
PATROLOGIAE TOMUS CCV.

PETRUS CANTOR. / MAURICIUS DE SULLIACO PARIS. / GARNERIUS LINGON. / GERALDUS CADURC. / ODO TULL. / ALEXANDER GEMMETICENSIS ABBAS. / GAUFRIDUS SUBPRIOR CAN. REGUL. / MATTHAEUS VINDOCINENSIS.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1855


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE ET TRECENTIS FRANCIS SEXAGINTA ET DUCENTA VOLUMINA EDITIONIS LATINAE; OCTINGENTIS ET MILLE RECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CCV.


PETRUS CANTOR.



MAURICIUS DE SULLIACO PARIS.,



GARNERIUS LINGON.,



GERALDUS CADURC.,



ODO TULL.,

EPISCOPI.

ALEXANDER GEMMETICENSIS ABBAS.



GAUFRIDUS SUBPRIOR CAN. REGUL.



MATTHAEUS VINDOCINENSIS.



EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1855


Volume title page
SAECULUM XII.

PETRI CANTORIS



VERBUM ABBREVIATUM.

E TENEBRIS PRIMUS ERUIT

R. P. D. GEORGIUS GALOPINUS

MONASTERII S. GISLENI ORDINIS S. BENEDICTI, PROVINCIAE HANNONIAE, RELIGIOSUS ET BIBLIOTHECARIUS ACCEDUNT

MAURICII DE SULLIACO PARISIENSIS,



GARNERII LINGONENSIS,



GERALDI CADURCENSIS,



ODONIS TULLENSIS,

EPISCOPORUM,

ALEXANDRI GEMMETICENSIS ABBATIS,



GAUFRIDI SUBPRIORIS CANONICORUM REGULARIUM,



MATTHAEI VINDOCINENSIS,



SCRIPTA QUAE SUPERSUNT.

ACCURANTE J.-P. MIGNE, BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
VENIT 10 FR. GALLICIS.

EXCUDEBATUR ET VENIT APUD J.-P. MIGNE EDITOREM IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE. 1855


ELENCHUS AUCTORUM ET OPERUM QUI IN HOC TOMO CCV CONTINENTUR.


PETRUS CANTOR:
Verbum abbreviatum. 	Col. 21
Epistola Willelmi Remensis archiepiscopi ad Petrum Cantorem. 	555



GARNERIUS LINGONENSIS EPISCOPUS.
Sermones. 	559



GAUFRIDUS SUBPRIOR CANONICORUM REGULARIUM.
Epistolae. 	827



MAURICIUS DE SULLIACO PARISIENSIS EPISCOPUS.
Epistolae. 	897
Diplomata. 	897



ODO TULLENSIS EPISCOPUS.
Statuta synodalia. 	914



ALEXANDER GEMMETICENSIS ABBAS.
Epistola de Filio hominis. 	917



GERALDUS CADURCENSIS EPISCOPUS.
Epistola ad Fridericum imperatorem. 	923



MATTHAEUS VINDOCINENSIS.
Paraphrasis metrica in librum Tobiae. 	927
Carmina varia. 	980





Main volume text





ANNO DOMINI MCXCVII
PETRUS CANTOR




[Col. 0009]
NOTITIA
(Gallia Christiana, nov. edit., t. VII, col 78.)

[Col. 0009A] Post decessum Mauritii episcopi, si Radulfo abbati Coggeshalensis monasterii in Chronico Anglicano fides (Ampliss. collect. tom. V, pag. 846), ab universo clero et populo, rege annuente, episcopus electus est Petrus, cantor Ecclesiae Parisiensis, qui pontificatus honorem, ne ab altiori gradu gravior fieret casus, recusavit. Is autem omnium fere scriptorum illius aetatis litteris commendatus, natus est Parisiis, vel Remis ex Radulfo. Ad litteras ephebus mentem appulit, quas factus supra aetatem doctus in Academia Parisiensi cum magna laude palam professus est; sed quod eximium ejus animi ornamentum fuit, antiquorum vindex morum, severiorisque disciplinae diligentissimus fuit exactor, quibus cum virtutibus praefulgeret, facile Parisiensis Ecclesiae praecentoris honorificentissimum hac in Ecclesia munus consecutus est. Ad Tornacensem cathedram aliquando evocatus humiliter vocationem declinavit (Gall. Christ. tom. III, col. 214). Denique post recusatum [Col. 0009B] quoque Parisiensem episcopatum, auctore Radulfo, cum a Willelmo Remensi archiepiscopo cleroque et civibus rogatus, ut decaniam illius Ecclesiae susciperet, Parisios ut hanc a capitulo licentiam impetraret proficisceretur, ad Longum-Pontem ordinis Cisterciensis monasterium appulit, ubi gravi [Col. 0010A] infirmitate decumbens, habitum sanctae religionis suscepit, vitamque beato fine complevit, cujus corpus e loco in quo sepultum fuerat, ad structuram aedificiorum motum, suavissimum exhalavit odorem. Legitur ejus epitaphium in claustro monasterii Longi-Pontis, in quo mors ejus ad XIV Kalend. Junii, anno 1180, consignatur; sed recentius est epitaphium. Melius itaque Guillelmus Nangius, Vincentius Bellovacensis, Albericus et monachus S. Mariani auctor horumce temporum ad annum 1197 de Petri obitu loquuntur, seu etiam Radulfus ipsius mortem anno 1198 assignat, utpote cujus adhuc mentio est in charta Odonis anno 1197. In Necrologio Parisiensi de eo legitur: VII Kal. Octobris obiit Petrus praecentor et diaconus, qui dedit nobis quadraginta libras ad emendos reditus. Varia composuit opera, quae in diversis bibliothecis adhuc mss. asservantur. Sola ejus Summa, quae dicitur Verbum abbreviatum, Montibus impressa fuit anno 1639. Quibusdam naevis aspersam ejus [Col. 0010B] doctrinam fuisse volunt. Narrat Caesarius Petrum ejusque discipulos hunc in errorem impegisse, ut crederent panem in eucharistia consecratum non esse, nisi etiam vini accederet consecratio, et vice versa.




[Col. 0009]
NOTITIA HISTORICO LITTERARIA.
(OUDIN, Script. eccl. II, 1661.)

[Col. 0009C] Petrus Beatae Mariae Parisiensis canonicus et cantor, theologicae scholae per annos plures rector, magnam sibi doctrinae famam per haec tempora in Galliis comparavit, cui Cantoris cognomen vulgo adhaesit in mss. codicibus, ex ea dignitate quam primaria hac in Ecclesia habuit. Illius porro verum cognomen nescimus, sed tantum fuisse natione Gallum, patria Parisiensem, cujus meminit Aegidius Pariseinsis in suo Carolino his verbis:


Et quem intepuisse dolemus, Petrum in divinis, verbotenus alta sequentem

Fallitur enim Gabriel Naudaeus in additione ad Historiam Ludovici XI dicens hic intelligendum esse Petrum Abaelardum. Aegidius quippe commemorat solummodo professores Parisinos, ad amovendum opprobrium, quod vulgo jactitabant alii, raros esse professores ex Parisiensi urbe ordiundos, alicujus [Col. 0010C] nominis. Abaelardus autem Nannetensis erat, et natione Armoricus. Nostrum autem Petrum Cantorem neutiquam hic substituisset Aegidius mendacii facile convincendus, nisi vere ortu Parisiensis fuisset. Inquit autem illic Petrum in divinis intepuisse Aegidius, forsitan quod theologiae altercatrici totum se donans, minus vel nullatenus praedicationi divini verbi incumberet. Joannes autem Trithemius in opere suo De scriptoribus ecclesiasticis hunc ait fuisse virum in divinis Scripturis eruditissimum, et in saeculari philosophia nobiliter doctum, theologicaeque scholae Parisiensi multis annis gloriose praefuisse, et discipulos multos egregie erudivisse. Cum ita in Galliis floreret, anno 1191 Tornacensis ecclesiae episcopus electus est, cujus electione in controversiam vocata, Stephanus, Sanctae Genovefae Parisiensis abbas, Guillelmum Remensem archiepiscopum, tunc supremum regni administrum, per litteras oravit ut electo faveret. [Col. 0011A] Verba describam illius, quibus eximia Petri Cantoris merita commendantur; sic itaque epistola 173: »Domino Remensi pro Petro cantore Parisiensi in Tornacensem episcopum electo. Commune refugium patens omnibus mansuetudo vestra, sic extendatur ad singulos, ut colligat universos. Veniunt ab Oriente et Occidente, et recumbunt in sinum vestrum. Nec facile semel admissus emittitur, nisi contigerit ab eo committi, quod non mereatur remitti. Haec sunt quae mihi pluribusque aliis fiduciam praestant, ut pro devoto filio vestro magistro Petro cantore Parisiensi pandatur nobis aditus supplicandi. Ne vobis procuret indignationem, qui sibi non advocat dignitatem; ne cui meritum sufficit proprium, factum officiat alienum. Vir est, cujus per omnes Ecclesias famae suavis diffunditur opinio, qui gemina scientia efficacissime clarens, et doctrinam monitis ornat, et moribus disciplinam. Origeni parem in aliquo, sic eum docere credimus, ut vivere; sic vivere, ut docere. Tales in candelabro vestro [Col. 0011B] lucernas, tales in diademate capitis Aaron lapides, tales in sancta Remensi Ecclesia suffraganeos esse decet ut vicinae provinciae sancta aemulatione moveantur ad promotionem consimilium: et sollicitudo vobis commissa, facilius et frequentius juvetur per religionem et prudentiam ipsorum. Si quid minus ordinate in electione ipsius a Tornacensibus clericis factum est, nec absentis ignorantiam tangere, nec innocentiam justi laedere debet, cum facillime si vobis placet, possit emendari, si quid perperam factum est, commissa vobis a Deo et potestate corrigendi errores, et scientia corrigendi. Ut enim salva gratia vestra sine praejudicio sequar, concurrunt in electione illa quatuor quae a Leone primo dicta sunt: Vota civium, testimonia populorum, honoratorum arbitrium, electio clericorum. His accedit integritas personae, hilaritas famae, necessitas simul et utilitas Ecclesiae viduatae. Sed et hoc frequenter et solemniter dicitur, quia dominus rex, quem Deus [Col. 0011C] servet ac nobis restituat, personam istam nominatim expressit, nominatim pro ea rogavit, nominatim Ecclesiae Tornacensi praeesse voluit et intendit. Si aliter actum fuerit, verendum est et forte verum, ne indignationem et iram, et immissiones per angelos malos concipiat, et adversus eos qui promotionem tantae personae impedierint, regalem et juvenilem iracundiam accendat. In his omnibus, Pater sancte, providete honori vestro, consulite sano opinionis vestrae testimonio, deferte regio mandato, et correcto prius sicut decuit errore eligentium, confirmata electione, paterno sinu suscipite electum et dilectum vestrum.«

Omnium scriptorum qui Petri Cantoris meminerunt, elogia transcendit Jacobus de Vitriaco in Historia occidentali, qui eum apprime noscere potuit, et eo adhuc vivente et docente Parisiis studebat. Tali Petrum Cantorem ornat elogio: Velut, inquit, lilium inter spinas, et rosa inter urticas, quasi angelus [Col. 0011D] Pergami ubi sedes est Satanae, quasi thus redolens in diebus aestatis, quasi vas auri solidum ornatum omni lapide pretioso, quasi oliva pullulans et cypressus in altitudinem se extollens, quasi coelestis tuba et Domini citharista, erat tunc temporis magister Petrus, venerabilis cantor Parisiensis, vir potens opere et sermone, aurum suum et argentum similiter conflans, et verbis suis stateram faciens, morum honestate pondus et gravitatem conferens suae doctrinae. Coepit enim facere et docere, velut lucerna ardens et lucens, et civitas supra montem posita, et candelabrum aureum in domo Domini: de cujus fonte limpidissimo beatissimus vir Fulco perpotabat. Plura possent colligi in laudem Petri Cantoris ex variis aetatis ejusdem scriptoribus, quae compendii causa omittuntur, ut ad scripta tam edita quam mss. veniamus.

Scripsit itaque Summam quae dicitur Verbum abbreviatum, eo quod ab his verbis incipiat: Verbum abbreviatum faciet Dominus super terram, etc. (Rom. [Col. 0012A] IX, 28), solam ex omnibus Petri Cantoris operibus impressam Montibus Hannoniae, anno 1639, in 4o, apud Franciscum Vandreum, cum notis Georgii Galopini, monachi Sancti Gisleni, ordinis divi Benedicti. Quae exstat etiam ms. in bibliotheca Sanctae Genovefae Parisiensis, et Cantabrigiae in collegio Sancti Benedicti, cod. 223, et in coenobio Longipontis ordinis Cisterciensis, in dioecesi Suessionensi. Summa dicta Verbum abbreviatum, Bunderio teste in Catalogo mss. Belgicorum, vocatur in multis mss. codicibus Summa de sugillatione vitiorum et commendatione virtutum. Hoc autem in genere animadvertendum est nihil esse frequentius in bibliothecis quam ut unum idemque opus Petri Cantoris variis ac parum conformibus gaudeat titulis, unde incauti facillime opinentur tot hujus scriptoris esse diversa opera quot diversos titulos in manuscriptis invenerint. Porro ut certa operum distinctio agnoscatur, ex initiis seu primis operum periodis judicandum est, neutiquam ex variis inscriptionibus, ut statim [Col. 0012B] dicemus. Istud autem Verbum abbreviatum est maxime obvium in mss. bibliothecis, ac scio me illud vidisse ter in bibliotheca Sancti Victoris ad Muros Parisienses, litteris MM. 13, PP. 6, QQ. 17. Sed in bibliotheca Colbertina, codicibus 1345, 1414, 2069, 3609, 4448, in regia cod. 4827, et alibi.

Idem scripsit Summam quae dicitur Abel, eo quod procedens per ordinem alphabeticum, a nomine Abel incipiat, quam vidi mss. in coenobio Longipontis citato, et in bibliotheca Branensi ordinis Praemonstratensis, quod utrumque in episcopatu Suessionensi est et ms. Cantabrigiae in collegio domus Sancti Petri, cod. 97. Hoc idem opus saepe in mss. codicibus bibliothecarum inscribitur simpliciter: Distinctiones Cantoris Parisiensis. Abel dicitur principium Ecclesiae, etc. Vel etiam, Distinctiones secundum ordinem alphabeti, M. Petri Cantoris Parisiensis. Habetur manuscriptum ita inscriptum in multis Angliae bibliothecis, et in Belgio bibliothecis Dunensi [Col. 0012C] et Alnensi, quae ambae ordinis Cisterciensis sunt. Inscribitur tamen frequenter, Summa quae dicitur Abel, ut distinguatur ab aliis summis alio modo incipientibus, quas idem Petrus Cantor composuit. Eaedem hae Distinctiones cantoris Parisiensis mss. Cantabrigiae in collegio Sancti Benedicti, cod. 219 et cod. 371, et in collegio domus Sancti Petri, codd. 72 et 78; Oxonii in bibliotheca collegii Mertonensis, cod. 164; in bibliotheca Conchensi, ordinis divi Benedicti, in Normannia, littera T. 2.

Idem scripsit Magnam Summam de sacramentis, quae incipit: Quaeritur de legalibus quae data sunt in signum perfectorum, et jugum superborum, et pedagogum infirmorum, etc., partim desumptam ex sanctis Patribus, quam vidi ms. in coenobiis Longipontis dioecesis Suessionensis, Vallis clarae Laudunensis, et Claraevallis Lingonensis, omnibus ejusdem ordinis Cisterciensis. Istud opus De sacramentis, aliquando inscribitur Summa de sacramentis et animae consiliis; [Col. 0012D] imo nonnunquam mendose sub nomine Petri Remensis, ut in ms. Victorino littera GG. 13, fol. 149, Summa magistri Petri Remensis, de sacramentis et animae consiliis. Initium: Quaeritur de sacramentis legalibus, quae data sunt in signum perfectorum, et jugum superborum, et pedagogum infirmorum, etc. Et hoc ipsum opus cui ex ms. codice lucem promittebat Philippus Labbeus. In bibliotheca Dunensi inscribitur Liber sententiarum. Quaeritur de sacramentis legalibus, etc. At certum illam Summam pertinere ad Petrum Cantorem Parisiensem, non Remensem, cum Petrus Cantor Remensis cognomento de Riga, ultra artem poeticam in scribendo processerit. Carolus Vischius in Bibliotheca scriptorum ordinis Cisterciensis, pag. 263, attribuit dicto Petro Cantori Parisiensi De sacramentis libros tres, mss., inquit, apud Villarium et Alnam, ambas abbatias celeberrimas ordinis Cisterciensis in Belgio, quorum initium: Circuibat populus, etc., de quibus [Col. 0013A] dicendum ego nihil habeo, cum non viderim. Vix tamen mihi persuadere possum semel atque iterum Petrum Cantorem de eodem argumento scripsisse. Habentur in celeberrima bibliotheca Parisiensi Colbertina codices duo manuscripti, numeris 2208 et 1419, sub titulo Consiliarium magistri Petri Cantoris, vel Summa de sacramentis et animae, consiliis; sed ex ipsa operis quantacunque lectione, ubi auctor in nonnullis capitibus citat et confutat Petrum ipsum Cantorem, constat illam ad Petrum Cantorem non spectare, comperique postea Summam illam certissime pertinere ad Robertum de Chorseone, doctissimum theologum, ipso Petro de quo loquimur aliquanto posteriorem. Hoc idem opus falso sub nomine Petri Cantoris habetur ms. in bibliotheca Longipontis ordinis Cisterciensis littera D. 6, cum Poenitentialibus Bartholomaei Oxoniensis et Roberti de Flamesburia. Denique in bibliotheca Vallis Lucensis ejusdem ordinis, pulpito 16, littera Z. Vix igitur [Col. 0013B] opus aliquod Petri Cantoris manuscriptum in bibliothecis quod non habeat plures titulo set inscriptiones.

Idem De contrarietatibus theologiae opusculum, quod incipit: Videmus nunc per speculum et in aenigmate, etc., ms. in bibliotheca Navarrica Parisiensi codice in 4, et Cantabrigiae in collegio Sancti Benedicti cod. 371, sed anonymum et insciptum: Tractatus de contrarietate Scripturae. Idem in ms. codice Villaris ordinis Cisterciensis in Brabantia inscriptum: De contrarietatibus theologicis, eo quod sub operis initium de apparentibus sacrae Scripturae contrarietatibus loquatur, unde scribae toti operi nomen indiderunt, pro more scribarum veterum, nomina libris ex argumento primis capitibus contento, imponentium. Idem in multis aliis bibliothecis inscriptum: Grammatica theologorum: Videmus nunc per speculum et in aenigmate, etc., ut in bibliothecis Afflighemii et Ninovae abbatiarum in Flandria. De hoc opere ita loquitur Henricus Gandavensis [Col. 0013C] in libro suo De scriptoribus ecclesiasticis, cap. 15: Scripsit et alium librum quem vocavit Grammaticam theologorum, ad sacrae Scripturae intellectum, in multis locis satis utilem. Idem opus inscriptum Magistri Petri Cantoris Remensis, De tropis loquendi ms. in celebri bibliotheca Sancti Victoris ad muros Parisienses, littera GG. 13, fol. 270: Videmus per speculum et in aenigmate, etc., post Summam ipsius Cantoris De sacramentis et animae consiliis, ibidem fol. 149, de qua supra egimus. Idem opus in eadem bibliotheca, littera B. 6, fol. 162, inscriptum: Tractatus M. Petri Cantoris De tropis loquendi, litteris rubris cujus initium: Videmus nunc per speculum et in aenigmate, etc. In eodem autem codice, ejusdem Opusculum De monacho proprietario, fol. 189, quod incipit, Judas quia fur erat et loculos habens, ea quae in communibus loculis ponebantur, asportabat, etc. Denique idem opus etiam De contrarietatum solutionibus inscribitur, aliquando [Col. 0013D] De tropis theologicis, aliquando Tropi et phrases sacrae Scripturae, ut quot manuscripti codices, tot fere tituli et variae inscriptiones legantur in bibliothecis.

Vidimus etiam Parisiis in manibus Jacobi Hommey Augustiniani eremitae, Allegorias Petri Cantoris in Scripturas, seu sacros libros Veteris et Novi Testamenti, mutuatas ab ipso ex bibliotheca Parisiensi Navarrica, quarum hoc est initium: In principio creavit Deus coelum et terram, etc., quae etiam mss. Cantabrigiae in bibliotheca aulae Pembrochianae cod. 76 cum sermonibus Petri Comestoris, cui perperam attributae sunt. Saepius enim Opera Petri Cantoris et Petri Comestoris in mss. codd. confusa sunt, ratione solius primae litterae scilicet initialis scriptae: quae cum in mss. legatur melioris notae, alii recentiores pro libitu vel conjectura addiderunt, nunc [Col. 0014A] Petri Cantoris, nunc Petri Comestoris inscriptionem. Exstant Petri Cantoris Commentarii in Genesim, Exodum, Leviticum, Numeros et Deuteronomium mss. in bibliotheca Aureae Vallis ordinis ejusdem Cisterciensis, codicibus 9 et 10, quos tenuimus. Ejusdem Commentarii in libros Numerorum, Deuteronomii, Josue, Judicum, Ruth, Oxonii mss. in bibliotheca Balliolana, cod. 22. Item in Psalmos ibidem cod. 30. Petri Cantoris Commentarius in Psalterium, ms. in bibliotheca Sancti Michaelis in periculo maris, littera E. 28. Incipit: Flebat Joannes quia nemo erat qui aperiret librum, etc., et in psalmum primum incipit: Esdras reportator bibliothecae in Babylonica captivitate, etc. Vidi ego idem opus ms. in clarissima bibliotheca Sancti Victoris Parisiensis Canonicorum Regularium, littera D. 2, inscriptum: Notulae Petri Remensis super Psalterium, quomodo pleraque Petri Cantoris Parisiensis sub nomine Petri Remensis, supra jam diximus, in bibliothecis [Col. 0014B] reperiuntur. Ejusdem Glossa in Evangelia, ms. Oxonii in bibliotheca collegii Mertonensis, cod. 144, itemque in bibliotheca Cluniacensi, Petrus Cantor in quatuor Evangelia, littera G. 2. Ejusdem Glossa in Novum Testamentum, ms. Cantabrigiae in aula Pembrochiana, cod. 179, sed paulo latius hujus scriptoris speciales in Scripturam sacram labores explicemus.

Sixtus Senensis ordinis Fratrum Praedicatorum in Bibliotheca sancta testatur se vidisse sequentia in bibliotheca Fratrum Praedicatorum Lugdunensium:

In Psalterium librum unum, cujus initium: Flebat Joannes, et non erat qui librum aperiret, etc.

In Proverbia lib. 1, cujus initium: Parabolae Salomonis secundum Hebraicam veritatem, etc.

In Ecclesiasten lib. 1: Beatus vir cujus auxilium abs te, etc.

In Sapientiam lib. 1: Summi Regis palatium, etc

[Col. 0014C] In Ezechielem lib. 2: Et factum est in tertio anno, etc

In Actus apostolorum lib. 1: Lique facta est terra, etc

In Epistolas canonicas lib. 1: Os meum loqueti sapientiam, etc.

In Apocalypsim lib. 1: Haec sola inter libros Novi Testamenti vocatur prophetia, etc.

Joannes Bunderius in Indice librorum manuscriptorum Belgii, recensens Opera hujus Petri, quem vocat Petrum Remensem, Cantorem Parisiensem, quomodo etiam in Chronico Longipontano vocatur: quaecunque in diversis coenobiis reperit, alia plura hoc tenore profert, praeter ea quae jam supra recensuimus ac distinximus.

Annotationes et brevia Commentaria in totum Vetus et Novum Testamentum, apud Dominicanos Valencenenses.

Commentaria in Genesim quae taliter incipiunt: Principium verborum primum aeternitatis operum, etc.

Super Exodum: Fecit Moyses primum operimentum, [Col. 0014D] etc.

Super Leviticum Ezechiel: Parietem perfodit, etc.

Super Psalterium: Flebat Joannes, et non erat qui librum aperiret, etc., apud Clarum Mariscum, Baudelum, et in S. Martino Lovanii.

Super Epistolas Pauli: Ab increpatione tua fugient, etc. In Claro Marisco, apud Sanctum Martinum Lovanii, apud Minores Brugis et Valencenis.

Haec Joannes Bunderius loco citato.

Infulas episcopales declinasse virum probum, et monachum induisse in monasterio Longipontis ordinis Cisterciensis, ubi sanctitatem vitae sancto fine complevit, Necrologium Ecclesiae Tornacensis testatur. Obiit X Kalendas Octobris, anno 1197, ut ejusdem abbatiae, in qua obiit, Necrologium commemorat.




[Col. 0015]
DE PETRO CANTORE ELOGIA.
(Verb. abbrev. edit. Georgii Galop. 4o.)



Jacobus a Vitriaco S. Rom. Ecc. cardinalis Historiae suae Occident. cap. 8.
[Col. 0015A]

Paucos Dominus sibi reliquerat viros honestos et timoratos, qui in via peccatorum non steterunt, et in cathedra pestilentiae non sederunt. Quorum unus, velut lilium inter spinas, etc. Vide supra in Notitia hist. litt.



Thomas Cantipratanus libro II Apum, cap. 1, num. 9.

De hoc bono viro (Joanne canonico regulari in Cantiprato) mihi sui concanonici referebant quod cum esset Parisiis et auditor beati et magni viri, magistri Petri Cantoris Parisiensis, quibusdam dubitationibus et tentationibus fluctuabat, etc.



Idem libro I, cap. 19, num. 8.

Quod mortale et damnabile est, dum tamen unum competens sit, beneficia plura retinere. Hoc idem magister Petrus Cantor S. Mariae Parisiensis, et dixit et scripsit. (Verbi abb. c. 31 et 32.)



Idem, lib. II, cap. 30 (al. c. 29), secundum exemplar ms. Sancti Sepulcri Camerac. in notis Georgii Colvenerii S. T. doctoris et cancellarii Duacensis, etc.
[Col. 0015B]

Beatae memoriae magister Petrus, quondam Cantor Parisiensis, cuidam mihi noto narravit, etc.



Vincentius Bellovacensis in Speculo historiali, lib. XXIX vet. editionis, cap. 59.

Eodem anno (1197) Petrus Cantor Parisiensis tam vita quam doctrina conspicuus obiit: amator pietatis atque justitiae, apud coenobium Longi-Pontis in magna devotione sanctaque confessione migravit a corpore.



S. Antoninus in Chron. parte II, tit. 17, cap. 9, 55, 29 (eadem habet quae Vinc. Bellovacensis). Caesarius Heisterbachensis ord. Cisterc. lib. II Historiarum memorabilium, cap. 34.

Temporibus Philippi regis Francorum, qui hodie regnat, erat in civitate Parisiensi usurarius quidam [Col. 0015C] ditissimus, Theobaldus nomine. Hic cum haberet possessiones plurimas, infiuitasque pecunias ex usuris congregatas, divinitus compunctus, ad magistrum Mauritium ejusdem civitatis episcopum venit, ejusque consilio se commisit. Ille vero, cum in aedificatione ecclesiae B. Mariae nimis ferveret, consuluit ei quatenus pecunias suas ad structuram inchoati operis contraderet. Qui hujusmodi consilio aliquantulum sibi suspecto, adit magistrum Petrum Cantorem, verba episcopi ei insinuans. Cui ille respondit: »Non dedit tibi bonum consilium hac vice: sed vade, et fac clamari per plateas sub voce praeconis, quia paratus sis restituere omnibus a quibus aliquid supra sortem cepisti.« Factumque est ita. Deinde rediens ad magistrum, ait: »Omnibus ad me venientibus, teste conscientia, omnia restitui ablata, et adhuc supersunt plurima.« Tunc ille: »Modo, inquit, poteris eleemosynam dare secure.« Retulit mihi dominus Daniel abbas Sconaviae, quod ad consilium ejusdem Cantoris, per plateas civitatis nudus in suis femoralibus incesserit, servo cum virga se impellente, ac dicente: »Ecce iste est ille, quem pro suis pecuniis principatus honorabat, qui filios nobilium obsides tenebat,« etc.



Idem lib. VIII, cap. 69.
[Col. 0016A]

Quidam dixerunt (sanctum Thomam Cantuar.) damnatum ut regni proditorem; alii martyrem, uti Ecclesiae defensorem. Eadem quaestio Parisiis inter magistros ventilata est. Nam magister Rogerus juravit illum dignum fuisse morte, etsi non tali, beati viri constantiam judicans contumaciam. E contra magister Petrus Cantor juravit esse martyrem Deo dignum, utpote pro libertate Ecclesiae trucidatum. Quorum quaestionem Christus solvit, cum multis et magnis illum signis glorificavit.



Idem lib. XII, cap. 48.

Magister Petrus Cantor Parisiensis verbo, vita, et exemplo plures aedificaverat. Hic in Pontenella domo ordinis nostri factus est novitius, et infra annum probationis defunctus est, et in capitulo sepultus. Cumque postea necessitate aedificiorum corpus ejus esset transferendum, aperto sepulcro, tam magnus et tam suavissimus ex illo odor efferbuit, [Col. 0016B] ut nares omnium illius fragrantia reficerentur. Odor ille signum erat eximiae ejus doctrinae, cujus mercedem receperat in coelo. Quantum vero gratiae, quantumve gloriae, doctores, sive praedicatores, post hanc vitam mereantur, subsequens sermo declarat.



Chronicon Marchianense in Paralipomenis Synopseos Franco-Merovingicae anno 1194, fol. 987, sic habet:

Petrus Cantor Parisiensis, eximius doctor, qui scripsit Verbum breviatum, in magna devotione et confessione sancta migrat a corpore in monasterio, quod dicitur Longus-Pons non longe a Suessione.



Henricus de Gandavo in libro De illustrib. Ecclesiae script., cap. 15.

Petrus Cantor Parisiensis, et ipse etiam theologicae scholae rector, scripsit librum qui a sui principio Verbum abbreviatum nominatur magna utilitate plenum. Scripsit etiam alium librum, quem vocavi Grammaticam theologorum, ad intellectum [Col. 0016C] S. Scripturae, in multis locis satis utilem.



Joannes Trithemius libro De script. ecclesiasticis circa annum 1200.

Petrus Cantor Parisiensis, et postea, ut fertur, episcopus, vir in divinis Scripturis eruditissimus, et in saeculari philosophia nobiliter doctus, theologicae scholae Parisiis multis annis gloriose praefuit, et discipulos multos egregios erudivit. Scripsit etiam quaedam praeclara opuscula, de quibus pauca ad manus nostras memini pervenisse. Volumen praenotatum:

    Verbum abbreviatum liber. Verbum abbreviatum.
    Distinctionum aliud . . . lib. 1 . . . Abel dicitur principium.
    Grammatica theologorum . . . lib. 1.
    Sermones varios . . . lib. 1.
    De quibusdam miraculis . . . lib. 1.
    De sacramentis quoque . . . lib. 3. Circuibat populus.
    Claruit temporibus Henrici VI, anno Domini 1200.





Sixtus Senensis libro IV Bibliothecae sanctae.

Petrus Cantor Parisiensis, et postea ejusdem urbis episcopus, inter alia praeclara opera a se edita, scripsit scholasticam Glossam in universa sacrosancta [Col. 0017A] Biblia, ex qua ipse in bibliotheca Lugdunensi ord. Praedicatorum vidi infra scriptos libros:

    In Psalterium . . . Flebat Joannes quia non erat qui aperiret.
    In Proverbia . . . Parabolae Salomonis secundum Hebraicam veritatem.
    In Ecclesiastem . . . Beatus vir, cujus auxilium abs te, etc.
    In Sapientiam . . . Summi Regis palatium.
    In Ezechielem . . . Et factum est in trigesimo anno, etc.
    In Act. apost. . . Liquefacta est terra, etc.
    In canonicas epist. . . Os meum loquetur sapientiam, etc.
    In Apocal. . . Haec sola inter libros Novi Testam. Prophetia vocatur.





His ex Sixto Senensi repetitis addit Antonius Possevinus Soc. Jesu in Apparatu sacro, t. II, littera P.

Scripsisse item atque adeo in Germania exstitisse nostro tempore in XII prophetas aliqui testantur, sed et scripsit tres libros de sacramentis. Alium [Col. 0017B] quem praenotavit Verbum abbrev. et Grammaticam theologorum, alium de miraculis quibusdam, sermones plures. At qui ejusdem Petri Cantoris exstat ms. opus morale sive de casibus consc. tum Lovanii tum Burdigalae in collegiis nostris. Quod opus Martinus Delrius noster in vetustissimo Sylvae Majoris monasterio, in tractu Burdigalensi inter alios, qui sub impluvio computruerant, obtinuit. Sic ille. Quod dicit in Germania extitisse ejusdem commentarium in XII prophetas, id credo eum habere ex epitome bibliothecae Gesnerianae in qua sic legitur: »Petri Cantoris expositio super XII prophetas.« Item: »Discursus secundum ordinem alphabeti de omni materia theologica. M. Dresserus, id est Matthaeus Dresserus.«

Praeter ea quae habet Sixtus Sen. et Possevinus, hujus Petrus Crespetius, citat sermon. 2 de B. Virgine qui habetur sub finem Verbi abb. ad illud Isaiae 40. Ecce gentes quasi stilla situlae, etc., in triumpho B. Mariae die 2.

Idem die 23 citat ejusdem sermonem 1 de Annuntiatione.



Georgius Cassander in fine Ordinis Romani de officio missae haec habet:

Ante pauca quoque saecula, in Galliis multum visitatae fuerunt missae, vulgo dictae bifaciatae, trifaciatae, quadrifaciatae, videlicet cum plures missae diversi argumenti usque ad offertorium saepius iteratae tandem uno canone concludebantur: adversus quas studiose scribit Petrus Cantor in Verbo abbreviato. Eas omnino obsoletas existimo, etc.

In Catalogo mss. librorum bibliothecae Camberonensis a Bosquiero Minorita, piae memoriae, edito, haec habentur: »Expositiones Magistri Petri Cantoris in unum ex quatuor. Item liber mag. P. Cantoris qui dicitur Verbum abbreviatum. Item expositio in Job.«

[Col. 0018A] Insuper videtur Petrus Cantor scripsisse in Matthaeum ex Ludolfo Saxone in vita Christi, parte I, cap. 17, 38 et 42. Quibus locis citatur, et in postrema editione subnotatur in margine: »In Matt.«

Idem Ludolfus ibidem, cap. 68, sic de eo loquitur: »Hoc idem (scilicet mortale et damnabile esse) Petrus Cantor Parisiensis et dixit et scripsit.«

Georgius Colvenerius S. T. doctor et professor, atque cancellarius Duacensis, in notis ad cap. 19, lib. I, Boni universalis, seu Apum, Thomae Canti pratani, ad illa verba: »Hoc idem magister Petrus, cantor S. Mariae Parisiensis, et dixit, et scripsit,« sic inquit: »Haec est lectio ms. B. et tertii impressi, quibus accedunt alia duo mss. quae habent: »Magister Petrus S. memoriae Cantor Parisiensis.« Sed in Ms. P. super lineas, dictioni Petrus adjectus est, Comestor: forte ex antiquioribus impressis, quae ambo legunt, sed perperam: »Hoc idem magister Petrus Comestor S. Mariae Cantor Parisiensis dixit et scripsit.« Certe qui addunt Comestor, duos diversos auctores conflant in unum. Neque enim apparet Petrum Comestorem, qui, teste Trithemio, presbyter [Col. 0018B] fuit Ecclesiae Trecensis, cantorem fuisse Ecclesiae S. Mariae Parisiensis.

Est etiam, eodem Trithemio auctore, Petrus Cantor posterior Comestore annis fere quadraginta. Floruit enim Comestor anno 1160, Cantor obiit, teste Vincentio in Speculo et Antonino in Chronicis, anno 1197.

»Eadem, inquit ille, lectionis varietas est lib. II, cap. 1, p. 9, ubi duo impressa addunt nomen Comestoris. Verum non recte id fieri, et ex eo probatur, quia Cantipratanus vix videtur potuisse videre discipulum Petri Comestoris; et quod omnia mss. cum tertio imp. ibidem nullum habeant hujus lectionis vestigium.«

Capite vero 30, part. XII, sine ulla diversitate legunt omnia: Petrus Cantor Parisiensis.



Joannes Cognatus lib. IV Hist. Tornacensis, cap. 1, ex libro Obituario ejusdem Ecclesiae.

Decimo Kalendas Octobris obiit egregius doctor Petrus Cantor Parisiensis, qui in episcopum Ecclesiae hujus aliquando electus, vacationem humiliter declinavit: et postquam auditoribus suae scientiae et morum norma non modico tempore exstitit, assumpto Cisterciensi habitu, in monasterio Longi-Pontis sanctitatem vitae beato fine complevit.



Thomas James in catalogo suo mss. librorum qui adhuc in Anglia reservantur, excuso Londini anno 1600.

Petrus Cantor scripsit super librum Num., Deuteron., Josue, Judicum et Ruth. Exemplar 1, Oxoniae in biblioth. Ball. vol. 22. In Psalmos exempl. unum ibidem vol. 30. Verbum abbreviatum exempl. 1, Cant. in biblioth. Ben. vol. 223. Glossam in Evang. exemplo 1, Oxoniae in biblioth. Col. Mes. vol. 144. Distinctiones exempl. 1. Cant. in biblioth. Ben. vol. 219.




[Col. 0019]
NOMINA AUCTORUM Quorum opera usus est Auctor in hoc libro Verbum abbreviatum dicto.


A

    Alanus poeta.
    Albericus Remensis.
    Agellius, seu Aulus Gellius.
    Alexander III papa.
    Ambrosius.
    Anselmus.
    Appendix conc. Lateran. III.
    Aquila Scripturae interpres.
    Arator poeta.
    Aristippus.
    Aristoteles.
    Athanasius.
    Augustinus.
    Ausonius poeta.

B
    Basilius.
    Beda.
    Benedictus in Regula.
    Bernardus.
    Biblia sacra et secundum LXX et Vulgatae editionis
    Boetius.

C
    Carthusiensium instituta.
    Cassiodorus.
    Cato.
    Cicero.
    Cisterciensium constitutiones.
    Claudianus.
    Collationes Patrum.
    Concilium Lateran. sub Alexandro III.
    Concilium Remense sub Eugenio III.
    Concilium Turonense.
    Constitutiones Gregorii VII papae.

D
    Damasus papa.
    Demosthenes.
    Diogenes,
    Dionysius Areopagita.

E
    Epicurus.
    Eugenius papa III.
    Eusebius Caesariensis.

F
    Fulco Remensis.

G
    Gallus poeta.
    Gelasius papa.
    Gesta philosophorum per Laertium.
    Gilbertus episcop. Pectaviensis.
    Glossa interlinealis.
    Glossa ordinaria.
    Gratianus.
    Gregorius Magnus.
    Gregorius Septimus.

H
    Hieronymus.
    Hilarius.
    Hildebertus Cenomanensis episcopus.
    [Col. 0020] Historia tripartita.
    Horatius.

I
    Innocentius II.
    Isidorus.
    Ivo Carnotensis.

J
    Josephus Antiq. Judaic.
    Jus canonicum et civile.
    Juvenalis.

L
    Legenda sanctorum.
    Leo I papa.
    Lucanus.

M
    Macrobius.
    Magister de Sentent. seu Petrus Lombardus.
    Martialis.
    Milo Tervannensis.

O
    Origenes.
    Ovidius.

P
    Petrus Dialecticus, seu Magister Abaelardus.
    Plato.
    Porphyrius.
    Porretanus, seu Gilbertus Pictaviensis.
    Propertius.
    Prosper De vita contemplativa.
    Prudentius.
    Pulanus.

Q
    Quintilianus.
    Quintus Curtius.

R
    Rabanus.
    Remigius.
    Robertus de Cameraco.

S
    Samson Rem. archiep.
    Sallustius.
    Seneca uterque.
    Sidonius IX.
    Statius poeta.
    Strabus Suetonius.
    Symmachus.

T
    Telesphorus papa.
    Terentius.
    Thomas Cantuar.
    Theophylactus.

V
    Valerius Maximus.
    Virgilius.
    Vitae sanctorum, ut: Vita S. Fursaei, Vita S. Launomari, Vita seu Legenda sancti Sebastiani.






[Col. 0021]
VENERABILIS PETRI CANTORIS ECCLESIAE BEATAE MARIAE PARISIENSIS AC S. THEOLOGIAE DOCTORIS ET PROFESSORIS, VERBUM ABBREVIATUM, OPUS MORALE Omnibus theologis, pastoribus, confessariis, concionatoribus, jurisconsultis et cujuscunque conditionis hominibus utilissimum. E tenebris nunc primum erutum et notis illustratum studio et opera R. P. D. GEORGII GALOPINI, monasterii S. Gisleni, ordinis S. Benedicti, provinciae Hannoniae, religiosi et bibliothecarii.
(Montibus, ex typographia Francisci Waudraei, sub Bibliis, 1639 4o.)
VERBO DEO, VERBO INCARNATO, VERBO ABBREVIATO DOMINO NOSTRO JESU CHRISTO Omne studium meum illustrationi hujus Verbi abbreviati, a venerabili Petro Cantore conscripti, impensum, tibi, Jesu bone, offero ac consecro: mei, et omnium qui hoc opus fructuose legerint, aeternum, precor, miserere.





LECTORI CHRISTIANO S.

Verbum abbreviatum, diu multumque desideratum, Lector Christiane, tandem in lucem prodit, at non nisi multis prius insumptis sudoribus. Cum enim plerumque chirographa, et squalore obsita, et ab edaci vetustate corrupta videamus, haud dubium quin lectorem diligentem, et, ut sic loquar, indefessum requirant, qui priusquam ea prelo committat, iterum iterumque examinet num verba et sententiae, amanuensium incuria et scribendi praecipitatione, depravata sunt. Ideoque, quantum fieri potest, non unico exemplari, sed altero et altero utendum est, ut unius mendum aliud emendet, unius mutilum aliud suppleat, sicque lectio sanior et intellectu facilior emergat. Hic me id fecisse oportuit. Ubi ex uno ad me misso exemplari coepissem apographum formare, tantam in eo vidi characterum trituram, tamque obscuras et inusitatas verborum abbreviationes, ut statim judicarim pluribus mihi opus esse, si lectionem genuinam vellem colligere.

Tria itaque mihi in hunc finem comparavi chirographa e tribus Belgii nostri monasteriis virtute et doctrina florentissimis, nimirum Vedastino, Marchianensi et Camberonensi. Quartum apud nos saepius quaesivi, sed reperire non potui, eo quod avolasset. Altero praeterea codice Camberonensi usus sum quo, inter opera Anselmi Cantuariensis, aliquot Verbi nostri abbreviati capitula continebantur. Hujus codicis, dum in notis mentionem feci, fragmentum Camberonense nuncupavi: caetera vero exemplaria, nempe Vedastinum, littera V, Marchianense M, Camberonense C, brevitatis causa signavi.

Horum trium margines et orae notis nonnullis onerati sunt, non tamen a Venerabili Petro auctore, sed a studiosis illustrationis ergo superadditis. Id aperte colligitur ex Vedastino margine citato in notis ad c. 97. Ibi enim legitur: Totum ergo membrum hoc distinctionis abolendum est, nec credendum Petrum Cantorem Parisiensem vitium hoc, et caetera quae inveniuntur in hoc libro, posuisse, sed scholastici illum transcribentes, et notulas suas ad libitum addentes, totum corruperunt.

Marchianense cum Camberonensi, quoad textum et notas collaterales, utcunque conveniebat; at a capite 66 usque ad 80 et a Vedastino et a Camberonensi fere continua lectionis varietate recedebat. [Col. 0023] Quapropter verbotenus describendum censui, et descriptum in calce operis, hoc est post omnes notas, reponi.

Illa vero, de qua dixi, varietas, non modo in verbis consistebat, verum etiam in exemplis, quae, quo plura et ampliora sunt, eo, prae aliis, ad propositi argumenti pleniorem intellectum et probationem magis conducunt. Haec autem partim auctoris sunt, partim alicujus scholiastae, qui, capite 80 verba Petri Cantoris citans (in fine post omnes notas), ipsum Magistrum nuncupat, quod auctorem de seipso dixisse minime putandum est.

Vedastinum eleganti stylo scriptum est, sed dolendum multis in textu superabundare, multis quoque carere. Abundat, dum ea quae marginis sunt, videlicet notas, in textu recipit. Deficit, nec raro, dum partes veri textus omittit. Id mecum visus est interdum advertisse quidam ejusdem monasterii, ut reor, religiosus, qui hos defectus notans plumbeo stylo, in lateralibus oris scripsit: Deficit hic.

Nunc, quod ad notas attinet, scias velim, Lector, me fideliter eas subnotasse quae utrius exemplaris erant; at ubi res exposcebat (quod non raro contingit) pro ingenii et judicii copia, meas interdum adjecisse, quibus obscura vocabula explicarem, sententiarum citationes depravatas restituerem ac illustrarem; ea tamen brevitate haec perstrinxi, qua potui, ne pro Verbo abbreviato, Verbum prolongatum redderem. Si quid autem in illis a me minus recte dictum est, opto illam B. Augustini sententiam mihi aptari (De Trinit. l. I, cap. 3. et 2): Nec pigebit me, sicubi haesito, quaerere: nec pudebit, sicubi erro, discere. Proinde quisquis haec legit, ubi pariter certus est, pergat mecum; ubi pariter haesitat, mecum quaerat; ubi errorem suum cognoscit, redeat ad me; ubi meum, revocet me. Ita ingrediamur simul charitatis viam, etc.

Hoc, tu, Lector, utere Verbo abbreviato, et polliceor uberem referes fructum. Lectio enim salutaris et fructuosa est ad peccati cujuscunque fugam et cautelam, ad mores informandos, capescendas virtutes, ad amorem Dei, mundique contemptum instillandum animo; et, ut verbis cujusdam sapientis concludam (in textu Marchianensi, cap. 80, post omnes notas): Verbum abbreviatum planum est ad fidem et morum scientiam habendam. Vale in Domino, et si quis stimulus virtutis ex hac lectione animo tuo altius solito insederit, pro nostri suscepti laboris mercede, me tuis apud Deum precibus juva.



PETRI CANTORIS VERBUM ABBREVIATUM.
[Col. 0023]


1 CAPUT PRIMUM. Contra superfluitatem et prolixitatem glossarum et inutilium quaestionum.
[Col. 0023A]

»Verbum abbreviatum fecit Dominus super terram (Rom. IX).« Si enim Verbum de sinu Patris ad nos missum, imo si Filius Dei incircumscriptibilis, »quem totus non capit orbis,« brevitate uteri virginalis voluit circumscribi, quanto magis Verbum sacrae paginae (quod nobis tribuit, et quod nobis in arrham et pignus suae dilectionis reliquit) voluit abbreviari: in quo vias et semitas ejus deprehenderemus, in quo cursus nostri viam breviter et succincte ad aeternam beatitudinem legeremus expressam? Superfluitas verborum, imo et infinitas est in [Col. 0023B] aliis scripturis respecto sacrae Scripturae, quam respuit illa. Hanc prolixitatem et superfluitatem verborum philosophus vituperans, et resecandam ostendens, ait (SENECA, epist. 2): Distrahit nos librorum multitudo. Itaque, cum legere non possis quantum habueris, satis est habere quantum legas. [Col. 0024A] Sed modo, inquis, hunc librum evolvere volo, modo illum. Fastidientis stomachi est multa degustare: quae, ubi varia sunt et diversa, inquinant, non alunt. Probatos itaque semper lege libros; et si quando ad alios divertere libuerit, ad priores redi, aliqua tibi comparans in auxilium adversus omnia vitia et omnem pestem; et cum multa percurreris, unum excerpe quod illo die decoquas. Hoc quoque ipse facio. Ex pluribus quae legi aliquid apprehendo et excerpo. Item (epist. 48, 16, 45): Etsi multum superesset aetatis, parce dispensandum esset ut sufficeret necessariis. Magna enim dementia est superfluitati intendere in tanta temporis egestate. Non est opus verbis, sed rebus. Haec est scientia rerum, quae magis informat animum, vitam disponit, actiones [Col. 0024B] regit, agenda et omittenda demonstrat, sed et ad amplustre, et per ancipitia fluctuantium dirigit cursum. Nemo securus sine ea.

2 (Epist. 19.) Itaque cum breve sit tempus, cum punctum et etiam minus puncto sit, quo vivimus, cum retroacta tempora mors jam teneat, Domino [Col. 0025A] per horam saltem serviamus, brevitatemque imitantes, colligamus utiliora capitula, sumpta tum ex corpore sacrae Scripturae, tum ex bene dictis aliarum scripturarum.

Quidquid enim ubicunque bene dictum est, meum est, inquit Theologus (epist. 16), ad vitiorum singulorum redargutionem, et ad virtutum et morum commendationem, et operum nostrorum directionem, negotiorumque in Ecclesia emergentium decisionem.

In tribus igitur consistit exercitium sacrae Scripturae: circa lectionem, disputationem et praedicationem. Cuilibet istorum mater oblivionis et noverca memoriae est nimia prolixitas. Lectio autem est quasi fundamentum, et substratorium sequentium; [Col. 0025B] quia per eam caeterae utilitates comparantur. Disputatio quasi paries est in hoc exercitio et aedificio; quia nihil plene intelligitur, fideliterve praedicatur, nisi prius dente disputationis frangatur. Praedicatio vero, cui subserviunt priora, quasi tectum est tegens fideles ab aestu, et a turbine vitiorum. Post lectionem igitur sacrae Scripturae, et dubitabilium, per disputationem, inquisitionem, et non prius, praedicandum est; ut sic cortina cortinam trahat, et caetera.



CAPUT II. De brevitate lectionis.

Gregorius brevitatem lectionis commendans, ab eaque prolixitatem et superfluam expositionem [Col. 0025C] resecans, ait (hom. 15, in Luc. VIII): Lectio ista (scilicet: »Exiit qui seminat seminare semen suum,« et caetera) non indiget expositione, sed admonitione. Admonitoria igitur, quia per se patent, seorsum in loco privato legantur; expositoria vero et difficilia in scholis audiantur. Ad hoc, inquit Hieronymus (in c. I Isaiae), terenda sunt magistrorum limina. Item idem (in c. XVI Ezech.): Cum Dominus ante offensam idololatriae illi populo tantum Decalogum commisisset sufficientem ad salutem, post illam multiplices contulit caeremonias, quibus, meritis eorum exigentibus, onerati sunt et afflicti. Eorum exemplo nos vereri debemus, quod, cum Dominus tantummodo textum Evangelii Matthaei Ecclesiae primitivae commisisset omnia necessaria [Col. 0025D] saluti continentem, meritis nostris exigentibus, puta vanis exercitationibus, et inquisitionibus superfluis, et peccatis aliis, glossarum multitudine, lectionum superfluitate et prolixitate onerati sumus, in quibus est tantum »labor et afflictio spiritus (Eccle. I);« puta in glossis illis, quae non intra, sed circa textum loquuntur. Item Isaias: »Quare appenditis argentum vestrum, non in panibus (Isa. LV),« id est in ipsa refectione, 3 scilicet spiritualium eloquiorum saturantium et necessariorum: »et laborem vestrum,« scilicet studium, »non in saturitate,« sed in foliis verborum, et in multitudine, quae aurem praetervolant, et animum non satiant. Item idem: »Ubi est litteratus, ubi est verba legis ponderans (Isa. XXXIII),« scilicet Scriba et Pharisaeus [Col. 0026A] legem superflua expositione onerans? Item: Hieronymus textum per textum exponit, aliam glossam supervacaneam judicans; ideoque nobis difficilior est ad intelligendum. Item: Sicut Hieronymus et Origenes asteriscos et obelos illuminandis, et confodiendis, et delendis praeposuerunt; ita et nunc magis videtur esse opus, ut haec praeponeremus ad explanationem difficilium, et jugulationem deletionemque prolixitatis, et superfluitatis glossarum. Item: Sicut in templo era infusoria, in candelabro exstinctoria et emunctoria (Exod. XXV), sic in sacra Scriptura infusores fuerunt, ut, qui eam exposuerunt, Hieronymus et Gregorius; exstinctores, qui haereses exstinxerunt, scilicet validi mallei haereticorum, Augustinus et Hilarius; emunctores, qui [Col. 0026B] superflua exstirpaverunt, ut Hieronymus et Origenes; quorum exemplo et nos aliqua de superfluis emungamus et resecemus a lectione ejus.

Item: Pudorem maximum nobis incutere deberet, quod Hieronymus sola bibliotheca adjutus, vocatus a Damaso papa et consultus, ad omnes consultationes et questiones Ecclesiae sufficienter responderit. Item: Idem in anni unius spatio, totam bibliothecam historice, allegorice, tropologice et anagogice Paulae et Eustochio exposuit. Item Augustinus (lib. III contra Maximum, c. 114, et in Psal. LVII): Noli credere meis verbis, nisi id quod dixero, per Vetus vel Novum Testamentum probavero. Item ait Apostolus: »Si quis loquitur, quasi sermones Dei (I Petr. IV).« Glossa: Non contra voluntatem Dei, [Col. 0026C] juxta auctoritatem sacri eloquii, et ad utilitatem proximi. Item: Armati tantum extrinsecus, et non intrinsecus, inermes sumus contra Judaeum, haereticum, tum in opponendo, tum in respondendo. Item: Sacra Scriptura est navis nostra, qua transire debemus »hoc mare magnum et spatiosum (Psal. CIII),« et caetera, quae non est oneranda saburra, et superfluis expositionibus, sed sufficientibus et necessariis tantum. Item (SEVER. SULP., dial. I, c. 12): Saepe utilia et necessaria praetermittenda sunt, ne multitudine utilium praegravemur. Item in Legenda sancti Martini: Cui pauca non sufficiunt, nec plura proderunt. Item Salomon: »In paucis sint actus tui (Eccli. XI).« Ergo si in rebus paucitas, potius in verbis esse debet.

Item: Hoc est pretiosum gummi, quod ex oculis [Col. 0026D] Domini liquitur, cui nihil superfluum, nihil adulterinum, nil contrarium admiscendum est. Item: Os putei Abrahae, a quo Isaac amovit lapidem, iterum cum Philistaeis obstruimus (Gen. XXVI). Item: Cum modica farinula et simila tantum, praeceptum est filiis Israel ut migrarent de Aegypto (Exod. XII). Item:

   . . . . . Gemmis auroque teguntur
Omnia: pars minima est ipsa puella sui. (OVID. De remedio amoris, l. I.)
4 Gregorius: Sicut otiosi vel vitiosi lectoris est manifeste dicta exponere, ita prudentis est obscure dicta paucis declarare. Item: »Hoc est lignum quod plantatum est« (et caetera, usque faciet, id est facere docebit) »cujus folium non defluet (Psal. I),« [Col. 0027A] quia est verbum vitae, sed »folia decident,« quibus fructum arboris obumbramus, ne appareat. Si poma hujus arboris, nisi quantum sufficit, colligere prohibemur, multo magis folia inutilia. Item: Sicut textus est umbra vitae aeternae, ita glossa, quae ei applicatur, sit, et esse debet verbum vitae aeternae. Item: In Deuteronomio, cap. XVI: »Non plantabis nemus, vel omnem arborem juxta altare Domini Dei tui.« Haec est arbor non frondosa, haec est vitis non pampinosa, sed fructifera, quae plures habet fructus quam folia, et folia quidem habet quibus teguntur promissa et comminationes. Item: Solutus est liber septem signaculis signatus per Christum clavem David, pro quibus, ut solverentur, flevit Joannes (Apoc. V). Ne cogamus eum iterum flere, [Col. 0027B] per superfluas expositiones et inutiles glossas, obscura, et taediosa, et onerosa reddendo ad legendum. Item: Tenebrosa aqua nubium facta est potabilis, quod patet per eunuchum (Act. VIII), qui Philippo monstrante ei locum Isaiae de passione Domini scriptum: »Sicut ovis ad occisionem ducetur (Isa. LIII),« et caetera, statim intellexit. Item: »Petrae scissae sunt, et monumenta aperta sunt (Matth. XXVII)« in passione Domini; quia scripta prophetarum dura ad intelligendum, aperta et manifesta facta sunt per impletionem, quae multitudine glossarum obscura reddimus. Item: Resarcire videmur velum templi quod scissum est, et caeremonias revocare: cum tamen Christus sit finis promissorum, qui consummat omnia. Item: Videmur similes esse [Col. 0027C] palpantibus ad ostium Loth, et non intrantibus (Gen. XIX); similes Aegyptiis palpantibus in meridie (Exod. X), unde in libro Sapientiae capite ultimo (Sap. XIX). Item: Videmur velare faciem Moysi (Exod. X), scilicet sacram Scripturam, ut nobis, sicut Judaeis, cornutus appareat (Exod. XXIV), cum Deus eam detexerit et revelaverit. Item: Videmur velare faciem Christi et dicere: »Prophetiza nobis, Christe, quis est qui te percussit (Matth. XXVI),« vel intelligit. Item Levitici XXVI: »Vetustissima veterum,« ut modum legendi antiquorum, »comedetis,« in usu, id est imitabimini; »et vetera,« id est modum legendi modernorum, qui tamen jam senuerunt, et ideo veteres »novis,« id est vetustissimis veterum [Col. 0027D] innovatis, et tunc in usum »supervenientibus, projicietis.« Item Isaias (cap. I): »Caupones tui admiscent aquam vino.« Non admiscemus aquam et faecem vino, amurcam oleo, paleam grano. Item: Maxime deberet movere nos, ad brevitatem assequendam, damnum in scribendo tot et tanta volumina, propter sumptus nimios; damnum in legendo, propter minorem profectum, et dilationem ad caetera utiliora; puta damnum in emendando, propter jacturam temporis, et taedium et laborem corporis; damnum in ferendo, propter ponderositatem librorum et impedimentum. Item: Consumimur in legendo superflua, ut situs locorum, numeros annorum et temporum, genealogias, dispositiones mechanicas 5 in aedificiis, ut in dispositione tabernaculi, [Col. 0028A] templi etiam imaginarii. Non ideo data est nobis sacra Scriptura, ut in ea vana et superflua quaereremus, sed fidem et doctrinam morum, et consilia et responsiones ad infinita negotia in Ecclesia emergentia.



CAPUT III. De brevitate et commoditate quaestionum.

Post haec de brevitate quaestionum, vel disputationis agendum est, et quae, cujusmodi tractari debeant, ostendendum. Ad hoc Epistola ad Ephesios cap. IV: »Omnis sermo malus ex ore vestro non procedat: sed si quis bonus est, ad aedificationem fidei, ut det gloriam audientibus.« Item I ad Timotheum cap. I: »Rogavi te, ut denuntiares quibusdam fratribus, ne aliter docerent, neque intenderent [Col. 0028B] fabulis et genealogiis interminatis; quae quaestiones praestant ruinam magis quam aedificationem Dei, quae est in fide.« Item in eadem, cap. VI: »Si quis aliter docet, et non acquiescit sanis sermonibus Domini nostri Jesu Christi, et ei quae secundum pietatem est doctrinae: superbus est, et nihil sciens, sed languens circa quaestiones et pugnas verborum, ex quibus oriuntur invidiae, contentiones, blasphemiae,« etc. Item in eadem, cap. IV: »Ineptas et aniles fabulas devita. Potius exerce te ad pietatem,« quae est in fide et bonis moribus. Item in eadem, cap. VI: »Profanas vocum novitates, et oppositiones falsi nominis scientiae, devita; quam quidam promittentes circa fidem exciderunt.« Vera scientia est, quae tantum consistit in doctrina fidei [Col. 0028C] et morum. Item II Epist. ad Timotheum, cap. I: »Formam habe sanorum verborum, quae a me audisti, in fide et dilectione in Christo Jesu.« In eadem, cap. II: »Noli verbis contendere. Nihil enim utile est, nisi ad subversionem audientium.« Item in eadem, cap. II: »Exhibe te inconfusibilem, recte tractantem verbum veritatis: profana autem et vaniloquia devita. Multum enim proficiunt ad impietatem, in quibus nullus est fructus.« Item in eadem, cap. II: »Stultas et sine disciplina quaestiones devita, sciens quod generant lites: servum autem Domini non oportet litigare.« Et nota differentiam inter stultas quaestiones et temerarias. Hae enim vanae sunt et inutiles, illae periculosae et animum [Col. 0028D] subvertentes, erroremque suum cito generant. Item cap. III: »Tu vero permane in his quae didicisti, et credita sunt tibi, sciens a quo didiceris, et quia ab infantia sacras litteras nosti, quae te possunt instruere ad salutem per fidem, quae est in Christo Jesu. Omnis enim scriptura divinitus inspirata, utilis est ad docendum, ad arguendum, ad corrigendum, ad erudiendum in justitia, ut perfectus sit homo, ad omne opus bonum instructus.« Item in psalmo LVIII: »Os meum loquetur sapientiam;« Glossa De fide et coelestibus: »et meditatio cordis mei prudentiam;« 6 Glossa: De bonis moribus. Item in psal. LXVII: »Verumtamen confringet Dominus,« humiliando vel puniendo, »capita inimicorum suorum,« id est superbiam, »et verticem [Col. 0029A] capilli,« id est versutias inanium quaestionum. Sunt enim qui tales calumniarum et quaestionum minutias quaerunt, ut et ipsos capillos scrutari videantur. Item Levitici cap. I: »Offerens turturem vel columbam projiciet vesiculam,« id est omnem tumorem (tumor infusa repellit: ob hoc sit altare tuum concavum) »et plumas,« id est superfluas et inutiles projice quaestiones.

Item in eodem, cap. XXVI: »Si mandata mea custodieritis, dabo vobis pluviam temporibus suis: si non, dabo vobis desuper coelum ferreum« (id est scripturam, quae non pluet vobis doctrinam), »et terram aeneam,« id est divinam Scripturam vobis infructuosam. »Consumetur incassum labor vester.« Glossa: Quem divinis Scripturis impenditis, quia [Col. 0029B] prave intelligitis et superfluis vacatis. Item Deuteronomii cap. XXVIII: »Det Deus imbrem,« id est doctrinam, quae non excitet germina virtutum, sed aeternum pronuntiet interitum; »et descendat de coelo super te cinis,« id est doctrina urens, subtilis, et confusa; »donec conteraris.« Glossa: aeterna poena. Simile autem confuso est, quod in cinerem et pulverem redigitur. Nihil subtilius arista, nihil adeo obest utilitati, sicut nimia subtilitas. Pulverem ne moveas et dispergas, ne eo moto involvatur et obscuretur, imo excaecetur oculus mentis tuae. Item Seneca (ep. 20): Aliud est propositum declamantibus et assensum coronae captantibus. Aliud his qui otiosorum aures disputatione varia aut volubili [Col. 0029C] detinent. Facere docet coelestis philosophia, non garrire, non linguose loqui. In rebus enim est, non in verbis. Non est populare artificium, licet nunc vitio nostro, gloriae et quaestui et litigio data. Ne acquiescas in gyris maeandrinis et anfractibus verborum et cavillarum aedibus labyrinthi; sed fuge (ep. 16). Item: Quid mihi verba distorques et syllabas digeris? Scilicet non potero a fugiendis petenda secernere, nisi quaestiones vaferrimas construxero, et conclusione falsa a vero nascens mendacium astruxero. Pudeat quod in re tam seria senes ludimus. O pueriles ineptiae! In hoc barbam demisimus? Hoc est quod tristes docemus et pallidi? Coelestis philosophia aliquid promittit, scilicet, ut me Deo aliquid parere faciat. Non est [Col. 0029D] locus jocandi: ad miseros advocatus es. Opem te laturum naufragis, captis, aegris, egentibus, intentae securi praestantibus caput pollicitus es (ep. 48). Adversus vitia est nobis pugna, adversus pestes erebi, adversus monstrum hujus maris. Quid ergo adversus mortem tu tam minuta jacula jacularis? Subula leonem excipis? Acuta sunt ista quae dicis. Nil acutius arista: sed ipsa subtilitas quaedam inutilia et inefficacia reddit (ep. 82). Valet ad hoc exemplum de Polemone, qui quidem, cum esset vitae perditissimae, sertis roseis redimitus, unguentis delibutus, nebulonum et lenonum turba constipatus, scholas Xenocratis intravit. Proinde omnes discipuli indignati 7 sunt vehementer: solus magister, illius miseriae compatiens, digressus est a [Col. 0030A] cursu propositae disputationis, et disputare coepit de frugalitate et bonis moribus, virtutes singulas commendans, eisque vitia opposita redarguens et vituperans. Tandem Polemon valde commotus suram de sura deposuit, omniaque insignia luxuriae et lenocinii, focalia, et reticula et coronulas, et hujusmodi, rejecit: sicque una et acutissima disputatione gravissimus philosophus evasit, qui leno turpissimus intravit (VALER. MAXIM., l. VI, c. 11). Item Seneca: Quid mihi verba captiosa componis? Cur interroganti vincula, disputationis scilicet, nectis? Magnis telis magna portenta, id est vitia, feriuntur (ep. 82). Item: Pudet descendere in aciem pro diis et hominibus susceptam, subula armatum. Pro diis, id est fide; pro hominibus, id est bonis [Col. 0030B] moribus: contra vitia susceptam, armatum subula, id est levi et frivola ratione, vel disputatione (ibid.). Item: Multa invenissemus necessaria, nisi quaesissemus superflua. Multum nobis temporis verborum cavillatio eripuit, captiosae etiam disputationes, quae acumen irritum exercent. Nectimus nodos, et ambiguam verborum significationem, quasi nobis vacet, quasi jam vivere, quasi jam mori sciamus (ep. 45). Et infra: Cavendum est magis, ne res nos, non verba decipiant. Quid mihi vocum dissimilitudines diffinit quis, quibus nemo unquam, nisi dum disputat, captus est? Res fallunt, ideo illas discerne. Item; Ille cui probas habere cornua, non tam stultus est, ut frontem suam tentet et tangat. [Col. 0030C] Sic ista sine noxa decipiunt, quomodo praestigiatorum acetabula, et calculi Pygmaeorum, in quibus ipsa fallacia delectat. Sed non vaco adversus istas ineptias. Ingens negotium in manibus meis est. Nunc mortifera mecum sunt, mors me sequitur, vita fugit; adversus haec me doce (ep. 52). Item: Nil turpius coelesti philosophia captante clamores. Sid aliquid inter clamorem theatri et scholae. Disputationes praeparatae et effusae auribus populi, plus habent strepitus, minus utilitatis. Nemo consilium clare dat. Submissa verba facilius intrant et haerent: nec multis opus est, sed efficacibus (ep. 38).

Non ergo clamandum in disputationibus theologiae; non disputandum de frivolis, sed, ut ait Seneca [Col. 0030D] (ep. 49), de justitia, de pietate, de frugalitate de utraque pudicitia, scilicet mentis et corporis, mihi disputa. Tragicus etiam ait: Veritatis simplex est oratio, ideo illam implicari non oportet. Nec enim quidquam minus convenit quam subdola ista calliditas animi, magna conantibus (EURIPIDES in Phoenissis).

Deponamus igitur hujus declamationis acutae concinnationes, quaestiunculas inutiles, ne diutius cum Judaeis videamur montem Seir multiplici et vano circuitu circuire (Deut. II); et tam diu in Ramesse pervagando ad terram promissionis, id est ad veritatem theologiae, nequeuntes pervenire (Exod. XII; Num. XXXIII). Ad majorem igitur natus, rebus studeas, non verbis; ut quidquid legeris, quidquid disputaveris, [Col. 0031A] quidquid praedicaveris, ad mores in te, et in aliis, exemplo tui, 8 informandos referas. Puta, in te marcentia excita, tumida doma, fluida coerce, soluta constringe, cupiditates tuas vexa et exstirpa, ignorantiam tuam illumina (SENEC., ep 89). Pro disputationis utilitate, et contra ejusdem inutilitatem monemur exemplo antiquorum. Patriarchae enim opere et exemplo contra idololatriam pugnaverunt. Prophetae verbo et exemplo filios Israel contra inobedientiam corripuerunt. Apostoli verbo et exemplo, et etiam morte contra infidelitatem praedicaverunt. Doctores vero Ecclesiae contra haereses in defensionem Evangelii et fidei disputaverunt. Nos vero steriles in Ecclesia, nullumque fructum ferentes in eo, in superfluis et vanis quaestionibus [Col. 0031B] languentes deficimus.



CAPUT IV. De temeritate quaestionum, et temerariis disputationibus.

»Simul insipiens et stultus peribunt (Psal. XLVIII).« De stultis disputationibus dictum est; quae licet sint inutiles, quia tamen videntur habere aliquid subtilitatis, alliciunt et decipiunt. Licet autem stulti pereant, magis tamen insipientes, qui de coelestibus supra vires et supra ea quae sufficiunt ad salutem, inquirunt; qui vespis et pugionibus Dominum Jesum exagitare videntur. Apostolus contra tales invehitur, dicens: »Non plus sapere quam oportet, sed,« etc. (Rom. XII.) Item Jeremiae [Col. 0031C] cap. XV: »Vae mihi, mater mea; quare me genuisti virum rixae,« vel judicii? Alia littera: »Virum discordiae,« vel qui judicer »in universa terra? Non feneravi, nec feneravit mihi quisquam, et omnes maledicunt mihi:« contradicendo mihi et ego eis. Ita et nos verbis maledicimus, et contradicimus invicem, fere in nullo consentientes. Item Job cap. XIX: »Nempe etsi ignoravi, mecum erit,« de non necessariis, »ignorantia mea:« ita et scientia, non contra ut scientia, quae evanescere facit et superbire. Item Ecclesiasticus cap. XVI: »Non exoraverunt pro peccatis suis antiqui gigantes,« quibus comparantur et assimilantur curiosi. Et ibidem: »Qui minoratur,« id est qui distribuitur per multa »corde, cogitat inania.« Item [Col. 0031D] psalmo LXIII: »Scrutati sunt iniquitates,« etc.; et Lucas cap. II: »Ecce hic positus est in ruinam, et in resurrectionem multorum in Israel, et in signum cui contradicetur.« Eo enim nato, statim contradictum est ei ab Herode de regno (Matth. II); passo, a Scribis et Pharisaeis de inscriptionis titulo (Joan. XIX); et modo de humanitate ejus contradicitur, et de aliis sacramentis, cum diversi diversa et adversa super his sentiunt. Item psalmo L: »Incerta et occulta sapientiae tuae manifestasti mihi.« Incerta sunt, quae patent aliquibus indiciis, de quibus tamen plura ignoramus quam sciamus. Occulta sunt, quae omnino latent, de quibus nulla habemus indicia, et haec et illa Dominus 9 David revelarat. Sed nunquid praesumimus David [Col. 0032A] suparare, vel ei aequales esse meritis, ut similiter nobis Dominus ista revelet? Tales dedignantur dicere: »Mirabilis facta est scientia tua, et non potero ad eam (Psal. CXXXVIII),« imo potius possunt. Item: Nec hoc dicere dignatur: »Defecerunt oculi mei in eloquium tuum (Psal. CXVIII).« Hieronymus (epist. 104, 8): Non sum tam ineptus, ut credam me posse carpere ad plenum fructus illius arboris, cujus radices fixae sunt in coelo. Item: Tales »mammas sic stringunt, quod pro lacte sanguinem eliciunt (Prov. XXX),« vel fundunt. Item: Aquas »unius moris« quibus »ambulare debemus in domo cum consensu,« faciunt »aquas contradictionis (Psal. LXVII),« quibus contradicunt, et sibi invicem, et ipsi Domino, ipsisque aquis. Jeremias cap. [Col. 0032B] XXXIII: »Contritum est, inquit, cor meum in medio mei, contremuerunt ossa mea; factus sum quasi vir ebrius, et quasi homo madidus vino a facie Domini, a facie sanctorum verborum ejus;« et ideo: »Quia adulteris repleta est terra, quia a facie maledictionis luxit terra (ibid.).« Si ergo »a facie Domini« primaria, quae est divina essentia, ad eam intelligendam et cognoscendam »factus sum quasi vir ebrius,« etc., ita et »a facie ejus« secundaria, scilicet »verborum ejus,« quae est de illa, et quam docet agnoscere. Item: Considerate et discrete praeceptum est Hebraeis, ne aliqui infra triginta annos constituti, legerent principium Geneseos, et finem Ezechielis, et Cantica canticorum: ergo per classes et ad mensuram, et a fideli, et a prudente dispensatore dispensanda [Col. 0032C] esset esca sacrae Scripturae. Item: »Domine Dominus noster, quam admirabile est nomen tuum in universa terra: quoniam elevata est magnificentia tua super coelos (Psal. VIII),« sacrae Scripturae: et ait »non possumus ad eam (Psal. CXXXVIII):« et ita nomen ejus inexplicabile et admirabile; similiter magnitudo ejus, cujus non est finis. Item: Tegenda est arca ad reverentiam, licet detecta sit quoad caeremonias (Levit. XVI). Item: Fumus aromo tum temperabat visum sacerdotis, ne ingrediens templum nuda videret »Sancta sanctorum (ibid.):« ita et nunc temperare debemus visum nostrum. Angelus Tobiae cap. XII: »Benedicite Deum coeli, etc. Etenim sacramentum regis abscondere bonum est: [Col. 0032D] opera autem ejus revelare et confiteri honorificum est;« Glossa: Mysteria Domini tegenda sunt, opera vero praedicanda. Unde super illum locum Psalmi: »Mirabilis facta est scientia tua ex me (Psal. CXXXVIII),« etc. Glossa, etiam textus alibi: »Mirabilia opera tua, et anima mea cognoscet nimis (ibid.);« ergo opera Domini inquiras de ipsis, et de poenitentia, dandisque consiliis in Ecclesia tractes. Item: »Os non comminuetis ex eo (Exod. XII; Joan. XIX);« et: »Ossa regis Idumaei ne redigatis in cinerem (Amos II, 1).« Claudatur puteus, ne bos vel asinus cadat in eum (Exod. XXI). Item: »Juxta eloquium tuum da mihi intellectum (Psal. CXVIII).« M. Non infra, non contra, non supra: non audeo etiam dicere, quod cum eloquio, sed juxta, ne tibi de pari contendere [Col. 0033A] videar. Ideoque: »Adhaesi testimoniis tuis, Domine (Psal. CXVIII):« Non supra, sicut illi, qui assimilantur Simoni Mago, qui volavit, sed non »supra pennas ventorum (Psal. XVII),« quod solus Christus, »Qui posuit tenebras latibulum suum,« quoadusque »videamus eum« in futuro »facie ad faciem (I Cor. XIII).« Item: Supra volantes, »Posuerunt in coelum os suum, et lingua eorum transivit in terra (Psal. LXXII),« id est de coelestibus humano more tractant et 10 disputant, qui »statuunt oculos suos declinare in terram (Psal. XVI),« quibus necesse esset cum Martino potius coelum respicere, quam »in coelum os ponere. Convertit Dominus flumina« talium »in sanguinem,« id est in carnalem sensum et expositionem: »et imbres eorum ne biberent [Col. 0033B] (Psal. LXXVII).« Item: Horrendum est de coelestibus, et summo bono omnium auctore, pulverem et quisquilias et sarmenta vilia colligere. Unde philosophus (Epist. ad Eustoch. de custodia virgin.): Qui in maximis et rebus dubiis timidus erit, nauci non est. Et Hieronymus: Stultum est sollicitari de eo quod sine periculo nescitur. Item: »Sentite de Domino in bonitate, et in simplicitate cordis quaerite illum (Sap. I).«---»Qui enim ambulat simpliciter, ambulat confidenter (Prov. X).« Non dico simplicitate simulata et haeretica, vel simplicitate stultitiae cognata, sed simplicitate existente sine plica erroris, et sine plica curiositatis, et temerae inquisitionis. Item: Et »Quasi modo geniti infantes, rationabiles« tamen, [Col. 0033C] »lac concupiscentes« doctrinae (I Petr. II): quasi scilicet sufficientia et minora quae capere potestis. Stolida ergo monemur non inquirere, multo magis et curiosa, imo prohibemur. »Nolite extollere in altum cornu vestrum: nolite loqui adversus Deum iniquitatem (Psal. LXXIV):« vel per haeresim blasphemando, vel in moribus male docendo; vel per superbiam et curiosam disputationem nimis investigando; vel praecepta Domini generalia, particularia, et localia, et temporalia esse asserendo: arcumque sacrae Scripturae carnali expositione levigando. »Nolite loqui sublimia« et temeraria »gloriantes: sed recedant vetera de ore vestro (I Reg. II);« scilicet superfluae et temerariae inquisitiones, et prava dogmata philosophorum. Item: »Dixit Manue ad [Col. 0033D] angelum qui ei apparuit: Quod est tibi nomen? Respondit angelus: Cur quaeris nomen meum, quod est mirabile (Judic. XIII),« et inexplicabile? M. Si ergo de nomine Deitatis prohibemur quaerere, multo magis de re nominis curiose et superbe. Omne nomen Dei est ineffabile. Sufficiat ergo quod ipse »admirabilis, fortis, potens (Isa. IX),« etc., quod scilicet haec sunt nomina ejus. Item Hieronymus: Non minori scelere dicitur Deus non esse quod est, quam negatur esse quod est. Moyses posuit terminos circa montem, ne bestia, quae tangeret, lapidaretur (Exod. XIX): sic et Christus, et Patres nostri »terminum posuerunt in monte« et circa montem sacrae Scripturae, »quem non debemus transgredi (Psal. CIII; Hebr. XII)« per inutilem, et temerariam, [Col. 0034A] et superfluam inquisitionem. Tangentes enim montem bestialiter, lapidabantur. Item Parabolarum cap. XXV: »Fili, invenisti mel,« scilicet doctrinae: »Comede quod sufficit tibi, ne forte satiatus evomas illud (Prov. XXV):« Glossa: Scilicet ultra vires quaerendo, perdas intellecta. Item; Tantum summitatem virgae cum Jonatha, melle intinge, et exhilarabuntur oculi tui ut illius (I Reg. XIV): et bene prosequeris hostes tuos, ut ille: quia »Declaratio sermonum tuorum, Domine, illuminat (Psal. CXVIII).« Non obtenebrat, non involvit, ut curiosa inquisitio. Item Ecclesiastici capite tertio: »Fili, altiora te ne quaesieris, et fortiora te ne scrutatus fueris; sed quae praecepit Deus, cogita illa semper, et in pluribus operibus ejus non eris curiosus. Non enim tibi [Col. 0034B] necessarium est, ea quae abscondita sunt, videre oculis tuis:« multo magis in perscrutanda majestate illius. Item ibidem: »In supervacuis rebus 11 noli scrutari multipliciter, et in pluribus operibus ejus non eris curiosus. Plurima enim super sensum hominum ostensa sunt tibi: multos enim supplantavit suspicio eorum (Eccli. V).« Item Ecclesiastes, c. VII: »Quid necesse est homini majora se quaerere, cum ignoret quid conducat sibi in vita sua?« Item ibidem: »Dixi: Sapiens efficiar, et ipsa longius recessit a me. Multo magis quam erat: et alia profunditas, Quis inveniet eam?« Item ibidem, cap. VIII. »Quis talis, ut sapiens est, et quis novit solutionem verbi divini?« Item ibidem: »Intellexi [Col. 0034C] quod omnium operum Domini nullam possit homo invenire rationem eorum quae sunt sub sole, et quanto plus laboraverit ad quaerendum, tanto minus inveniet.« Item: »Fili pauci sint sermones tui (Eccli. V),« de Deo, de quo etiam varia periculose dicuntur. Item Ecclesiastico: »Qui quaerit legem, replebitur ab ea, et qui« curiose et »insidiose agit, scandalizabitur ab ea (Eccli. XXXII):« et non inveniet eam. Item Aristoteles: Nunquam decet nos esse verecundiores, et magis sobrios, quam cum de diis loquimur. M. Multo magis cum de uno et vero Deo loquimur.



CAPUT V. De modo disputandi, qui est ut sine contentione disputetur.

[Col. 0034D] Sequitur de modo disputandi, qui exigit ut sine lite et contentione fiat. Unde Isaias: »Aquae Siloe fluunt cum silentio (Isa. VIII),« non cum litigio, non cum impetu, et tragico hiatu. Item in Deuteronomio in cantico Moysi: »fluat ut ros eloquium meum (Deut. XXXII):« stillando, et sine strepitu et effusione nimia. Item libro II Regum, cap. XXII: »Posuit tenebras latibulum suum, in circuitu suo cribrans aquas,« sacrae scilicet Scripturae, »de nubibus coelorum.« Cribrando ergo eas, et non cum impetu fundendo, tractandum est de illis, ut descendant de nubibus sacrae Scripturae. Item II ad Tim. II: »Non oportet servum Dei litigare,« ut obstrepat studio altercandi, erroremque suum tragico defendat hiatu; »sed mansuetum esse ad omnes, [Col. 0035A] cum modestia corripientem« et disputantem. Item: »Non in contentione (Rom. XIII).« Glossa: Altercatio enim non decet sanctos, sed collatio. In contentione enim minor invidet majori, et se illi praeferre contendit. Item II ad Timotheum II: »Noli verbis contendere, nihil enim utile est, nisi ad subversionem audientium.« Glossa: Contentio nihil potest nisi subvertere, dum verbosus par, vel superior videtur Catholico humiliter loquente; in qua non potest non fieri, quin excitet aliquid quod contra conscientiam dicatur.

Pronuntiatio ordinata debet esse ut vita: ordinatum autem non est quod praecipitatur et properat. Celeritas etiam dicendi nec in sua potestate est nec satis philosophiae amica est, quae [Col. 0035B] verba debet ponere, non projicere, et 12 procedere pedetentim (SENEC., ep. 40). Item philosophus: Ad summam totius summae, tardiloquum, rariloquum, submissa voce loquentem te esse jubeo. Caput enim movere, brachia intorquere, digitos extendere, pedes supplodere, totumque corpus concutere, quid aliud est nisi quaedam similitudo insaniae, et te similem pugili ostendere? (Ibid.) Item Isaias: »Cum desieris digitum extendere, et loqui id quod non prodest, tunc placebis animae meae (Isa. LVIII).« Item: Sicut turpe est interrogantem histrioni in disputatione assimilari, si gesticulando proposuerit: ita et solventem nimis esse praeproperum turpe est et periculosum, maxime in quaestionibus solvendis, ubi vertitur periculum [Col. 0035C] animarum (Hebr. X). Unde in Ecclesiastico (cap. XXXII): »Fili, sine consilio nihil facias, et post factum non poenitebis.« Item: »Qui interrogationem,« solvendo scilicet, »manifestat, parabit verbum (Eccli. XXXIII).« Glossa: Orando, meditando, bene operando: »Et sic deprecatus, exaudietur, et conservabit disciplinam, et tunc respondebit: »praecordia fatui quasi rota carri,« etc. Item in eodem, cap. XXXII: »Vir consilii non disperdet intelligentiam: alienus et superbus non pertimescet timorem, etiam postquam fecit cum eo sine consilio, et suis insectationibus arguetur.« Item cap. XXXVII: »Fili, in omnibus cor boni consilii statue tecum: non est enim tibi aliud plus illo.« Item cap. XXXVII: Ante omnia opera verbum [Col. 0035D] verax praecedat te, et ante omnem actum consilium stabile. Item: »Labia imprudentium stulta et inconsiderata narrabunt, verba autem prudentium statera ponderabuntur. In ore fatuorum cor illorum, et in corde sapientum os illorum (Eccli. XXI).« Item, exemplo sanctorum primitivae Ecclesiae, necnon et justorum eos praecedentium, etiam et aliorum seniorum praedictos sequentium, qui nihil solvebant, ad nulla respondebant, nisi deliberatione et consilio praehabito et praecedente. Item a simili: Cum enim in quaestione mota super aliqua terrula vel recula alia terrena, coram judice; si tanta adhibeatur solemnitas judicii, tum in testium approbatione, tum in advocatorum productione, in [Col. 0036A] induciarum protelatione et exspectatione, in accusatorum puritate, demum in sententiae latione, multo magis in his ubi agitur de coelestibus, de sacramentis Ecclesiae, de his etiam (scilicet consilis dandis, vel non dandis) in quibus vertitur periculum animarum. Exemplo quoque Aristotelis, ad nullam, etiam facilem, quaestionem sibi propositam, respondentis, nisi datis induciis. Unde, et cum ei proponeretur quaestio difficilis, Theophrastus, juvenili calore adhuc imbutus, quaestionem illam se soluturum promisit. In cujus solutione cum deficeret et multum erubesceret, ait ei Aristoteles: »Opus est tibi fraeno.« Alii vero discipulo, scilicet Eudemo (qui cum nimis morose, et non nisi cum induciis diutinis sibi proposita solvebat), ait Aristoteles: [Col. 0036B] Tibi opus est calcaribus. Venam tamen ingenii habebat divitem.



13 CAPUT VI. De praedicatione quam debet praecedere sanctitas vitae.

Sequitur de tecto exercitii sacrae Scripturae, hoc est de praedicatione, cujus, ut duorum praecedentium (supra, cap. 1), fundamentum est sanctitas vitae et conversationis bonae, per quam venitur ad illa. Unde in Psalmo: »Mihi adhaerere Deo, per fidem et bonam vitam, et operationem fidei, bonum est (Psal. LXXII);« deinde: »Ponere in Domino Deo spem meam, ut sic annuntiem omnes laudationes,« vel praedicationes, »tuas in portis filiae Sion (Psal. IX).« Est enim multiplex praedicatio, scilicet: eruditionis, correctionis, exhortationis, excitationis, [Col. 0036C] consolationis, et sustentationis beneficii. Et quia tribus praedictis subservit vox quasi eis necessaria et eorum praeambula, sciendum est multiplicem esse vocem. Est enim vox fletus. Unde: »Exaudivit Dominus vocem fletus mei (Psal. V);« et est vox confessionis; deinde vox exsultationis serenatae conscientiae, quam sequitur vox praedicationis. Unde in Psalmo: »In voce exsultationis et confessionis sonus epulantis (Psal. XLI).« Et in alio: »Confitebimur tibi Deus«, peccata, et pro amovendis malis: »Confitebimur tibi,« laudes, et pro conferendis bonis: Et, tunc, bene viventes et operantes, »invocabimus nomen tuum,« ut aliis bene et utilia praedicemus. Unde sequitur: »Narrabimus mirabilia tua (Psal. LXXIV),« opera creationis et recreationis [Col. 0036D] ad excitandum populum. Hic ordo etiam attenditur in ordine medendi. Prius enim amovenda sunt nociva et caetera. Item Dominus ad idem loquens praedicatoribus ait: »Vos,« conditi sapientia, »estis sal terrae,« vita; »vos estis lux mundi,« doctrina (Matth. V). Vita enim bona, scientiam, non dico verborum, sed rerum, praecedit. Unde per vitam, et non aliter, pervenies ad scientiam, scilicet operum. Haec est scientia rerum: qui autem diligit, illa non caret. Item Salomon: »Fili, concupiscens sapientiam, serva mandata ejus, et Dominus dabit tibi illam (Eccli. X).« Item: »A mandatis tuis intellexi (Psal. CXVIII);« scilicet, impletione eorum per opera, intellectum habui in doctrina. Et dicit Glossa [Col. 0037A] super illum locum: Per custodiam mandatorum pervenitur ad secreta mysteriorum. Item: »Intellectus bonus omnibus facientibus eum (Psal. CX),« primo; item: »Bonitatem et disciplinam, et scientiam doce me (Psal. CXVIII).« Primo disciplinam, postea scientiam. Item: »Beati immaculati in via, qui ambulant in lege Domini: Beati qui scrutantur testimonia ejus (ibid).« Quasi: Primo habeas fundamentum vitae (scilicet innocentiam »ambulans in lege Domini:« bene operando), tandem scrutare ejus testimonia, ut majorem tibi compares scientiam. Item Apostolus: »Attende tibi, et doctrinae (I Tim. IV).« Et idem, in regula apostolica, praemittit ea quae ad vitam mundam sunt, ut: »Oportet episcopum esse sobrium, castum (Tit. I);« [Col. 0037B] et hujusmodi; ultimo id quod ad doctrinam, inquiens: In doctore, bona vita praecedat doctrinam et praedicationem (GREG., homil. 2 in Evang.). 14 Restat enim, ut ejus praedicatio contemnatur, cujus vita despicitur. Item. Exemplo Domini, »qui coepit facere et docere (Act. I).« Item: Sacerdos legalis primo induebatur superhumerali, deinde rationali. Onera enim propria et proximorum ferenda sunt, et opera legis implenda, primo scilicet, antequam accedas ad ratiocinationem et doctrinam, quasi prius habeas vitam mundam. Item: In figura horum »Armus separationis, et pectusculum elevationis (Exod. XXIX, XXXIX)« contingebat sacerdotibus. Prius enim laborandum et operandum est, ut separeris a malo antequam eleveris ad scientiam et [Col. 0037C] contemplationem mentis. Item: In tunica sacerdotis erant, »mala punica (per quae fervor charitatis, quae praecedit, denotatur) et tintinnabula, (Exod. XXXIX),« per quae sonoritas doctrinae et praedicationis, quae sequitur. Obmutescit enim facundia, ubi aegra subest conscientia. Item ex virtutibus: »In virtute multa, Dominus verbum dabit evangelizantibus virtute multa (Psal. LXVII).« Ad utrumque enim referendum est quod dicitur, »in virtute multa«. Item: In sacra Scriptura res potius quam verba loquuntur, »Res age, tutus eris (OVID. De rem amoris.« In ea potius res persuadent quam verba. Quod conjicitur exemplo Bernardi praedicantis monialibus, et in principio sermonis obmutescentis [Col. 0037D] propter peccata illarum (Vid. ejus Vitam, l. III, c. 3). Quibus poenitentibus et confitentibus, pluit eis imbrem de coelo sacrae Scripturae. Item: Exemplo ejusdem praedicantis laicis teutonicis, et commoventis eos ad fletum, quem tamen non intelligebant. Cujus sermonem retexuit post eum quidam monachus optimus interpres, quo loquente nihil moti sunt. Qui enim non ardet non accendit. Saepe enim Deus claudit ora prophetarum propter peccata populi. Item philosophus: Magnificentior est sermo in tenui panno et grabato cum pallida facie factus (SENEC., epist. 20). Nos autem tumentibus et rubentibus buccis praedicamus verbum Dei, et idcirco contemnitur. Item: Legitur in vitis Patrum (lib. V, libello, III, n. 18); Eremitae quidam cum [Col. 0038A] saecularibus quibusdam accesserunt ad Felicem abbatem, petentes ab eo sermonem fieri; qui nihil respondit illis. Illi iterum pulsaverunt, et iterum obticuit. Tertio pulsaverunt, et respondit: Quia non est sermo hodie. Sermo enim non est, nisi ei respondeant vita loquentis, et meritum audientis. Ad minus enim exigit vitae sanctitatem loquentis, ut scilicet praecedat quasi fundamentum. Item: Tractantes (legendo vel disputando, vel praedicando) verbum Dei sine fundamento sanctitatis et vitae, similes sunt Sodomitis pulsantibus ad ostium Loth, et intrare volentibus ut turpia agerent, sed percussi aorasia ostium invenire non valuerunt (Gen. XIX). Sic et quaerentes gloriam, quaestum, et hujusmodi in sacra Scriptura, ex ea populare artificium faciendo, [Col. 0038B] caecati curiositate et peccatis aliis, non permittuntur intrare. Item: Si Mariae Magdalenae ferventi in dilectione prohibitum est a Domino ne tangeret pedes ejus, quia nondum ascenderat ad Patrem in corde suo (Joan. XX), quanto magis prohiberi deberemus a tactu horum pedum, scilicet sacrae Scripturae, qui minus diligimus, quorum etiam vita criminibus deturpata Domino fetet! Item Job (cap VIII): »Spes hypocritae peribit, 15 et non placebit ei vecordia sua.« Gregorius super hunc locum ait de Origene: Quia hic est qui facit quod loquitur, et quod loquitur facit. Hypocrita enim est qui aliud loquitur, aliud facit. Hypocritae quidem proferunt verbum, sed non accendunt auditores ad supernum desiderium.



CAPUT VII. De commendatione sacri eloquii.
[Col. 0038C]

Verbum quod de frigido pectore erumpit non inflammat, quia, qui non ardet non accendit. Item: »Ignitum eloquium tuum vehementer (Psal. VI);« igne scilicet charitatis conditum, et ex charitate prolatum, ut ignis ignem loquatur. Item: Ad hoc in missione Spiritus sancti, idem super capita apostolorum in igneis linguis apparuit (Act. XXV), ut igniti ferventiore dilectione, ignita eloquia et omnibus linguis proferrent. Item: »Ignem veni mittere in terram, et quid volo nisi ut ardeat?« (Luc. XII). Item: Basilio magno praedicante videbatur audientibus quod lingua ignea egrederetur ab ore ejus; [Col. 0038D] ex igne enim charitatis loquebatur. Item: Praedicante Sebastiano, Zoe uxor Nicostrati ad illum ait: »Video ante te angelum Domini tenentem tibi librum apertum, de quo procedit universa tua praedicatio.« Item Apostolus: »Os meum patet ad vos, o Corinthii, quia dilatatum est« charitate »cor meum (II Cor. VI).« Aliter non patet in praedicatione, sed ea habita ait Dominus: »Dilata os tuum, et ego adimplebo illud (Psal. LXXX).« Item David: »Dilatatum est cor meum, et exsultavit lingua mea,« etc. (Psal. XV.) Item Ezechieli, ait Dominus: »Fili hominis, comede volumen istud (Ezech. III),« in quo erat scriptum Lamentatio, Carmen et Vae. Carmen justificatorum, Lamentatio impoenitentium, Vae damnatorum sive reproborum. De praemio enim [Col. 0039A] patriae, poenitentia et poena gehennae debet esse tantum praedicatio. »Et comedi illud: et factum est in ore meo quasi mel dulce (Ezech. III).« Dulciter et suavissime verbum Dei ore praedicat, qui eum in corde suavissime diligit; inutiliter autem et acerbe eum praedicat lingua cul obviat et contradicit conscientia. Item: »Peccatori dixit Deus: Quare tu enarras justitias meas?« (Psal. XLIX.) Cum tu opere non impleas, quare sermone communi aliquid de majestate mea, ad populum, scilicet profers? »Et quare assumis testamentum meum (ibid.),« id est, cum sis indevotus praesumis illud »per os tuum (ibid.)« (privata enim lectio non prohibetur) pollutum aliis praedicare? Quasi, nec sancta verba os tuum praesumat docere. Et dicit Cassiodorus super [Col. 0039B] hunc locum: Prohibet Deus ne lingua praesumat praedicare publice cui obviat conscientia prava; non tamen interdicitur laus conversis ad poenitentiam; sed vide ne cantes bene et vivas male. Item Apostolus: »Castigo corpus meum et in servitutem redigo, ne forte, cum aliis praedicaverim, ipse reprobus efficiar (I Cor. IX).« Non ait: Ne cum aliis legerim, private scilicet. Non igitur 16 immisceant se scelerati divinis sermonibus. Item: Ad hoc in Veteri Testamento erat labium aeneum in introitu tabernaculi, ubi sacerdotes lavabant manus ingressuri tabernaculum et egressuri (Exod. XXX). Unde: »Mundamini qui fertis vasa Domini (Isa. LII).« Item: In eodem labio erant specula, in quibus ingressuri [Col. 0039C] et egressuri tabernaculum, viderent si quid maculae in se esset ad purgandum. M. Ad hoc solummodo.

Nota quod est praedicatio quaestuosa (B. GREGOR. hom. 12 in Evang.), alia vana et superba gloriam quaerens, alia curiosa et stulta, alia subdola et haeretica, alia contumeliosa et scandalis plena, cum is scilicet praedicat, cujus vita despicitur, et istae duae nequaquam tolerantur. Alia officiosa, ut cum quis de officio praedicat; alia charitativa, ut cum quis, privatus scilicet, ex charitate et non de officio praedicat. Peccator autem occultus, et non praelatus, bene praedicare potest; praelatus autem peccator, etiam occultus criminaliter peccabit, si praedicaverit: quod probat Hieronymus (epist. 1 ad Heliororum) [Col. 0039D] his verbis talem alloquens sic: Non omnes episcopi sunt episcopi. Qui enim in officio male vivis, utquid locum et terram alterius occupas? Cave ne praedicatio et debita populo oratio, ei pro peccato tuo subtrahas, et tu cum plebe aeternaliter puniaris. Qui enim suis premitur, aliena non diluit. »Talis enim commune opus impedit, et ideo mortaliter peccat (Matth. XV).« Sed nec de officio debet praedicare impoenitens et existens in proposito peccandi, quia contra officium venit, et illud exsequendo mortaliter peccat: quanto magis cujus vita est scandalis plena? Item: Nisi fueris imitator Samsonis, non extrahes favum de ore leonis (Judic. XIV). Item, Jeremiae (cap. I) inquit Deus: »Priusquam te formarem in utero, novi te, et antequam [Col. 0040A] exires de vulva sanctificavi te, et prophetam in gentibus dedi te. Et dixit Jeremias: A, a, a, Domine Deus, ecce nescio loqui, quia puer ego sum;« id est. A. b. c. darius, in vita scilicet, in scientia, in facundia. Item II ad Timotheum II: »Tu ergo, fili, quae a me audisti, et per multos testes, haec commenda fidelibus hominibus; qui idonei erunt et alios docere.« Idonei, vita, scientia, facundia. Hoc enim tertio opus est (facundia scilicet) ut duobus primis; alioquin quantum quis prodest exemplo, tantum nocet silentio. Item in eadem: »Sollicite autem cura teipsum probabilem exhibere;« primo »operarium inconfusibilem,« et post, »recte tractantem verbum veritatis (II Tim. II).« Item Dominus in Evangelio: »Quis putas est fidelis servus [Col. 0040B] et prudens, quem constituit Dominus super familiam suam, ut det illi in tempore tritici mensuram?« (Luc. XII.) Inde sciens quae, quibus, qualia et quando sunt apponenda. Item philosophus (SEN., epist. 24): Nihil adeo nos philosophos infestat, quam quod nobis objicitur, nos verba, non opera tractare, vocamurque a moventibus facetias: Animalia glebae [f. gloriae]. Item: Sanctus Gedeon pugnaturus contra Madianitas, fractis lagunculis et accensis luminibus sive lucernis, insonuit tubis, et territi sunt Madianitae et confecti (Judic. VII). Item: Praeceptum est a Domino Isaiae (cap. XXXII) et Jeremiae (cap. I), quod non nisi prius succincti lumbos et renes praedicarent. Item: Filii Israel [Col. 0040C] obsidentes Jericho (Josue VI), septies 17 eam circuierunt, et in septimo circuitu tubis insonuerunt, et corruerunt muri Jericho. Jericho defectus interpretatur. Praedicaturus itaque primo omnes defectus suos cum mundo, qui in defectu est, circumeat, et in septimo circuitu, id est cum plene et perfecte, in perfecta circuitione scilicet, corruent vitia mundialium hominum quibus praedicabit. Item: »Circuivi et immolavi in tabernaculo ejus hostiam vociferationis,« etc. (Psal. XXVI.)



CAPUT VIII. De curiosa praedicatione, et contra eam.

Philosopus (SENEC. epist. 71 et 108): O tu lector, disputator, similiter et praedicator, qui bonum et honestatem vitae quaeris, ne exspectes magnificas [Col. 0040D] voces ab istis circulatoribus et venatoribus verborum, qui flosculis et coloribus adulterantibus verbum Dei, furtivisque translationibus et similitudinibus, improbisque orationibus potius delectabilibus, et pruritum auribus generantibus, quam utilibus utuntur. Talis praedicator, nonne me magis juvare poterit, quam nauseabundus navis gubernator, qui vix stare potest attonitus et vomitans non se, nec alios regere valens? Non minori cura debet regi vita humana in hoc mundo, quam navis in mari.

Sed, inquies, haec sequi et attendenda esse dicit Aristoteles, Socrates, Plato, Philo, et alii. Ne cures de dictis eorum in talibus, sed potius, ut bene vivas, fac quae loqueris. Item: Exemplo abbatis Willelmi Clarevallensis, qui sermonem noluit texere, sed potius [Col. 0041A] de negotiis et gerendis in monasterio tractare, inquiens hujusmodi sermonem tantum pruritum aurium generare, licet multum rogatus et in pluribus capitulis, ut praedicaret. Item: Qui haec praecipit: »Nolite solliciti esse de crastino (Matth. VI);« simililiter et hoc: »Nolite cogitare qualiter, vel quid loquamini (Luc. XII; Matth. X).« Qui ergo cogitat qualiter vel quid loquatur, obviat et evacuat praeceptum Domini, quia furiose studens, pluteum caedit, et sermo hujus demorsos sapit ungues. Cujus si vita praedicaret, et lingua sine labore et sermone praemeditato. Tali enim »dabitur in illa hora quid loquatur (ibid.).« In Actibus apostolorum (cap. XVII) Lucas, redarguens curiosos praedicatores et auditores, ait: »Athenienses omnes advenae et hospites [Col. 0041B] ad nihil aliud vacabant, nisi aut dicere, aut audire aliquid novi;« non ut crederent vel facerent illud, sed ut admirarentur. Item Apostolus: »Non veni ad vos in sapientia verbi, non in doctis humanae sapientiae verbis (I Cor. II, 13),« sed in simplicitate sermonis, »ne evacuetur crux Christi (I Cor. I, 17);« ut cum veritas pateat, non requiritur ornatus verborum, ut verbis potius fiat fides, quam veritate passionis, quae, ut gesta est, et ita simplici sermone narranda est, ne quod credimus attribuatur humanae sapientiae potius verbis quam veritati et gratiae, et ita »evacuetur crux Christi.« Veritas autem angulos non quaerit, quia sibi sufficit. Non ita est de coelesti philosophia ut de humana, 18 quae meretrix improba sibi non sufficit, nisi coloribus [Col. 0041C] adulterinis et stibio Jezabel coloretur et depingatur (IV Reg. IX), scilicet flosculis et phaleris verborum, ut potius appareat quam existat sapientia. Item Hieronymus (tom. I, epist. ad Gallum): »Amicus amicum non debet inescare, sed apponere potius quod prosit, quam quod delectet.« Item philosophus (SENEC. epist. 115): Jubeo te non esse anxium circa compositionem et curam sermonis; a tali enim non exspectes solidum et integrum verbum. Cujuscunque enim videris orationem curatam, concinnam, politam, et circumtonsam et similiter cadentem; scito quod is animus pusillis deditus est et fractus. Animus vero magnus remissius quidem loquitur, utens scilicet propriis verbis, sed sincerius [Col. 0041D] et securius. Vides hos juvenes capite complutos, barba nitidos, et de capsula totos? Hi offendentes in syllaba, saepe cadunt a tota oratione, ut aliena moventes risum cum cornicula ablatis ei pennis mutuatis a singulis avibus. Tales verbum Domini solidum perdunt, in arca habentes panem firmatum non in corde; panem perditum faciunt et conficiunt variis modis, ut non proprium saporem, sed alienum et adulterinum sapiat.

Item, Hieronymus, ostendens qualiter debeat fidelis et prudens praedicator praedicare, ait in epistola ad Julianum consolatoria super morte filiarum ejus: »Itaque non scribentis diligentia, sed dictantis temeritate longum ad te silentium rumpo, offerens tibi nudam officii voluntatem et temporalem; et pro [Col. 0042A] temporalibus et in temporalibus afferens consolationem.« Extemporalis est epistola absque ordine sensuum, sine lenocinio et compositione verborum, ut per totum, in illa, nil de oratore invenias vel reperias, sed in procinctu effusam putes, et abire cupienti ingestum viaticum. Loquitur divina Scriptura viva voce simplicia et utilia: »Musica in luctu intempestiva narratio (Eccli. XXII).« Unde nos leporem artis rhetoricae contemnentes, et puerilis atque plausibilis eloquii venustatem, ad sancta rum Scripturarum gravitatem confugimus, ubi vulnerum vera medicina est, ubi dolorum certa remedia; in quibus recipit unicum filium mater in feretro, ubi turbae dicitur circumstanti: Non est mortua puella, sed dormit (Luc. VIII);« ubi triduanus mortuus et fetens ad [Col. 0042B] vocem inclamantis Domini, ligatus adhuc institis egreditur et erumpit (Joan. XI). M. Talis ergo debet esse praedicatio, quia talis est Scriptura, ut praedicti mortui in peccatis ad ipsam et per ipsam suscitentur, et ut ipsa virtutes operetur, et curet infirmos potius quam delectet curiosos. Item idem: Praedicator sapiens testimonio sapientis omnes suas et omnium auditorum imposturas et circumstantias debet attendere, ne in uno sermone decurrat, sed multiplici etiam, ut pro advertentibus mutet et formet sermonem, subtrahat et addat, si necesse fuerit, secundum competentiam singulorum. Utens enim unico et firmato sermone ad omnia vitia curanda similis est medico danti unam pillulam ad omnem morbum. Similis est etiam oratori scienti unicum [Col. 0042C] genus causae et quaedam communia ad perorandum, quibus utitur in omni causa et in omni negotio. Item: Similis est iste patrifamilias 19 domus hospiti suo apponenti frigidos et fastiditos et putridos cibos, quibus non nutritur, cui recentia debent apponi. Item: Hujusmodi praedicatoribus qui bene inchoant, quia a bono principio, et male mediant et terminant sermonem, sua et ornata sequentes verba a principio remota. Talibus potest objici illud poeticum:

   . . . . . . . . . . Amphora coepit
Institui, currente rota cur urceus exit? (HORAT. De arte poet.)
Et iterum:

   . . . . . . . . . Fortasse cupressum
[Col. 0042D] Scis simulare. (ID. ibid.)
Et item:

Purpureus late qui splendeat unus et alter
Assuitur pannus. (ID. ibid.)
Et item:

   . . . . . . . . . At illi dextra jacebat
Bellua. (JUVEN. sat. IV.)
Incipiunt enim isti praedicatores sic: »In principio erat Verbum (Joan. I).« Deinde dicunt: Verbo quot accidunt? Et lectos et caminos praedicant et allegorizant. Item: Athenienses Apostolo loquenti seria aiunt: »Frater, si qua habes verba exhortationis, dicas nobis (Act. XIII).« Qui etiam confexens [Col. 0043A] sermonem in Epheso (Act. XVIII) in recessu suo, paucis verbis locutus est. Sic et Athenis, in quibus tamen omnia necessaria animae Christianae reperiuntur, tum praelatorum ad praelationem et regimen, tum subjectorum ad humilitatem consequendam. Item Hieronymus in supradicta epistola: Vivit Dominus, vivit sermo ejus, vivida sunt verba ejus, quibus restituetur tibi filius, eo attestante qui ait: »Qui credit in me, etiamsi mortuus fuerit, vivet (Joan. XI).« An contristaris et ignoras de dormientibus, »sicut et caeteri qui spem non habent?« (I Thess. IV.) Absit! Quia, »si credis quod Jesus mortuus est et resurrexit, ita credimus,« etc. (Ibid.) Ad hanc et per hanc vocem, mortem, quam pro morte et dolore filii contraxeras a corde tuo [Col. 0043B] expellam, nunc reviviscas et consolationem recipias. Item: »Vivus est sermo Dei et efficax, et penetrabilior omni gladio ancipiti, pertingens et penetrans usque ad divisionem animae et spiritus, compagum quoque ac medullarum, nec non et cordis cogitationum discretor (Hebr. IV).«



CAPUT IX. De humilitate praedicationis.

Philosophus (SENEC. ep. 114): Talis debet esse oratio sapientis, qualis et vita ejus, non polita, non fucata, non plausibilis movens homines ad risum, et ad hujusmodi, sed tantum sensus sine ornatibus verborum explicans simplici sermone. 20 Item (Idem, ep. 75): Cur cor tuum in verbo curato et non vero capit oblectamentum? Cur auris pruritum? [Col. 0043C] Urendus es, secandus es. Urendus es in corde, secandus in aure, ut talia a te seces et auferas, ne talia volutet cor tuum et auscultet auris tua. Periculosa enim sunt, etsi delectabilia. Item idem: Ars de coelestibus pure traditur, aliae vero artes ad ingenii exercitium sunt; haec autem in negotium animarum. Non quaerit aegrotus eloquentem medicum et formosum, compositum; sed prudentem, curare scientem, benevolum et compositum in sermone humili, et habitu mediocri, et statura brevi, ne in magna praesumat. Sic et navis non formosum gubernatorem, sed regere scientem quaerit. Item, Hieronymus ad humilitatem sacrae Scripturae invitans, ait: Hic est ille rusticanus vomer, [Col. 0043D] quo occidit Samgar sexcentos Philisthaeos (Judic. III); et tu tot vitia et daemones, si rusticano et humili sermone praedices, occides. Hoc enim gladio interficiuntur potius quam gladio Ciceronis Haec est mandibula asini super quam sedit Dominus, qua Samson interfecit mille Philisthaeos (Judic. XV). Hoc est receptorium lactis, a quo David limpidissimos quinque lapides elicuit, quibus percussit et prostravit Goliam (I Reg. XVII). Claros dico lapides et naturales, non fucatos, non subornatos. Subornatus enim sermo suspectus est, sicut et judex subornatus, vel testis vel advocatus. Et nos ergo declinantes ampullosa verba, et potius officiosa quam utilia, ut pauperes et exsules, humilia sectemur, poeta nos ad hoc invitante, qui ait:

[Col. 0044A] Telephus et Peleus cum pauper et exsut uterque,
Projicit ampullas et sesquipedalia verba. (HORAT. De arte poet.)
Item: Non assimilemur ei, qui se tragico defendit hiatu. Item:

Quid feret hic dignum tanto promissor hiatu?
Ut ridentibus arrident, ita flentibus adsunt
Humani vultus, Si vis me flere, dolendum est
Primum ipsi tibi, tunc tua me infortunia laedent, (ID. ibid.)
et movebunt. Item: Ne desperes, quia:

Sunt verba et voces quibus hunc lenire dolorem
Possis, et in parte tantum deponere morbum.
Sic inquit philosophus amico desolato. Etiam tu praedicator dicas:

Sunt verba et voces quibus hunc lenire dolorem
[Col. 0044B] Possis, et ex toto tantum deponere morbum. (ID. epist. 1, lib. I.)
Item: Haec sunt verba infantilia designata per salivas defluentes per barbam David (I Reg. XXI), et ideo virilia, quia: »Quod stultum est Dei, sapientius est omnibus hominibus (I Cor. I).« Item Gregorius: De frabrica sermo veritatis non exit, sed de natura. Et Hieronymus: Qui ad inscrutabilia et secreta Dei non penetrat, et quod patet, et quod non patet, in eloquio divini sermonis humili et recte viventi patent.

21 Hucusque exercitii lectionis, disputationis, et praedicationis semina et fundamenta jecimus, quibus cuncta quae viderit ad eamdem materiam pertinentia diligens lector poterit adjicere. Hoc unum tamen [Col. 0044C] moneo, ut utilia tantum et sufficientia apponat. Alioquin, sicut Salomon testatur: »Faciendorum librorum non erit numerus (Eccle. XII).« Et Joannes in Apocalypsi (cap. XXII): »Ad hoc, inquit, nihil adjicies.« Et in Legenda beati Martini legitur, quod cui ad informationem vitae pauca sanctorum exempla non sufficiunt, multa non proderunt.



CAPUT X. De suggillatione superbiae.

Omnia praedicta ad duo faciunt, scilicet, ut sciamus »declinare a malo, et facere bonum (Psal. XXXVI).« Et, quia non potest vitari malum nisi cognitum prius, a suggillatione superbiae (quae attestante beato Augustino (Expos. 2 in Psal. XVIII), [Col. 0044D] est causa et principium omnium malorum et peccatorum) inchoandum est. Hac quicunque caret, mundus est, quia hoc peccatum est ultimum redeuntibus ad Deum, quod recedentibus primum fuit. De qua Hieronymus ait: Superbia ratione coelestis, coelestes appetit mentes, et ad proprios revolans ortus, apponit gloriam et puritatem hominum irrumpere, quae de gloria et puritate angelorum erupit; ut quos invenit participes naturae, faciat consortes ruinae. Constructo enim spirituali aedificio justi, et rite omnibus perfectis, innascitur ei et subrepit saepe superbia, pro excellentia operum et virtutum quas habet. Unde efficitur talis, ut jam cum Pharisaeo loquatur attollente oculos in coelum, et dicente: »Non sum sicut caeteri hominum, jejuno bis in Sabbato, [Col. 0045A] (Luc. XVIII), etc.,« cum Publicanus et humilis econtra statuerit declinare oculos in terram percutiens pectus suum, et dicens: »Deus, propitius esto mihi peccatori (ibid.).« Item Hieronymus (Epist. ad Antonium de modestia, tom. I): Haec est quae angelum de sublimi ordine et gloria angelorum dejecit in aerem caliginosum deputatum ei in carcerem usque in diem judicii. Haec est quae primum hominem de paradiso coelesti dejecit in mundum, »et in lacum miseriae, et in lutum faecis (Psal. XXXIX).« Haec est quae populo Judaico elato, quia »non fecit taliter omni nationi (Psal. CXLVII),« populum gentium prius non reputatum stillam situlae (Isa. XL),« praetulit, sicque »caput versum est in caudam, et cauda in caput (Deut. XXVIII).« [Col. 0045B] Item David: »Praevaricantes reputavi omnes peccatores terrae (Psal. CXVIII).« Sunt enim peccatores coeli, et peccatores terrae. Peccatores vero coeli, sunt sicut ille qui dixit: »Ponam in coelo solium meum, et ero similis Altissimo (Isa. XIV);« et sicut ille qui dixit: »Peccavi in coelum et coram te (Luc. XV);« et hi, de quibus dicitur: »Posuerunt in coelum os suum (Psal. LXXII);« et quicunque coeli incolae relinquunt coelum: quales sunt, qui gratiam, quam infundente Spiritu sancto acceperant, minuunt.

Peccatores autem terrae dicuntur, qui terrenis involvuntur delictis, ut libido, 22 gastrimargia, et hujusmodi. Item David: »Dominus justus concidet cervices peccatorum (Psal. CXXVIII),« id est [Col. 0045C] cervicosos et superbos peccatores conteret. Non ait: Pedem vagum ad mala, non manum noxiam, non oculum lascivum, vel quaecunque membra, quibus itur ad malum, sed cervicem; quia nihil adeo Deo displicet sicut cervix erecta post peccatum. Item idem: »Si mei non fuerint dominati, tunc immaculatus ero, et emundabor a delicto maximo (Psal. XVIII);« id est superbia. Nihil enim gravius est quam »apostatare a Deo (Eccle. X),« quod facit superbia. Item idem: »Non veniat mihi pes superbiae, et manus peccatoris non moveat me (Psal. XXXV).« Pes superbiae, id est superba affectio; et ita manus peccatoris, cujusque scilicet suggerentis mihi ut peccem, non me movere poterit. Rectus ordo. Radix enim peccati superbia, per quam ad alia peccata [Col. 0045D] proceditur. Hoc est quod dicitur in alio psalmo: »Ab occultis meis munda me, et ab alienis parce servo tuo; si mei non fuerint dominati, tunc immaculatus ero (Psal. XVIII).« Item Hieronymus: Superbia sputo comparatur. Non enim sufficit superbis quod Deum offendunt, nisi et in faciem ejus conspuant. Eriguntur enim et impingunt se in ipsum, quia cum aliis vitiis recedunt a Deo. Unde: »Maledicti qui fornicantur abs te (Psal. LXXII);« isti incurrunt et ingrassantur in eum. Item: Superbia incoepit ab injuria Dei, ideoque Deus hoc vitium super omnia vitia detestans, ait: Mihi reservetur hic hostis meus, cum eo mihi est congressio. Unde dicitur: »Superbis Deus resistit (I Pet. V),« etc.:

[Col. 0046A] . . . . . . . . . Frangit Deus omne superbum. (PRUDENT. Psychom. 4.)

Non dicitur libidinosis, gastrimargis resistere, quae tamen vitia abominatur, sed non adeo, ut superbiam. Item idem: Superbia cornuta depingitur. Duo enim habet cornua: unum contra dilectionem Dei, alterum contra dilectionem proximi. Contra cornua, humilitatis, scilicet dilectionis Dei et dilectionis proximi. Unde praecipue hoc vitium Deum impugnat. De his cornibus ait David: »Exaltabuntur cornua justi, et omnia cornua peccatorum confringam (Psal. LXXIV).« Item Hieronymus (Epist. ad Abigaum, t. I): Nihil est quod ab ineunte aetate horruerim, sicut monstrum superbiae, sicut cervicem erectam, sicut oculos sublimes, sicut supercilium grave, sicut contumeliosam [Col. 0046B] humilitatem. Item David: »Domine Deus meus, si feci istud (Psal. VII);« quasi peccatum superbiae ignominiosum, quod nominare etiam horrendum est, cum Domino maxime adversetur. Item Ecclesiasticus (cap. X): »Odibilis est coram Deo et hominibus superbia, et exsecrabilis omnis iniquitas gentium.« Item:»Arrogans et superbus odibilis est in civitate.« Super omnia vitia detestatur superbiam sacra Scriptura. Unde et Psalmista fere in omni psalmo conqueritur de illa, ut ibi: »Multiplicata est super me iniquitas superborum (Psal. CXVIII).« Et ibi: »Superbi inique agebant usquequaque,« vel, »usque valde (ibid.),« quia alios peccantes peccando excedunt. Vel, »usquequaque,« [Col. 0046C] usque ad peccati consummationem. Omnis enim peccati consummatio est superbia. Unde non restat gravius et ulterius peccare quam per superbiam. Item: »Coagulatum est sicut lac cor eorum (ibid.),« id est superborum. Sicut enim lac coagulo et fermento constringitur 23 et indurescit, sic et fermento superbiae lac superborum constringitur, ne dilectio eorum extendatur usque ad proximum et inimicum, ad quem deberet extendi, ergo nec ad Deum. Item Gregorius (lib. VIII, Moral. c. 30 et lib. XXXIV, cap. 18): Sicut humilitas omnia vitia enervat, omnes quoque virtutes colligit et roborat, sic et superbia omnes virtutes destruit et dissipat, omniaque vitia coacervat et consolidat. Item: In porta religionis Christianae sub attestatione profitetur catechizandus [Col. 0046D] quod abrenuntiat diabolo, ut principi et auctori omnium malorum, et omnibus operibus ejus, et praecipue pompis ejus, quae difficilius caventur, et nonnisi cum maxima cautela. Opera enim ejus, quae consistunt in illicitis, manifestius patent, et ideo facilius caventur. Pompae vero in licitis, et in usu licitorum, quae accedente superbia fiunt illicita; ut in superfluitate et apparatu vestium pretioso, in sellis deauratis, et in calcaribus, et frenis, ubi magis relucet et nitet aurum, quam in altaribus. Sed nonne in usu temporalium distincta est meta, certusque modus et limites, quos non licet excedere sine peccato? Nonne natura haec distinxit? Nonne et sancti, ut Apostolus: »Habentes vestimenta et [Col. 0047A] alimenta his contenti sunt?« (I Tim. VI.) Nunquid aliquis sic se pascendo et vestiendo, sicut hodie fit, in primitiva. Ecclesia peccaret mortaliter? Nunquid non corriperetur super hujusmodi? et si tunc fuerit peccatum mortale, quomodo desiit esse peccatum?

Sed objicies: Quia vivendum est cuilibet pro modulo suae personae, et secundum mores bonos, et consuetudines illorum, inter quos vivitur, ita ut his occasione movendae concupiscentiae non studeant, nec in se, nec aliis; sed quousque protendetur haec consuetudo? Nunquid non poterit usque ad superfluitatem porrigi? Sed quis sciolus est consuetudinis illius honestae licitae, et limitatae, de qua dicitur et intelligenda est auctoritas, cum singulis [Col. 0047B] diebus consuetudinibus pristinis aliquid adjiciatur, tum scilicet consuetudini vestiendi se, tum aliis? Item: Quantum sit monstruni superbiae ostendit ortus ejus. Oritur enim quandoque a dono fortunae, et hoc multiplici: ut a divitiis, quia »Abundantia panis, et superbia vitae causa fuit peccati Sodomorum.« Item: »Adipem suum concluserunt, os eorum locutum est superbiam (Ezech. XVI).« Item: Vide quid faciat otium et cibus alienus: »In labore hominum non sunt,« etc. (Psal. XVI.) »Prodiit quasi ex adipe iniquitas eorum (Psal. LXXII).«

Ab habitu etiam exteriori et interiori procedit quandoque superbia, ut est vestitus, victus, equorum, familiae, et hujusmodi. Unde Sebastianus: [Col. 0047C] Nunquam hic Christianus fuit, quia saporum lautitiam dilexit. Ita et philosophus (SENECA, ep. 87) vectus in vehiculo confracto; ita debilibus asinis et macris trahentibus illud, solo motu vitam testantibus, mulioneque discalceato et fere nudo, illis, quos obviam habuit, quaerentibus, si ejus esset vehiculum, respondit: Non, sed alienum sibi commodatum. Rediens autem ad humilitatem et cor suum, ait: Quid feci modicitatem meam negans, quasi superbe et male excusans? 24 Qui enim sordido erubescit, nonnunquam pretioso gloriabitur. Quandoque a dono naturae oritur superbia, ut scientiae, ingenii, memoriae, industriae, vocis delectabilis, rationis et hujusmodi. Unde Benedictus (B. GREGOR. In II Dialog. lib.) Romae timens monstrum superbiae [Col. 0047D] cum ingenio et scientia superare se videret coaetaneos suos adolescentes, »recessit a studio prudenter nescius, et sapienter indoctus.« Apostolus etiam ait: »Scientia inflat, charitas aedificat (I Cor. VIII).« Et Augustinus Hieronymo scribens: Malo ut cesset scientia ista, quae inflat, quam pereat quae aedificat, scilicet charitas. A generis etiam nobilitate oritur superbia. Sed tolle Annibalem tuum, precor; miserum enim est aliorum incumbere famae. Quis fructus generis, si coram lepidis male vivitur?

Nobilitas animi sola est atque unica virtus.
Dic mihi, Teucrorum proles, animalia muta,
. . Quis generosa putet nisi fortia? Sed tu
Nil nisi Cecropides truncoque simillimus Hermae.
A pulchritudine etiam oritur superbia. Unde:

[Col. 0048A] Fastus inest pulchris, sequiturque superbia formam. (JUVEN., sat. 8)
Quandoque a dono gratiae oritur. Unde Hieronymus (S. HIERON. t. II, epist. 93: Sub cinere et cilicio, sub jejunio in tunica et manica folliculata, saepe latet magna superbia; quia:

Cum bene pugnaris, cum cuncta subacta putaris,
Quae plus infestat, vincenda superbia restat. (OVID. lib. II Fastorum.)
Item: »Multiplicata est super me iniquitas superborum (Psal. CXVIII).« Quibus non profuit quod humana natura, post delictum primi hominis, humiliata est et quod passa, et quod multipliciter afflicta (Christus scilicet in ea), ergo superbis nec mors Christi, nec crux, nec lancea, nec clavi, nec hujusmodi [Col. 0048B] prosunt, cum humilitati obvient, imo destruere nitantur, velintque eam non esse, et ita Christum nec Deum, nec hominem esse. Item: Quia a bonis et donis fortunae, ut a divitiis, oritur superbia, praecipit Apostolus, in I ad Tim. cap. VI: »Divitibus hujus saeculi non sublime sapere, nec sperare in incerto divitiarum,« quae modo adveniunt, modo recedunt. Item, a potentatibus et dignitatibus, vel habitis, vel concupitis, ut in illis quis superbiat, oritur superbia. Unde beata Virgo: »Deposuit potentes de sede,« id est superbos; »et exaltavit humiles (Luc. I).«---»Potentes potenter tormenta patientur (Sap. VI).«---»Retribuet enim Dominus abundanter facientibus superbiam (Psal. XXX).« [Col. 0048C] Item: Non expavit Apostolus divitias (pro se, sed pro aliis, qui ait: »Scio abundare, et penuriam pati [Phil. IV]),« sed morbum earum, id est superbiam vel cupiditatem, quae duo vitia semper adjuncta sunt, sicut testatur Beda super Ecclesiasticum. Item, sic erat Sapientia: »Divitias et paupertates, Domine, ne dederis mihi,« paupertatem, »ne« aliena »furer« ex inopia; divitias, »ne dicam, Quis Dominus est?« (Prov. XXX.) Item Hieronymus: »Suavis Dominus universis (Psal. CXLIV),« tamen monstrum et stercus superbiae sordibus et aliis malis, sed venialibus, curat et expellit. Haec »Stercora sunt boum lapidantia (Eccli. XXII),« caeteris vitiis non ita vilia apponuntur emplastra. Unde Deuter. 25 cap. VII: »Devorabis septem populos et consumes,« [Col. 0048D] qui sunt in terra ad quam ibis, sed »paulatim et per partes, quia non poteris eos delere simul, ne forte multiplicentur contra te bestiae terrae. Vide ne de bestiis oriantur ursi et leones, et devorent te. Sunt enim vitia quaedam nobis tributaria, quibus majora caventur; de quibus dici potest

. . . . . . . Aliquisque malo fuit usus in illo.
Sic et Paulus curatus est a superbia malo scilicet tributario. Unde: »Ne magnitudo revelationum extollat me, datus est mihi stimulus carnis meae angelus Satanae,« etc. (II Cor. XII.) Si subtilius etiam consideres, animadvertes vitium superbiae sordidissimum sordidissimo, et mortale mortali emplastro saepe curari. Unde: »Multiplicatae sum infirmitates eorum, postea acceleraverunt,« etc. [Col. 0049A] (Psal. XV.) Item: »Satanas Satanam expellit, etc.« (Matth. XII.) Item: »Venies in Babylonem, et ibi curaberis (Mich. IV).« Item: »Priusquam humiliarer ego deliqui (Psal. CXVIII).«

Saepe etiam hoc monstrum quadam bona simulatione et contemptu curatur. Unde Gregorius de quodam eremita rogato a quodam cive, cui opuscula sua vendebat, ut domum ejus intraret filioque ejus aegrotanti manus imponeret. Qui cum accederet ad civitatem, videns cives et pompam venire sibi obvios; horripiliones et quaedam praeambula, et praeludia superbiae in se sensit pro honore sibi exhibito; qui et ne superbia oriretur, exspoliavit se, et projecit in flumen: quem cives, quasi furiosum contempserunt. Ille vero relictis [Col. 0049B] semicinctiis suis, nudus, in cellulam suam rediit. Sic se magister Lantfrancus (l. I, in Eutrop.) curavit a superbia, breviando scilicet producendas, et producendo corripiendas syllabas. Qui tamen ita subtiliter et acute postea in Turonensi concilio contra Berengarianam haeresim disputavit. De talibus dici potest:

Est ubi contemptus nimius juvat.
Stultitiam simulare loco prudentia summa est. (CATO in Distichis.)
Item, Hieronymus: »Superbia est mons positus inter nos et solem, qui non permittit nos videre solem justitiae.« Item: »Haec est sartago posita inter nos et Jerusalem, ne ipsam videamus (Ezech. IV).« Haec est nubes interposita de qua dicitur: [Col. 0049C] »Opposuisti nubem ne transeat oratio (Thren. III).« Item: »Domine, non est exaltatum cor meum (Psal. CXXX).« Est enim superbia cordis, oris, totius corporis et operis. Superbia sibi omnia membra corporis vindicat, sibique servire cogit, et tunc primo sibi ipsi consonat et concordat. De superbia cordis quae intoxicat et pullulare facit, ut radix, alias species superbiae, ait David: »Domine, non est exaltatum cor meum.« Os autem hominis duplex est, scilicet os faciei, et vultus.

Os homini sublime dedit. (OVID. I Metamorphoseos.)
Et frons domicilium est, et signum verecundae humilitatis, vel impudentis elationis. De hoc ore ait [Col. 0049D] poeta:

Quas gerit ore minas, quanto premit omnia fastu? (STATIUS Thaebaidos I.)
In hoc ore multiplex superbia: ut superbia elatae naris. Unde Isaias: »Attende 26 tibi ab homine, qui spiritum habet in naribus (Isa. II).« Superbia etiam oculorum. Unde: »Oculos sublimes (Prov. VI),« et Propheta: »Neque elati sunt oculi mei (Psal. CXXX).« Et Job vel Sapientia: »Extollentiam oculorum meorum ne dederis mihi (Eccli. XXIII).« Et cervix etiam erecta. Unde: »Dominus concidet cervices peccatorum (Psal. CXXVIII).« Unde etiam Cassiodorus senator loquens de adolescente Juliano Apostata: »Non est sperandum de eo cui in juventute sunt haec: Cervix inflexibilis, oculi vagi et [Col. 0050A] discurrentes, nares minaces et injurias spirantes, humeri jactantes, schemata ridentia.« Est etiam os linguae superbae. Unde: »Disperdat Dominus universa labia dolosa, et linguam magniloquam (Psal. XI).« Item: »Posuerunt in coelum os suum et lingua eorum transivit in terra (Psal. LXXII)« Lingua etiam superba quandoque vindicat sibi omnia membra, quasi ea cogat loqui et sibi servire. Unde:

Cum pes, cumque manus, cum caetera membra loquantur,
Inferius guttur qua ratione tacet?
Est etiam superbia totius corporis (solis pudendis exceptis in quibus verecundamur, unde etiam ampliori honore ea tegimus). Quidam enim staturam [Col. 0050B] pedibus adjuvant, et suram super suram ponunt, ventrose incedunt, mole corporis et gastrimargia eos non cogente ad hoc. Quidam vero pectorose quasi arcuati:

Et multum referunt de Mecoenate supino, (JUVENALIS, sat. I.)
Quidam manibus in omnem partem se extendunt. Unde:

Ventilat aestivum digitis sudantibus aurum. (ID. ibid.)
Quidam erecto et extento collo, et quasi affixo palo incedunt. Unde Isaias: »Elevatae sunt filiae Israel, et ambulaverunt collo extento (Isa. III).« De superbia operis, ait David: »Non habitabit in medio domus meae, qui facit superbiam (Psal. C.)« Item: [Col. 0050C] »Retribuet Dominus abundanter facientibus superbiam (Psal. XXX).« Item: »Non ambulavi in magnis neque in mirabilibus super me,« etc. (Psal. CXXX.) Singula vitia, singula membra possident, in quibus domicilia habent; sed hoc vitium in omni fere membro dominatur. Propter has plures species superbiae, ait Propheta pluraliter: »Leva manus tuas in superbias eorum, qui maligna loquuntur super me (Psal. LXXIII).« Hoc etiam vitium adeo pestiferum est et dominans quod dominium et regnum alterius vitii sibi vindicat. Unde philosophus (SENEC. ep. 60): Video, inquit, unicam silvam pluribus elephantis sufficere, tauros torosos, et unico agro contentos esse. Quid est igitur quod homo, minor [Col. 0050D] his, pascitur terra, coelo et mari? num propter famis quantitatem, qua caetera animalia vincat, vel ob ingluviem exsaturandam? Minime. Non enim usus ventris est in pretio, sed ambitio. Item in IV Reg. »Verumtamen excelsa non abstulit.« Item: »Superbis Deus resistit (I Petr. V).« »Frangit Deus omne superbum (PRUD. in Psychom. IV).« De talibus enim cito ulciscitur, alios exspectat magis ad poenitentiam. Item, hoc vitium redarguens Apostolus ait: »Non incompositos (Rom. I);« nec in incessu, nec in habitu exteriori scilicet, vel interiori: quia incompositio corporis signum est interioris incompositionis. Item, Ecclesiast. XXXV. Item Job. XV: »Tetendit enim manum suam contra 27 Deum,« etc. Item, et sicut gigantes steterunt [Col. 0051A] contra me superbi. Item: »Hi sunt gigantes aedificantes turrim Babel contra Dominum, ut ascendant in coelum (Gen. I).« Item: »Isti cum diabolo dicunt: Ascendam in coelum, etc.« (Isa. XIV.) Item, Job XVIII: »Devoret pulchritudinem et brachia ejus primogenita mors,« id est superbia, quae inter vitia prius in coelestibus nata, primam creaturam Dei, id est angelum occidit. Item, Cassiodorus (in Psal. XVIII): Non est tertia origo peccati praeter occultum, quo cecidit diabolus, et alienum, quo homo seductus est, et consuetudo fecit suum. Unde dictum est in Psalmo: »Et emundabor a delicto maximo (Psal. XVIII),« id est a delicto superbiae, quod vere est maximum. Non enim est majus peccatum quam »apostatare a Deo,« quod est vitium superbiae hominis [Col. 0051B] et angeli. »Superbia vero est initium« et causa »omnis peccati (Eccli. X),« id est omnis generis peccati, qua, qui caret, ille vero est immunis ab omni peccato. Unde dicitur in eodem psalmo: »Et erunt ut complaceant eloquia oris mei,« etc. (Psal. XVIII.) Eloquia enim oris mei erunt talia, »ut complaceant in conspectu tuo semper (ibid.),« non hominum. Si autem non mundus a superbia fuero, eloquia mea non complacebunt in conspectu tuo. Si vero mundus fuero, non solum eloquia, sed, et »meditatio cordis mei (ibid.)« erit talis, non ut placeat hominibus, sed tibi, qui intus vides, et conscientiam hominum inspicis.



CAPUT XI. Contra invidiam.

[Col. 0051C] Invidiae mater est superbia: et utinam bene suffocata matre et contrita, suffocaretur et contereretur filia! Per superbiam cecidit primus angelus, de angelo factus Satan, quam retinuit in effectum, et forte in affectum, invidiam autem etiam in effectum, et in affectum. Hujus invidia mors intravit in mundum (Sap. II). Quia enim diabolus invidit in homine quod perdiderat, nisus est ut suggestione sua a bono illo caderet et homo, inquiens in serpente: »Quacunque die comederitis, eritis sicut dii (Gen. III).« Quam magnum autem sit hoc vitium, patet per radicem ejus, scilicet superbiam, et per effectum; parit enim fraternum odium; quod scilicet odium quantum sit, et quam grave, patet ex auctoritatibus [Col. 0051D] sanctorum, qui dicunt propter illud omnia peccata sunt reddita, etiam dimissa redire et repeti usque ad novissimum quadrantem; quod maxime est irremediabile, quando habet invidiam radicem. Nascitur enim quandoque ex contumelia, vel injuria. Ex contumelia dupliciter; ex contumelia verbi scilicet occulti, ut detractorii; vel verbi manifesti et contumeliosi. Ex injuria dupliciter; ex injuria damni, vel ex injuria illata corpori; et tunc hoc vitium, scilicet fraternum odium, remediabile est, quia causam habet 28 impulsivam. Item: Si pro qualitate meritorum boni inserentur ordinibus angelorum; ergo pro qualitate meritorum mali inserentur ordinibus daemonum: ut sicut illi daemones in aeternum invidebunt, sic et ipsi mali in aeternum [Col. 0052A] invidi permaneant. Sic ergo, cum invidia regnatura sit post mortem, non est verum quod dicitur a poeta:

Pascitur in vivis livor, post fata quiescit. (OVID. Elegia 15, l. I.)
Ignoro tamen si homines post mortem invidebunt. Item: Tanta est invidiae malitia, quod etiam ipsa Spiritum sanctum persequitur. Quid enim in bono proximi aliud persequor quam donum Spiritus sancti? Itaque ipsum datorem in dono persequor, et exstinguere conor. Item: Diminuere vel incrustare bonum proximi quid aliud est quam illud Beelzebub principi daemonium ascribere? Et ita Dominum datorem boni esse nolumus, cum illud in proximo pervertimus, quasi diabolo illud ascribentes. Item: [Col. 0052B] Sicut invidia aggressa est primum Adam (Gen. III), per quam »intravit mors in mundum (Rom. V),« ita et aggressa est secundum Adam. Per invidiam enim crucifixus est Christus a Scribis et Pharisaeis. Haec est »fera bestia quae devoravit Joseph (Gen. XXXVII),« (eo quod a patre cunctis fratribus plus amaretur), et illum actualem, et Joseph spiritualem, Christum scilicet. Hic est cetus, qui absorbuit Jonam (Jon. II). In duobus autem consistit invidia, scilicet in gaudio et dolore. Unde poeta:

Insultare malis, rebusque aegrescere laetis. (STATIUS II Thaebaidos.)
Ibi autem a poeta non notatur nisi una causa, ubi alter poeta ait:

[Col. 0052C] Invidus alterius rebus macrescit opimis. (HORAT., l. I, ep. 2.)
Et alia ubi ait:

Semper abest risus nisi quem fecere dolores. (OVID. II, Metamor.)
Utraque in hoc: O dulces visure polos, sed iterum intrature tenebras. Item Job (cap. V): »Stultum interficit superbia, parvulum invidia.« Item Salomon in Parabolis (Prov. XIV): Munditia vel »Vita cordis est sanitas carnium: putredo ossium invidia.« Item Isaias (cap. XXXIII): »Concipietis ignem ardoris, et parietis stipulam et spiritus vester consumet, et devorabit vos.« Unde poeta:

Justius invidia nihil est,
[Col. 0052D] quae proximum suum protinus consumit auctorem. Item: Sicut signa sua habet superbia, ut non lateat (ut oculos sublimes) alia etiam in aliis membris, ita et invidia signa sua habet. Haec est enim:

Perpetua anxietas, nec mensae tempore cessat,
Faucibus ut morbo siccis, et pallentibus, interque molares
Difficili crescente cibo . . . . . .
Deprendas animi tormenta latentis in aegro
Corpore: deprendas et gaudia, sumit utrumque
Inde habitum facies. (JUVENAL., satvr. 14 et 15.)
Haec etiam:

29 Inter finitimos vetus atque antiqua simultas.
Immortale odium, et nunquam sanabile vulnus. (ID. ibid.)

[Col. 0053A] Item: Haec, nata a superbia, mater est proditionis, homicidii et fratricidii. Hac enim exagitatus Cain, fratri ait in doio: »Eamus in campum.« Ubi »cum respiceret Deus ad Abel et ad munera ejus, ad Cain autem non respexit, nec ad munera ejus,« Cain magis invidens fratri, eumoccidit, signumque invidiae suae et sceleris accepit a Domino, timorem scilicet mentis, et tremorem capitis. Qui timens ne ob scelus suum interficeretur a Domino, dixit ei Dominus: »Non morieris modo, sed tremulus et vagus eris super terram (Gen. IV),« in poenam peccati. Item: Hac exagitatus Joab Amasam sica interfecit (II Reg. XX), nec non et Abner, invidens et timens (eo quod familiares essent David) quod principatus militiae ei auferretur a David, ut eorum [Col. 0053B] alteruter ei succederet (II Reg. III). Item: Hic est spiritus malus, quo permissus Saul exagitari a Domino invidens David, eo quod prospere ei succederet; eo quod etiam audisset mulierculas in laudem David decantare: »Saul percussit mille, et David decem millia,« coram propsallente et citharizante David al lyram, in pristinum statum mentis perductus est. Sed iterum spiritus malus, permissus a Domino eum exagitare coepit contra David (I Reg. XVIII et XIX), quia, etsi ad tempus cesset venenum invidiae, vix exstingui potest, quin iterum pullulet.

Item: Invidia filia, et mater superbia in unum conspiravere ad ruinam totius mundi. Sicut enim illa a bonis, prosperis et melioribus oritur, ita et haec a bonis naturalibus, et a bonis proximi, et alterius et [Col. 0053C] melioribus. Unde:

Aurum, et opes, et rura frequens donabit amicus,
Qui velit ingenio cedere, rarus erit. (MART. VIII, epigram. 15.)
Item: Haec est mater detractionis. Vel enim abrogat in toto bona hominis, vel derogat in parte eis incrustando si ex toto delere non potest; et si non alicui nocuisset, exstincta fuisset. Item in Parabolis Salomon detestans invidiam, ait: »Ne comedas cum homine invido, et ne desideres cibos ejus,« id est morsus, detractiones, corrisiones ejus: »Quoniam in similitudinem arioli et conjectoris aestimat quod ignorat. Comede et bibe, dicet tibi, et mens ejus non est tecum. Cibos, quos comederas, evomes,« per poenitentiam, [Col. 0053D] »et perdes pulchros sermones tuos (Prov. XXIII),« quibus, ut corrigeretur, eum corripuisti et monuisti. Item: Eo amplius detestabilis est invidia, quod oritur a bonis naturae, sicut et fortunae, contradicit enim invidia scientiae, si quis eam naturali ingenio et exercitio sibi comparaverit; quia:

Qui velit ingenio cedere, rarus erit, etc.
Unde Hieronymus in Prologo Isaiae (In l. XI, Comment. in Isaiam ad Eustochium): Non ignoro nos quoque patere morsibus plurimorum, qui stimulante invidia, quod consequi non valent, despiciunt, et contemnunt, et incrustant; sed legant prius et postea despiciant, ne videantur, non ex judicio, sed ex odii praesumptione, ignorata damnare. 30 Item: Si oritur invidia a donis gratiae, contemptus est (quia [Col. 0054A] contemnuntur boni ab invidis dicentibus, quia boni sunt, sed imperiti et illiterati.) Vel est sancta imitatio: disce sanctam superbiam, similiter sanctam invidiam. Unde:

. . . . . . . Et tantis aemulus actis.
Et Josue aemulus Moysi fuit. Coram quo, cum diceretur quod quidam (nescio qui sint) prophetant hic, ait Moyses: »Utinam omnes prophetarent sicut et nos (Num. XI)!« Item Apostolus: »Quod si invicem mordetis et comeditis, videte ne ab invicem consumamini (Gal. V).« Item: Per invidiam veritas Hebraica secundum interpretationem Hieronymi, nobis sublata est, quae interpretationi ejus invidit.



CAPUT XII. Contra detractionem.

[Col. 0054B] Sicut invidia filia est superbiae, ita et invidiae filia et »dens pessimus (Prov. XXV)« est detractio; quam post superbiam et invidiam redarguens Apostolus in Epistola ad Romanos cap. I, ait: »Propterea tradidit eos Deus in passiones ignominiae repletos omni iniquitate, contentione, superbos, elatos, susurrones, detractores, Deo odibiles.« Quod diligenter notandum est. Cum enim omnes malos Deus odio habeat, de istis tamen dicitur, »Deo odibiles,« quasi in hoc, eis eorum epitheton attribuens. Item Epistola ad Gal. V: »Quod si invicem mordetis et comeditis, videte ne ab invicem consumamini;« scissa scilicet unitate fidei, quod fit per invidiam et detractionem. Item in Psal. C: »Non adhaesit mihi [Col. 0054C] cor pravum,« id est detrahens, »superbo oculo et insatiabili corde.« Item Parabolarum cap. IV: »Remove a te os pravum, et detrahentia labia sint procul a te.« Item cap. XXIV: »Cogitatio stulti peccatum est, et abominatio hominum, detractor.« Item Levitici XIX: »Non maledices surdo,« id est absenti non detrahes. Stultus enim est, sed magis excusabilis, qui praesenti contumeliam infert; proditor autem et dolosus magisque accusabilis, qui absentem laedit et rodit. Item Ecclesiastes X: »Si mordeat serpens in silentio, nihil eo minus habet qui occulte detrahit.« Ergo detractor serpens est serpentinum habens morsum, et linguam venenosam. Item Salomon: »Qui detrahit proximo,« Deo et [Col. 0054D] homini »se obligat (Prov. XIII).« Vel in posterum se Deo obligat, ut per contritionem cordis ei satisfaciat, et ita remittatur ei peccatum; sed et homini, ut corporaliter ei satisfaciat, si damnum corporale ei intulit; quia »non dimittitur peccatum nisi restituatur ablatum.« Sed, si spirituale vulnus ei inflixerit, puta odium per detractionem, vel ut amorem illicitum appetat per ejus suggestionem, et hujusmodi: nunquid corporaliter ei satisfaciet, ut scilicet corporaliter eum visitare teneatur ubicunque fuerit, et spirituale vulnus quod ei intulit, auferre, dicendo humiliter: Remitte mihi, quia per detractionem vel alio modo, sic laesi te, vel ne amore hujus inardescas, quia, cum tibi persuadens, 31 decepi te? Videtur quidem ex Evangelio sic esse satisfaciendum [Col. 0055A] taliter laesis. Ait enim Dominus: »Si offers munus tuum ad altare, et habet aliquid frater tuus adversum te; dimitte ibi munus tuum, et vade prius reconciliari fratri tuo, et sic veniens offeres munus tuum (Matth. V).« Veniens, non tantum passibus fidei interioribus et devotionis, sed corporeis, ut innuit exclusiva dictio.

Nunquid si laesi famam alicujus apud praelatum, quo minus detur ei praebenda, alias autem danda teneor ei confiteri, quia sic eum laesi, et praebendam ei detrahendo, abstuli? Detrahere enim est de aliquo, de plenitudine alicujus aliquid tollere. Nunquid teneor ei praebendam conferre talem, qualem abstuli detractione? Quaestio est. Item in Psalmo: »Et dedit aerugini fructus eorum (Psal. LXXVII).« [Col. 0055B] Aerugo vitium est quod in fructibus aura noxia latenter operatur. Haec est invidia, quae bona alteris aeruginat, adurit, consumit. Haec est locusta. Locusta enim ore laedens, et fructus comedens et arbores, est malitia, quae testimonium boni, detractione corrodit. Haec est etiam cynomyia, id est musca canina quae acute pungit. Item: Ad hujus pestis suggilationem exemplum Augustini mitissimi et modesti sufficere deberet. Qui cum plura epigrammata super mensam suam posset inscripsisse (puta contra edacitatem et loquacitatem, quae saepe adsunt mensis; haec scilicet: »Ne graventur corda vestra in crapula et ebrietate (Luc. XXIV).« Et illud: Sic sumenda sunt alimenta quasi medicamenta. Et illud: »Memento quod recepisti bona in vita tua, et [Col. 0055C] Lazarus similiter mala (Luc. XVI).« Et illud: Haec domus non est mea, sed Christi pauperum) maxime hoc elegit apponere epigramma suum et metricum, quod detractionem removeret a mensa sua inquiens:

Si quis amat dictis absentum rodere vitam,
   Hanc mensam indignam noverit esse sibi.
Item Jacobus in epistola Canonica, cap. IV. »Nolite detrahere alterutrum, fratres. Qui detrahit fratri, aut judicat fratrem suum, detrahit legi et judicat legem; si autem judicat legem, non est legis factor, sed judex. Unus est enim legislator et judex qui potest perdere et liberare. Tu autem quis es, qui judicas proximum tuum?« Detrahit legi, et judicat legem omnis detractor, quia quod lege prohibetur, scilicet non detrahere, operatur. Vel legi detrahit, [Col. 0055D] et eam judicat, qui officio suo eam privat, ut qui peccatum occultum publice arguit, vel cum livore vel libidine vindictae et sine praemonitione, vel aliquid de contingentibus omittit. Ait enim Dominus: »Si peccaverit in te frater tuus increpa illum, et si poenitentiam egerit, dimitte illi (Luc. XVII).« Item Parabolarum XXIV: »Ne insidieris, et quaeras impietatem in domo justi,« id est ne quaeras occasionem per quam deroges, et detrahas homini justo. Item Salomon in eodem detractorem detestans, vocat gladium, et jaculum et sagittam acutam, omnem loquentem contra proximum (Prov. XXV), scilicet falsum testimonium quod facit detractor.

[Col. 0056A] Sed: Nunquid minus detrahit loquendo verum de aliquo? R. Quia, etsi 32 verum detractor de eo dicat, tamen quoad eum mendacium est et falsum, quia contra mentem dicit illud. Manifesta ergo detractio est ex certa veritate, vel virtute, et falsitate, etiamsi dente mordaci et lingua malivola dicatur verum de aliquo, ut scilicet eum inducat in odium et contemptum, vel ut in aliquo minuat famam, vel quodcunque bonum ejus. Si autem compatiens, et condolens, et in detestationem vitii, non ut ducas in odium de quo verum locutus fueris publicum ejus peccatum coram ipsis, qui noverunt, revelans secretum »inter te et ipsum solum (Matth. XVIII),« vel illos qui aeque noverint ut tu, ut sic saltem illis condolentibus et corripientibus corrigatur, non eris [Col. 0056B] detractor. Voluntas enim et propositum distinguit maleficium. Item in Psalmo: »Filii hominum dentes eorum arma et sagittae,« etc. (Psal. LVI.) Dentes, id est corrisiones detractorum, arma sunt et sagittae, etc. Item: »Sepulcrum patens est guttur eorum (Psal. XIII);« quia foetida sunt verba adulatorum et corrumpentia. »Linguis suis dolose agebant, venenum aspidum et insanabile sub labiis eorum. Quorum os maledictione et amaritudine plenum est (I Cor. XI).« Item Verbum cujusdam sapientis: Vide et considera conformitatem omnium membrorum corporalium, quomodo compatiantur omnia uni commembro laeso, quomodo supportent illud et foveant, nolintque maculam ejus vel vitium detegi, sicut nec proprium; quanto magis haec conformitas [Col. 0056C] observanda esset a membris spiritualibus, fidelibus scilicet, qui sunt membra corporis Christi, cujus ipse est caput, ut scilicet invicem sese supportarent, condolerent, nec unum membrum turpitudinem commembri sui infirmi detegeret, sed potius tegeret exemplo Apostoli ad Corinthios, dicentis: »Et quae putamus ignobiliora membra corporis, his abundantiorem honorem circumdamus (I Cor. XII).« Exemplo etiam matris, filium infirmiorem et juniorem amplius foventis, eique blandientis: Exemplo etiam patrisfamilias filium prodigum ad mensam propriam revocantis (Luc. XV). Item (sicut conjicitur ex illo versu psalmi XIV: »Nec fecit proximo suo malum, et opprobrium non accepit adversus [Col. 0056D] proximos suos),« tria genera sunt detractorum. Quidam enim invenit et concipit detractionem, habens materiam detrahendi et occasionem, vel, non habens, mendaciter fingit aliquid in proximum, quod crudelius est. Unde poeta:

Quaelibet in quemvis opprobria fingere saevus. (HORAT. lib. I, ep. 15.)
Quidam audit et refert; tertius tamen refert detractionem. Primus materiam invenit, secundus eam auget et multiplicat, tertius auctoritatem detrahendi praestat, itaque eam corroborat. Si enim deesset auditor, deesset et detractor. Unde Psalmista: »Et opprobrium non accepit adversus proximos suos (Psal. XIV);« non invenit, non finxit. »Non [Col. 0057A] accepit,« id est non acceptum habuit, ut opprobrium et detractionem referret, »non accepit« etiam ut audiret. Unde Salomon in Parabolis: »Time Deum, fili mi, et cum detractoribus non commiscearis (Prov. XXIV),« participium habendo, vel referendo, vel audiendo: »Quoniam repente consurget perditio eorum, et ruinam utriusque quis novit?« (Ibid.) Detrahentis scilicet, et ei faventis, hoc est audientis. 33 Ergo ne participium habeas cum detractoribus, »sepi aures spinis (Eccli. XXVIII),« ne detractionem audiant, os etiam aperi ad objurgandum detrahentem.

Unde Salomon: »Ventus aquilo dissipat pluvias, et facies tristis linguam detrahentem (Prov. XXV).« Item Hieronymus (in epistola ad Nepotianum): Fili, [Col. 0057B] cave ne habeas linguam detrahentem, et aures prurientes. Nulla est enim excusatio, quam praetendis, scilicet, quod non potes hominibus violentiam inferre, ora eorum obstruere, aures sepire. Nulli enim invito loqueris. Non in petra figitur sagitta, sed resiliens saepe mittitur in dirigentem. Sicut ergo lumbos tuos castos, ita os, oculos, aures castissime serva. Item ps. XLIII: »Posuisti nos opprobrium vicinis nostris, subsannationem et derisum,« (vel »contemptum,« alia littera) »his qui in circuitu nostro sunt.« item, In homilia 24, super Cantica, Bernardus: In detractoribus, inquit, impletum est quod legitur in Evangelio: »In illa die facti sunt amici Herodes et Pilatus (Luc. XXIII).« Tales enim [Col. 0057C] seorsum ambulant, pariter sedent, sibi concordant et conveniunt, ut susurria et detractiones proferant, ut in noc sese discorditer concordes, et concorditer discordes inveniantur. Haec autem, scilicet pestis detractionis, acrius charitatem impugnat et laedit, quam caetera vitia. Detractor enim in se charitatem exstinguit, vel perimit, si eam prius habuit; si non, se vacuum ab ea ostendit. In auditore etiam, quantum in se est, charitatem exstinguit, et proximum etiam in odium et contemptum, non tantum praesentium, sed et absentium, et ad quoscunque volat illud venenosum et irrevocabile verbum, trahit. Duo autem sunt genera detractorum, manifestum scilicet et occultum. Primum sine fronte, sine ore verecundo, et irreverenter quidquid venenosi virus [Col. 0057D] in buccam venerit, dente mordaci, et lingua maledica emittit. Secundum vero simulatae fuco verecundiae et quodam colore detractionem adumbrat et palliat, eam proferens verbis quibusdam flebilibus et plangentibus voce remissa, et vultu demisso, oculis in terra defixis, dicens sic: Per me istud non innotesceret de eo, nisi alii illud propalassent: in omnibus eum laudo, verum in hoc non laudo, in quo doleo: melius enim egisse poterat et hujusmodi. Et hoc genus crudelius est priore, quia hujusmodi detractio eo ipso persuasibilior est, quod procedere videtur ex affectu compassionis, et ita crudelior manifesta detractione, quae totum virus suum sine palliatione effudit. Triplex autem legitur poena detractorum. Poena ecclesiastici judicii Dei, [Col. 0058A] de qua legitur in distin. 46, capitulo Clericus. Poena etiam occulti judicii Dei, quam oculata fide quotidie videmus et legimus; privationem scilicet officii linguae; et hoc in haereticis, in blasphemis. in venalibus in lingua, in lingua vaniloqua etiam gloriosis (qui »os suum ponunt in coelum [Psal. LXXII]«) in incredulis (unde et Zacharias perdidit ad horam »promptae modulos loquelae [Luc. I]«) in detractoribus et susurronibus Deo odibilibus. Poena etiam futuri et manifesti judicii. Unde Salomon in Parabolis: »Non commiscearis cum detractoribus, quoniam repente consurget perditio eorum, et ruinam utriusque quis novit?« (Prov. XXIV.) 34 Item in Ecclesiastico: »Audisti verbum adversus proximum tuum? commoriatur in te, fidens quoniam non [Col. 0058B] te dirumpet (Eccli. XIX).«



CAPUT XIII. De humilitate.

Sicut diximus, superbiae filia est invidia, neptis est detractio; et sicut per superbiam primo »mors intravit in mundum (Rom. V),« ita, per humilitatem Christi, vita primo intravit in mundum. »Per aliam enim viam reversi sunt magi in regionem suam (Matth. II).« Sicut enim per superbiam primo recedimus a Deo, ita per humilitatem primo accedimus ad ipsum. Et cum Dominus Jesus Christus in omnibus virtutibus polleat et commendetur, maxime in humilitate commendatur, adeo quod de ea praecipue, prae caeteris virtutibus, scholas coelestes [Col. 0058C] rexerit [f. erexerit], inquiens: »Discite a me quia mitis sum et humilis corde (Matth. XI).« Item Augustinus hanc commendans ait: Haec est aqua quae non legitur in libris alienigenarum, philosophorum scilicet. Rhinocerotes enim indignabundi ex sola indignatione seipsos occidebant. Item Hieronymus ad Antonium monachum nolentem ei rescribere: Dominus noster humilitatis magister disceptantibus de dignitate discipulis, statuit parvulum in medio eorum dicens: »Nisi quis humiliaverit se sicut parvulus iste, non potest intrare in regnum coelorum (Matth. XVIII).«

Quod ne tantum »docere et« non »facere« videretur (Act. I), implevit exemplo, quod docuit verbo, dum piscatorum pedes lavit (Joan. XIII), dum [Col. 0058D] traditorem in osculo excipit, dum loquitur cum Samaritana, dum cum Maria peccatrice, ad pedes sedente, de coelorum disputat regno (Luc. XXII), dum ab inferis insurgens primum mulierculae eidem apparuit (Joan. XX). Satanas autem ex archangelico fastigio, non aliam ob causam, nisi ob contrariam humilitati superbiam ruit. Judaicus etiam populus primo praelatus stillae situlae (Isa. XL), per hanc »primas sibi cathedras et salutationes in foro vindicans (Matth. XXIII),« gentili populo succedente, deletus est. Et ita versa est cauda in caput (Deut. XXVIII), et e contrario. Contra sophistas quoque saeculi et sapientes mundi, Petrus et Jacobus piscatores mittuntur, cujus rei causa Scriptura ait: »Deus superbis resistit, humilibus dat gratiam [Col. 0059A] (I Petr. V).« Vide, frater, quale et quantum malum superbia sit, scilicet quod adversarium habet Deum: ob quod in Evangelio et Pharisaeus arrogans spernitur, et humilis Publicanus auditur (Luc. XVIII). Decem jam, ni fallor, epistolas plenas tam officii quam precum tibi misi, cum tu e contra obsurdescas, nec nutum facere dignaris, et Domino loquente cum servis, frater cum fratre non loqueris. Quod si raro, ideo tunc, inquam, nimis contumeliose. Crede mihi nisi styli verecundia prohiberet, tanta laesus ingererem, ut inciperes mihi rescribere vel iratus. Sed, quoniam et irasci hominis est, et injuriam non facere Christiani, ad antiquum morem revertens, rursum precor, 35 ut et diligentem te diligas, et conservo sermonem impertias conservus.

[Col. 0059B] Item Dominus aliud dogma de humilitate proponens, ait: »Super quem requiescet Spiritus meus, nisi super humilem, et quietum, et trementem sermones meos?« (Isa. LXVI.) Ac si dicat: Sola humilitas facit mihi domum quietam et trementem sermones meos. Item psalmo XV: »Notas mihi fecisti vias vitae,« id est humilitatis. Etsi enim caeterae virtutes sint viae vitae, tamen nomen generale omnium, humilitati attribuitur et appropriatur, quae est caementum omnium aliarum virtutum, sicut superbiae generale nomen vitiorum attribuitur, ut ibi: »Emundabor a delicto maximo (Psal. XVIII).« Generaliterque demonstratur ibi: »Domine Deus meus, si feci istud (Psal. VII),« id est opus superbiae, quae [Col. 0059C] est fons et origo aliorum vitiorum. Item beata Virgo imitatrix filii sui, in cantico suo prae caeteris omnibus virtutibus, quis habuit, humilitatem praeponit, inquiens: »Respexit Dominus humilitatem ancillae suae; ecce enim ex hoc beatam me dicent omnes generationes. Deposuit potentes de sede, et exaltavit humiles (Luc. I).« Item David in psalmo CXXX: »Domine, non est exaltatum cor meum, neque elati sunt oculi mei; neque ambulavi in magnis, neque in mirabilibus super me.« In hac praecipue virtute commendatur David. Item: Legimus quemdam eremitam in visione vidisse in aere mundum, plenum laqueis, et quaesisse sic ab angelo sibi familiari: Quis evadet omnes laqueos istos? Cui respondit angelus: Sola prudens humilitas. Est enim incauta [Col. 0059D] humilitas, quae est cognata stultitiae. Item: Notandum quod tres sunt gradus acquirendae et conservandae humilitatis. Primus est pensare, quid non habeas; secundus, quod nil a te habeas; tertius, cogitare te posse amittere quod habes. In primo invenis te imperfectum, tum in naturalibus bonis, tum in gratuitis. In secundo, te nihil proprium habere »Quid enim habes, o homo, quod non accepisti?« (I Cor. IV.) »Et de plenitudine ejus nos accepimus omnes (Joan. I).« In tertio: Timeas ruinam et lapsum, scilicet, ne inferatur a te quod videbaris habere. Item: Dominus in principio sermonis sui commendans humilitatem, quasi praecipuam ad fidei Christianae religionem, apud Matthaeum, ait: »Beati pauperes spiritu,« id est humiles, »quoniam ipsorum est regnum [Col. 0060A] coelorum (Matth. V).« Item, David intuens humilitatis utilitatem, eam commendans ob hoc, ait in psalmo XVII: »Quoniam populum humilem salvum facies, et oculos superborum humiliabis.« Item: »Ego dixi in excessu mentis meae: Projectus sum a facie oculorum tuorum,« quia humiliatus factus sum nimis et abjectus, bona abjectione; »ideo exaudisti vocem orationis meae.« Item in eodem: »Quoniam respexisti humilitatem meam, salvasti de necessitatibus animam meam (Psal. XXX).« Item in psalmo CI: »Respexit in orationem humilium.« Item in psalmo XXIV: »Vide humilitatem meam et laborem meum, et dimitte universa delicta mea.« Praecedit enim humilitas laborem poenitentiae ad hoc, ut dimittantur peccata. Item in Evangelio: »Qui se exaltat,« [Col. 0060B] humiliabitur, (Luc. XIV),« quod est: »Qui se exaltat« exaltatione superbiae, »humiliabitur depressione poenae, et, »qui se humiliat« virtute, »exaltabitur,« in praesenti et in futuro. In praesenti, augmento virtutum et bonorum 36 operum, in futuro, gloriae collatione.

Item Samuel ad Saul I Regum XV: »Nonne, cum esses parvulus in oculis, caput et rex in Israel factus es? Nunc autem quia factus es magnus in oculis tuis, et abjecisti sermones Domini,« servando Agag regem Amalec et quaequae pinguia de grege, »abjecit te Dominus, ne sis rex super Israel;« sed succedet tibi aemulus tuus. Et Gregorius super hunc locum, ait (lib. XVIII Moral. cap. 20 et l. XXVI c. 19, [Col. 0060C] l. XXXIV cap. 17): Cum parvus esses in oculis tuis, mihi magnus fuisti; cum te magnum conspicis, a me parvulus existimaris. E contra David cum regni sui potentiam coram arca Domini saltando despiceret, dixit: »Ludam coram Domino et vilior fiam, et ero humilis in oculis meis (II Reg. VI).

Item II Reg. VI: Michol uxor ejus irridens eum saltantem, et tripudiantem, et se rotantem, brachiaque intorquentem, et psallentem coram arca, ait: »Quam gloriosus fuit hodie et heri rex Israel, discooperiens se ante ancillas servorum suorum, et nudatus est quasi [textus Scripturae: quasi nudetur] videretur unus ex scurris. Cui David: Ludam ante Dominum meum, qui elegit me. Ludam, et vilior fiam plusquam sum factus, et ero humilis in oculis [Col. 0060D] meis, et cum ancillis, de quibus locuta es, gloriosior apparebo.« Super hunc locum inquit Gregorius (lib. XXVII, Moral., c. 27): Libet intueri quanta virtutum munera David perceperat, et in his omnibus quam fortem se humilitate servabat. Quem enim non extolleret ora leonis frangere, ursorum brachia dissipare, audire ab omnibus hoc: »Saul percussit mille, et David decem millia (I Reg. XVIII):« despectis prioribus fratribus »de post foetantes eligi (Psal. LXXVII),« reprobato rege, ad regni gubernacula inungi, timendum cunctis, David uno lapide Goliam stravisse, a rege proposita, exstinctis allophylis numerosa praeputia reportasse, promissum tandem regnum percepisse, universum Israel sine contradictione possedisse? (I Reg. XVII.) Et tamen, cum [Col. 0061A] arcam Dei in Jerusalem revocat, quasi oblitus praelatum se omnibus, admistus populis ante arcam saltat, et quasi in tripudio per saltum se rotat: praelatusque cunctis, sese sub Domino minimis exaequando, et abjecta exhibendo contemnit (II Reg. VI). Non potestas regni ad memoriam reducitur, non subjectorum oculis, saltando vilescere metuit, non se honore praelatum caeteris ante ejus arcam, qui honorem dederat, recognoscit. Coram Deo egit debilia, et extrema vilia, ut illa ex humilitate solidaret, quae coram hominibus gesserat fortia. Plus stupeo David saltantem, quam pugnantem. Pugnando hostem subdidit, saltando coram Domino semetipsum vicit, quem Michol ex tumore regii generis insana humilitatem despexit.



37 CAPUT XIV. De duobus generibus humilitatis malae.
[Col. 0061B]

Notandum duo esse genera humilitatis malae, quae a se removet David. Quidam enim in sublimitate constituti confitentur se esse cinerem et favillam, sed vilitatem ab hominibus non sustinent. Alii in sublimitate constituti, et favillam et cinerem se esse fatentur, et viles se esse ab hominibus sustinent, sed intus ob hoc intumescunt. Ideo contra hos duos tumores superbae humilitatis ait David: »Ludam et vilior fiam in conspectu Domini in oculis meis (II Reg. VI);« scilicet, et ut vilem me esse ab hominibus sustineam, et propter hanc vilitatem, intus etiam, id est in oculis cordis, non intumescam. [Col. 0061C] Item notandum quod quadruplex est humilitas. Est enim humilitas naturae, et humilitas gratiae, et humilitas culpae, et humilitas poenae. Primae duae conjunctae sunt et affines, sibique consimiles, sed tamen una earum meritoria est. De humilitate naturae dicitur: »Nisi quis humiliaverit se sicut parvulus iste, non intrabit in regnum coelorum (Matth. XVIII).« De humilitate gratiae dicitur: »Sinite parvulos venire ad me, talium est enim regnum coelorum (Matth. XIX);« qui scilicet hoc habent per gratiam quod illi per naturam. Et iterum: »Confitebor tibi, Pater coeli et terrae, qui abscondisti haec a sapientibus, et prudentibus saeculi, et revelasti ea parvulis (Matth. XI).« De humilitate culpae (est enim duplex humilitas culpae) procedentis ex simulatione, [Col. 0061D] dicitur: »Attendite a falsis prophetis, qui veniunt ad vos in vestimentis ovium, intrinsecus autem sunt lupi rapaces (Matth. VII).« De humilitate vero culpae provenientis ex servili timore, dicit poeta:

Asperius nihil est humili cum surgit in altum:
Cuncta ferit, dum cuncta timet, desaevit in omnes. (CLAUDIAN. lib. II, in Eutr.)
De humilitate poenae dicitur: »Qui se exaltat, humiliabitur (Luc. XIV),« confusione scilicet et abjectione, et poena gehennali. Et iterum Parabolarum, XXIX: »Superbum sequitur humilitas,« poena scilicet gehennae, et confusio, et abjectio: »Humilem spiritu suscipiet gloria (Prov. XXIX).« Item: Libet intueri quot et quantis exemplis humilitatis [Col. 0062A] sacra Scriptura respersa sit, ut ex illis pauca, quasi seminarium, colligamus. Vides itaque Jacob matri suae obtemperantem, et cum ea domi manentem a Domino electum: Esau vero venantem et grandia appetentem reprobatum (Gen. XXV).« Saul parvulum de post asinas in regem assumptum, et eumdem factum improbum, superbum, postea dejectum (I Reg. XVI). Vides David parvulum, postpositis fratribus majoribus, »de post foetantes (Psal. LXXVII)« electum. Dominus etiam piscatorem de post retia in apostolum elegit (Matth. IV). »Infirma mundi elegit, ut confundat quaequae fortia (I Cor. I).« Piscatores elegit, non philosophos. Cum Romae quemdam 38 nobilem quidam vellent eligere in apostolicum, quidam dixit: »Fabri filio (Matth. [Col. 0062B] XIII),« piscatori Petro successorem quaerimus, non Augusto:

Nam regit hic animas, corpora Caesar habet.

Ob hoc etiam praeceptum est in lege altare holocausti fieri concavum (quia tumor infusa repellit) et quadrangulum, propter quadraturam quatuor cardinalium virtutum (Exod. XXVII). Dominus etiam cum esset in una et eadem majestate Deus cum Patre, »inclinavit coelos et descendit (Psal. XVII),« formam servi accepit (Philip. II), pauperem fabrum patrem putativum elegit, de utero virginis pauperculae et quaestuariae, et in diversorio natus, pannis involutus, in modico praesepio collocatus: pastoribus (pernoctantibus super gregem suum [Col. 0062C] et humilibus primo manifestatus, quasi jam tunc dicens: Abscondo haec secreta nativitatis meae sapientibus, et revelo ea parvulis (Matth. XI). In templo etiam cum hostia pauperum oblatus, parvo lacte, per quem nec ales esurit (Luc. II), lactatus est et alitus, qui humilia, et humilibus verbis praedicavit, in vili patibulo passus, in sepulcro alieno positus (Matth. XXVII).

Tu ergo quicunque es, exemplo Domini, »quanto major es, humilia te in omnibus (Eccli. III),« non tantum in verbis, sed etiam in operibus, et in omni membro tuo: in gestu, in habitu; ut ubicunque superbia potest habere domicilium, opponas humilitatis responsorium, dicens cum Propheta: »Asperges me, Domine, hyssopo (Psal. L),« etc.

[Col. 0062D] Ob hoc etiam monemur in psalmo tanquam pueri laudare Dominum; ibi scilicet: »Laudate, pueri, Dominum (Psal. CXII),« id est humiles. Sola enim »humilia respicit Deus (Psal. CXXXVII),« et ab illis solis digne laudatur, quia, »Non est speciosa laus in ore peccatoris (Eccli. XV)« et superbi, quia, »Dominus alta a longe cognoscit (Psal. CXXXVII)« Ad informandum etiam humilitatem, Deus a pueris Hebraeorum, non a Scribis et Pharisaeis, rex appellari et laudari voluit (Matth. XXI). Quibus ei obviam procedentibus, super asinam, scilicet animal humile et mansuetum, sedit, ut omnia humilitatem resonarent: laudatores, quia, »ex ore infantium et lactentium perfecisti laudem tuam (Psal. VIII):« [Col. 0063A] laudatus, quia in se, et in jumento, cui insedit, humiliavit se (Matth. XXI). Ob hoc etiam a pueris, saltem aetate, in Ecclesia decantatur: Benedicamus Domino, ut ostendantur omnia opera nostra in humilitate compleri, eaque debere condiri, alioquin infructuosa et insipida ea reputari. Item: Jacobus in epistola canonica, IV: »Humiliamini in conspectu Dei, et ipse exaltabit vos.« Et Apostolus ait: »Non alta sapientes, sed humilibus consentientes (Rom. XII).« Item idem: »Noli altum sapere, sed« magis »time (Rom. II).« id est humiliare. Ubi enim superbia, ibi ruina, ubi vero humilitas, ibi modestia. Superbiam sequitur ruina et dejectio: humilitatem, gloria et exaltatio. »Melius est humiliari cum humilibus, quam dividere spolia cum superbis [Col. 0063B] (Prov. XVI).« Item: »Melius est modicum justo super divitias peccatorum multas (Psal. XXXVI).« Item Gregorius: Qui humilitatem non habet, hypocrita est (si de humilitate virtute, non politica, quod quidem verum est, hoc intelligitur); ergo omnis peccator non habens charitatem hypocrita est. Quod videtur maxime ob 39 hoc, cum quilibet appetat videri quod non est, et celari in se quod est. Talem »ponet Deus partem cum hypocritis,« qui in plerisque locis sacrae Scripturae, maxime in Evangelio, suggillantur. De quibus etiam Job ait: »Hoc scio, quod laus impiorum brevis est, et gaudium hypocritae ad instar puncti. Si ascenderit usque ad coelum superbia ejus, et caput ejus [Col. 0063C] nubes tetigerit, quasi sterquilinium in fine perdetur (Job XX).« Hic hypocrita sterquilinio comparatur, qui est paries dealbatus, de quo dicitur: »Piger lapidabitur stercoribus suis (Eccli. XXII).« Tales enim cum stercoribus suis, id est temporalibus, privantur, torquentur, et angustiantur pro amissis illis; sicque quae fuerunt illis oblectamenta, vertuntur eis in tormenta. Item: Hieronymus super Epistolam ad Galatas (ad cap. V, 26) castigans superbam humilitatem scholarium, ait: Quid est aliud Dei opus, quam Scripturas legere, in Ecclesia praedicare, sacerdotium cupere, ante altare Domini ministrare? Sed et haec, nisi quis »omni diligentia custodierit cor suum (Prov. IV),« de cupiditate laudis oriuntur. Videas plerosque (quod etiam [Col. 0063D] Tullius ait) libros suos de contemnenda gloria inscribere, et propter gloriam nominis sui titulos praenotare, et quasi de humilitate loquentes et inscribentes superbiunt, materiamque et sermonem humilitatis in gloriam convertunt. Interpretamur Scripturas, saepe vertimus stylum, quae digna sunt lectione scribimus, et nisi Christi causa fiant, sed memoriae in posteros, et famae in populos, totus labor irritus fiet, »et erimus quasi tympanum sonans et cymbalum concrepans (I Cor. XIII).« Videas plerosque de Scripturis inter se contendere, et athleticum scomma Dei facere sermonem, invicem provocant, et si victi fuerint, invident. Inanis quippe gloriae cupidi sunt. Item ad Philippenses II. »Si qua ergo consolatio in Christo, si quod solatium [Col. 0064A] charitatis, si qua societas spiritus,« etc. Item II Corinth., IV: »Habemus thesaurum istum in vasis fictilibus, ut sublimitas sit virtutis Dei, et non ex nobis:« quia vas fictile es, et corruptibile, saccus stercorum et cibus vermium. Humiliare, quia thesaurum habes in hoc vase, animam scilicet, lumine vultus tui Dei insignitam. O homo! agnosce dignitatem tuam in qua »conditus es ad imaginem Dei (Gen. I),« sicque disce sanctam superbiam. Quam gloriosus enim ardor martyrii inerat Thebaeae legioni! Item: Ecclesiasticus humilitatem abjectionis et pusillanimitatis redarguens, ait cap. XIII: »Attende, ne seductus in stultitia humilieris. Noli esse humilis in sapientia tua, ne humiliatus in stultitiam seducaris.« Item de eadem Apostolus ad [Col. 0064B] Titum II: »Nemo te contemnat, sed argue cum omni imperio.« Super quem locum ait Hieronymus: Nihil est quod adeo destruat et corrumpat Ecclesiam, sicut quod dicitur laicos esse meliores clericis. Item: Ecclesiasticus humilitatem simulationis et fictionis corripiens cap. XIX, ait: »Est qui nequiter humiliat se, et interiora ejus sunt plena dolo.« Timeas ergo quod dicitur in psalmo XCIII: »Deus ultionum Dominus, Deus ultionum libere egit. Exaltare, qui judicas terram, redde retributionem superbis. Usquequo peccatores, Domine, usquequo peccatores gloriabuntur, effabuntur et loquentur iniquitatem, loquentur omnes qui 40 operantur injustitiam?« Timeas et videas illud quod [Col. 0064C] dicitur in psalmo LXXXVIII: »Tu humiliasti sicut vulneratum superbum, in brachio virtutis tuae dispersisti inimicos tuos.« Amplectere quod dicitur in alio psalmo: »Pauper sum ego, et in laboribus a juventute mea: exaltatus autem humiliatus sum et conturbatus (Psal. LXXXVII):« ideo, »Exaudisti vocem orationis meae, dum clamarem ad te (Psal. XXX).« Item: Attendas et illud Hieronymi dicentis: Qui virtutes sine humilitate congregat et coacervat, itidem facit ac si pulvisculum in supercilium montis portet, ad levis aurae flatum dispergendum. Item: Dominus, collectis discipulis sermonem faciens in monte, in eoque sedens septenam scalam Jacob contexens, humilitatem, quasi fundamentum sanctitatis, in primo gradu locavit, aperiensque os [Col. 0064D] suum dixit: »Beati pauperes spiritu (Matth. V).« Paupertas spiritus est humilitas.



CAPUT XV. De mansuetudine.

Contra pessimum ternarium, superbiae scilicet, invidiae, detractionis disputavimus, antidotum humilitatis opponentes, circa quod bonum est immorari: »Bonum est enim nos hic esse (Matth. XVII),« id est in ea; et de collactanea ipsius, virtute scilicet mansuetudine, aliquota sunt colligenda: quia non est mitis qui non est humilis, et e converso. Unde humilitati, quasi virtutem collactaneam, conterminam, et vicinam, adjungit Dominus in scala Jacob mansuetudinem statim post, dicens: »Beati mites, quoniam ipsi possidebunt terram (Matth. [Col. 0065A] V),« scilicet viventium. Et alibi: »Discite a me quia mitis sum et humilis corde (Matth. XI).« Haec commendatur ab origine vocabuli. Dicitur enim mansuetus, quasi manusuetus, homo scilicet associabilis, tractabilis et benignus in adversis, et contra injurias etiam proprias. Item, ab exemplo Christi, qui mitissimus apparuit: »Suavis Dominus et mitis,« etc. (Psal. XXXV.) Item: Haec commendatur in Moyse (Num. XII), qui mitissimus hominum fuit, intellige praeter Christum. Item exemplo Andreae apostoli, qui mitissimus sanctorum fuisse legitur. Item auctoritate Scripturae: »Mansueti haereditabunt terram, et delectabuntur in multitudine pacis (Psal. XXXVI).---Suscipiens mansuetos Dominus, humilians autem peccatores usque [Col. 0065B] ad terram (Psal. CXLVI).« Et: »Diriget mansuetos in judicio, docebit mites vias suas (Psal. XXIV).« Item auctoritate poetae:

Non cadit in mores feritas inamabilis istos,
   Nec minus a studiis dissidet ista suis. (OVID. I, De Ponto.)

Maxime ergo dissidere debet a studiis Christiani, si ita a studiis gentilis:

Adde quod ingenuas didicisse fideliter artes
   Emollit mores, nec sinit esse feros. (ID. II, De Ponto.)

Item Jacobus in Epist. cap. I: »Suscipite in mansuetudine insitum verbum, quod 41 potest salvare animas vestras.« Item I Paral. cap. XVIII: »Porro filii David erant primi ad manum regis.«



CAPUT XVI. De paupertate.
[Col. 0065C]

Regimen coelestis doctrinae, »quod potest salvare animas vestras (Jac. I),« de humilitate et mansuetudine fuisse dicitur: »Discite a me, quia mitis sum et humilis corde (Matth. XI);« adjungit tertium, non virtutem, sed augmentum virtutum in scala Jacob, scilicet paupertatem, de qua verbo et exemplo rexit scholas, praecipue quia nutrix est custodia virtutum, dicens: »Beati pauperes, quia vestrum est regnum Dei (Luc. VI).« Paupertatem autem loquor visibilem, qua, sicut et spirituali, respersa est tota sacra Scriptura, quam maxime redolent fere singuli psalmi: quam Dominus, non tantum verbo, sed exemplo, ut imitaretur et peteretur ad virtutum [Col. 0065D] custodiam, commendavit, sibique eum, et domui suae commendavit, vel dedicavit, dicens in Evangelio: »Vulpes foveas habent et volucres coeli nidos; Filius autem hominis non habet ubi caput suum reclinet (Matth. VIII),« nisi vile praesepiolum pauperculae et quaestuariae virginis uterum, crucis patibulum, sepulcrum, sed et hoc alienum. Inde est etiam quod Dominus mansuetos et pauperes piscatores elegit, in quibus fundaret Ecclesiam suam (Matth. IV). Inde est etiam quod turbis volentibus eum rapere in regem, aufugit (Joan. VI). Inde est etiam quod ter rogatus noluit intrare domum reguli, ne divitias honorare videretur, cum ad domum descenderit centurionis (Joan. IV); quia potius honoranda sit paupertas et amanda. Inde est etiam quod [Col. 0066A] ait cuidam adolescenti diviti: »Si vis perfectus esse, vade et vende omnia quae possides, et da pauperibus, et sequere me (Matth. VIII);« quod non possunt divites implere, ut testatur Hieronymus (epist. 150, ad Hebidiam). Hi enim holocaustum offerre non possunt, intellige de facili. Unde alibi Dominus: »Facilius est camelum intrare per foramen acus, quam divitem in regnum coelorum (Matth. XIX).« Utrum tamen verbum possibilitatis, cum negativa particula possibilitatem neget, vel facilitatem quaestio est. Hoc autem constat, ait Hieronymus (loc. cit.), tutius esse divitias nec habere, nec amare, quia vix haberi possunt, et non amari. Item: Ad detestationem divitiarum, eaedem divitiae nomine cujusdam daemonis censentur; unde: »Facite [Col. 0066B] vobis amicos de mammona iniquitatis (Luc. XVI)« Mammon autem vel mammona, quod est nomen daemonis, divitiae interpretantur, vel quia vitiose acquiruntur, vel pessime distribuuntur, vel distribuendae non distribuuntur, vel distribuentem superbire faciunt. Item Hieronymus (ubi supra). Ad commendandam paupertatem, ad ejusque electionem, libet intueri illos versus Lucani:

      O vitae tuta facultas
Exigui parvique lares, o munera nondum
42 Intellecta deum, quibus hoc contingere muris
Aut templis potuit, nullo trepidante tumultu
Caesaraea pulsante manu.
   . . . . . . . . Praedam civilibus armis
Scit non esse casas. (De bello Phars., V.)
[Col. 0066C] Item in eodem:

   . . . . . . . . . . Fecunda virorum
Paupertas fugitur, totoque accersitur orbe
Quo gens quaeque perit. (Ibid., lib. I.)
Divitiae autem effeminatos nutriunt et molles, non viros. Item Hieronymus: secundum Quintilianum oratores ad pruritum et delectationem aurium nonnunquam versibus poetarum vel poematum utuntur. Hoc autem non decet Christianum, cui tamen de ethnicis scripturis (spoliatis Aegyptiis, Hebraeisque ditatis) licet inducere, resectis unguibus, et tonsis crinibus puellae, ut veritas commendandae virtutis, vel vitii suffocandi, amplius commendetur et confirmetur testimonio adversariorum.

[Col. 0066D] Juvenalis (sat. X):

Cantabit vacuus coram latrone viator.
Claudianus (lib. I in Ruffinum):

Vivitur exiguo melius, fortuna beatos
Omnibus esse dedit, si quis cognoverit uti.
Cato:

Paupertatis onus patienter ferre memento.
Non est onus nisi in patientibus. Item: Seneca ad commendationem paupertatis, imo ad commendationem amissionis divitiarum, ait (ep. 42): Hoc itaque in his quae affectamus, ad quae magno labore contendimus, inspicere debemus, aut nihil in iis commodi esse, aut plus incommodi. Quaedam supervacanea sunt, quaedam tanti non sunt. Sed haec non providemus, et gratuita nobis videntur quae [Col. 0067A] carissime constant. Ex eo licet stupor noster appareat, quod ea sola putamus emi, pro quibus pecuniam solvimus; ea gratuita vocamus, pro quibus nos ipsos impendimus, quae emere nollemus, si domus nobis nostra esset pro illis danda, si amoenum aliquod fructuosumque praedium, ad ea paratissimi sumus pervenire cum sollicitudine, cum periculo, cum jactura pudoris, libertatis et temporis. Adeo nihil est cuique se vilius. Idem itaque in omnibus consiliis rebusque faciamus, quod solemus facere quoties ad institorem alicujus mercis accesserimus. Videamus hoc quod concupiscimus quanti deferatur pretii. Saepe maximi pretii est, pro quo nullum datur. Multa tibi possum ostendere, quae acquisita acceptaque libertate nobis extorserunt. [Col. 0067B] Nostri essemus, si ista nostra non essent. Quid stultius quam per aliorum pericula 43 in suum ruere; non cogitare quam onerosa sint quae petimus, etiamsi superflua non essent?

Item, uxor Tobiae: »Nunquam esset pecunia ista, pro qua misimus te peregrinari, fili, lumen nostrorum, baculum senectutis nostrae. Sufficiebat enim nobis paupertas nostra, ut divitias computaremus hoc, quod videbamus filium nostrum (Tob. V).« Item Hieronymus super illum locum: »Parasti in dulcedine tua pauperi, Deus (Psal. LXVII),« ait quod hujus versus explanatio nunquam melius elucesci quam in illo apologo Flacci Horatii dicentis:

Cervus equum pugna melior communibus herbis
Pellebat, donec minor in certamine longo,
[Col. 0067C] Imploravit opes hominis, frenumque recepit
Sed postquam victor violens discessit ab hoste,
Non equitem dorso, non frenum depulit ore.
Sic qui pauperiem veritus, potiore metallis
Libertate caret, dominum vehit improbus, a que
Serviet aeternum, qui parvo nesciet uti. (HORAT., l. I, ep. 10.)
Item juxta verbum Sapientis: Saepius, sincerius et verius ridet pauper, quam dives quiescit et dormit. Unde Juvenalis, sat. 1:

   . . . . . . . . Et nos
Consilium dedimus Syllae, privatus ut altum
Dormiret.
Item Hieronymus (ep. ad Exsuperantium hortatoria): Ob hoc ampliori voto amplectenda est paupertas, quod ii qui omnia reliquerunt pro Christo, et nudi nudum sequuntur, excellentiore quadam dignitate [Col. 0067D] venient cum illo judices. Unde: »Vos, qui reliquistis omnia et secuti estis me, sedebitis super sedes duodecim, judicantes duodecim tribus Israel (Matth. XIX).« Item: Exemplo apostolorum qui naves, et retia, et etiam voluntatem habendi reliquerunt pro Christi nomine (Matth. IV). Item: Per contrarium ejus scilicet copiam, elucet et veritas et utilitas ipsius. Peccatum Sodomorum fuit »abundantia panis, et superbia« vitae (Ezech. XVI), quae ex abundantia temporalium bonorum processit; quia

Luxuriant animi rebus plerumque secundis. (OVID., De arte amand., lib. II.)
Item poeta:

Praestabat castas humilis fortuna Latinas. (JUVENALIS, sat. 6.)

[Col. 0068A] Item Gregorius: Quos morum et divitiarum infirmitas vulnerat, paupertatis medica curat. Item Hieronymus: Ob hoc amanda est paupertas, quod a quibus ameris ostendit. Item idem: Hoc unum deest omnia habenti, quod non est qui ei verum dicat, vel in corripiendo, vel in consulendo, vel poenitentiam injungendo. Sed et propter divites sumus hujus praecepti praevaricatores: »Si peccaverit in te frater tuus, increpa illum; et si poenitentiam egerit, dimitte illi (Luc. XVII);« quos bene confiteri, vel »dignos fructus poenitentiae facere (Matth. III),« difficile est. 44 Item: Exemplo Xerxis regis Persarum cum innumerabili exercitu in expeditionem contra Lacedaemones proficiscentis, ranae et palpones de penetralibus domus ejus eum per adulationes [Col. 0068B] excaecaverunt, dicentes nec ipsum aerem sufficere capacitati grandinis telorum, et similia in hunc modum. Tandem vocatus Domaratus exsul et pauper, etiam Lacedaemonius, ait regi: »Mentiuntur tibi, qui te victorem promittunt ob multitudinem exercitus. Sed non ita eveniet. Ipsa enim moles exercitus tui opprimet te, et a teipso vinceris;« et ita contigit. Item: Quod ii »qui reliquerunt omnia sedebunt judices (Matth. XIX),« ideo est, quia paupertas voluntaria saepius nutrix est, et signum majoris charitatis: licet tamen inter divitias esse pauperem. Item: Ad significandum divitias esse contemnendas, »adolescens relicta sindone aufugit nudus (Marc. XIV).« Item: Ad idem figurandum, Joseph pallium reliquit meretrici Aegyptiacae (Gen. [Col. 0068C] XXXIX). Nisi enim multa etiam de necessariis relinquamus voluptati meretricum, ipsa involvet nos et obruet. Unde Apostolus: »Omnis qui in agone contendit, ab omnibus se abstinet (I Cor. IX),« etiam a licitis. Item Jeremias: »Nabuzardan,« rex Cocorum, »vinitores« pauperes »et agricolas reliquit« in terra propria, divites vero et potentes rapuit et transtulit in exsilium (Jer. LII; IV Reg. XXV). Item David: »Parcet pauperi et inopi, et animas pauperum salvas faciet (Psal. LXXI).« Item in Evangelio pauperem nomine Deus vocavit: »Erat autem mendicus nomine Lazarus;« nomen divitis tanquam indigni et ignominiosi non ponit, dicens: »Erat quidam dives, etc.« (Luc. XVI). Item sanctus Bernardus [Col. 0068D] quaerens a quodam abbate religioso quomodo ei et conventui esset, respondit: »Bene, quia adhuc relicti sumus pauperes.« Item: »Exaudivit pauperes Dominus, et electos suos non despexit (Psal. LXVIII).« Item Hieronymus: In hoc multum laudanda est paupertas, quia »vinctos ejus exaudit« et solvit. Sunt autem compedes naturae, compedes fortunae; paupertas scilicet, et illi adhaerentia. Sunt et compedes culpae, et compedes gratiae et perfectionis. De quibus Augustinus: Has nimis onerat, qui supra necessaria accumulat. Item philosophus: Memini Attalum cum magna admiratione omnium haec dixisse: »Diu, inquit, mihi imposuere divitiae. Stupebam ubi aliquid ex illis alio atque alio loco fulserat. Existimabam similia esse quae latebant, his [Col. 0069A] quae ostenderentur, sed in quodam apparatu vidi totas Urbis opes caelatas, et in argento et in auro, et in his quae pretium auri et argenti vincunt, scilicet exquisitos colores, lapides, et vestes, ultra, non tantum nostrum, sed ultra finem hostium advectas. Hinc puerorum perspicuos cultu atque forma greges; hinc feminarum et alia, quae res suas recognoscens summi imperii fortuna protulerat. Quid hoc est, inquam, aliud quam irritare cupiditates hominum per se incitatas? Quid sibi vult ista pecuniae pompa? Ad discendam avaritiam convenimus. At, me hercle, minus cupiditatis isthinc effero quam attuleram. Contempsi divitias, non quia sunt supervacuae, sed quia ab effectu pusillae sunt. Vidistine quam intra paucas horas ille divitiarum ordo lente dispositus [Col. 0069B] transierit? hoc totam vitam nostram 45 occupabit, quod totam diem occupare non potuit?« Accessit quoque illud dictum ejus, quod »tam supervacuae mihi visae sunt habentibus, quam fuerint spectantibus (SENEC., ep. 110).« Hoc itaque ipse mihi dico, quoties tale aliquid perstrinxerit oculos meos, quoties occurrit domus splendida, culta cohors servorum, lectica formosis imposita colonibus. Quid miraris? Quid stupes? pompa est. Ostenduntur istae res, non possidentur; et dum placent transeunt. Ad veras potius te converte divitias, disce parvo esse contentus. Sed et illam vocem, magnus atque animosus, exclama: »Habeamus aquam, habeamus polentam.« Turpe est beatam vitam in auro et argento reponere; aeque turpe in aqua et polenta. [Col. 0069C] Quid ergo faciam, si ista non fuerint? Quaeris quod sit remedium inopiae? famem fames finit. Alioquin quid interest, magna sint an exigua, quae servire te cogant? Quid refert quantulumcunque sit, quod sibi negare possit fortuna? Haec ipsa etiam aqua et polenta in alienum cadit arbitrium. Liber est autem, non in quem parum licet fortunae, sed in quem nihil. Ita est, si nihil horum desideres. Natura dixit omnibus; haec si voles frequenter cogitare, id agis, ut sis felix, non ut videaris, et ut tibi videaris, et non aliis. Item ad idem poeta:

. . . . . . . . . . . . Tolle querelas.
Pauper enim non est cui rerum suppetit usus.
Si ventri bene, si lateri pedibusque tuis, nil
[Col. 0069D] Divitiae poterunt regales addere majus. (HORAT., l. I, ep. 12.)
Item: Dives qui necessariis non est contentus, lupus est, qui plures oviculas strangulat, cum vix unam vorare et comedere queat. Item Seneca (epist. 4 in fine): Hoc ex alienis hortulis sumptum est: magnae sunt divitiae, lege naturae composita paupertas. Lex autem illa naturae, scis quos nobis terminos ponat vel statuat? Non esurire, non sitire, non algere. Ut famem sitimque repellas, non est necesse superbis assidere liminibus, nec supercilium grave, et contumeliosam etiam humanitatem pati; nec est necesse maria tentare, nec sequi castra. Pacabile est quod natura desiderat, et est appositum. [Col. 0070A] Sed nunc ad supervacua sudatur. Illa sunt quae togam conterunt, quae nos senescere sub tentorio cogunt, quae in aliena littora impingunt. Ad manum est quod sat est. Item idem (epist. 2): Honesta, inquit, res est laeta paupertas. Illa vero non est paupertas si laeta est, quia cui bene cum paupertate convenit, dives est. Non qui parum habet, sed qui plus cupit pauper est. Quid enim refert quantum illi in arca, quantum in horreis jaceat, quantum pascat vel feneret, si alieno imminet; si non acquisita, sed acquirenda computet? Quis sit divitiarum modus, quaeris? Primus: habere quod necesse est. Secundus: quod sat est, vel quod satis est, possidere. Is satietatem habet, qui quantulumcunque modicum, scilicet necessitatem, etiam necessitate, [Col. 0070B] possidet. Natura enim contenta est necessitate, 46 etiam cum temperata et modica fame et siti; his autem quae supersunt, supra famem et sitim satiatur.



CAPUT XVII. Contra quaeritantes et detinentes superflua.

Sed huic objicit Augustinus, inquiens »:Non tantum si superflua, sed etiam si necessaria pauperibus non erogemus, raptores sumus.« Item Hieronymus »:Aliena rapere convincitur, qui ultra necessaria sibi retinere probatur.« Quasi diceret: Necessitatem retinere potes, dum de hac pro tempore, et loco, et inopia postulantis eroges. Augustinus etiam satietatem concedit divitibus dicens »:Divites utantur superfluis, dum ex eis pauperibus necessaria [Col. 0070C] erogent.« Contra vero bonum paupertatis videtur Salomon dicere, cum oravit, dicens: »Divitias et paupertatem ne dederis mihi (Prov. XXX).« Respondetur quia paupertatem non abhorruit, sed occasionem ejus, scilicet ne occasione ejus furtum perpetraret. Sed nec divitias expavit, sed morbum earum, scilicet superbiam. Sed, si paupertatem patienter ferre non potes, eligas mediocritatem juxta poetam, qui ait

Auream quisquis mediocritatem
Diligit tutus, caret obsoleti
Sordibus tecti, caret invidenda
   Sobrius aula. (HORAT., lib. II, od. 10.)



CAPUT XVIII. De mediocritate.
[Col. 0070D]

David auream mediocritatem commendans, ait: »Melius est modicum justo super divitias peccatorum multas (Psal. XXXVI);« quia, ut ait Augustinus, qui dives est, multis indiget; et ubi sunt multae divitiae, et ibi multorum indigentia; divitiasque, quas divites injuste congesserant, adsunt qui in puncto horae eas devorent. Item de hac mediocritate ait Sapiens quidam: »Melior est buccella panis cum gaudio (Prov. XVIII),« quam divitiae, et affluentiae, et epulae regum et principum. Item hanc commendans Seneca, ait (ep. 95, 98, 104): Cives Romani simul coenaturi in honorem [Col. 0071A] Jovis in loco publico, cum alii vasa aurea, alii gemmea, alii argentea, et tapetia, vestesque sericas artificiosissime contextas afferrent, et in publicum sternerent, libet inter hos intueri concordam et similitudinem alterius Catonis domi forisque egregia facta; Tuberonis, qui ligneos lectulos, cum alii argenteos, 47 in publicum stravit, haedinasque prostragulis et tapetiis pelles, et ante ipsius Jovis cellam apposita convivis vasa fictilia. Quid aliud praeter paupertatem in Capitolio posset consecrare? Ut nullum factum ejus habeam, quo illum Catonibus inseram, hoc parum credimus? Censura fuit potius illa collatio coenae, non coena; quasi potius fuit schola et doctrina ad appetendum mediocritatem, quam coena ad explendum et saturandum [Col. 0071B] ventrem. O quam ignorant homines cupidi gloriae, quid illa sit, aut quemadmodum appetenda! Illo die populus Romanus multorum supellectilem spectavit, unius tantum miratus est. Omnium aliorum aurum argentumque fractum est, et millies conflatum et adhuc conflandum, per manus sordidas transiturum, contrectatum, et contrectandum, at omnibus saeculis Tuberonis fictilia durabunt. Item idem amplius determinans et circumcidens mediocritatem, etiam quam Augustinus (in cujus determinatione aliquid furti videtur latere, cum ait: Pro modulo personae tuae, et facultate, pro consuetudine Ecclesiae, et patriae in qua tibi vivendum est) ait: Illud te admoneo ne eorum more, qui non proficere, sed conspici cupiunt, facias aliqua, quae in [Col. 0071C] habitu tuo, aut genere vitae notabilia sunt. Asperum cultum, et intonsum caput, et negligentiorem barbam, et indictum argento odium, et cubile humi positum, et quidquid aliud ambitionem perversa sequitur via, evita. Satis ipsum nomen philosophiae etiam coelestis, etiamsi modeste tractetur, invidiosum est. Quid si nos hominum consuetudini coeperimus excerpere? Intus omnia dissimilia sint; frons populo nostra conveniat. Non splendeat toga, nec sordeat quidem. Non habeamus argentum in quo solidi auri caelatura descenderit, sed non putemus frugalitatis indicium auro argentoque caruisse. Id agamus, ut meliorem vitam sequamur quam vulgus, non ut contrariam. Alioquin quos emendari volumus, [Col. 0071D] fugamus a nobis, et avertimus. Illud quoque efficimus, ut nihil imitari velint nostri dum timent ne imitanda sint omnia. Hoc primum philosophia dimittit, sensum communiorem, humanitatem contumeliosam secundum mores hominum minus honestati congruos, et congregationem pecuniae, scilicet, a qua professione dissimilitudo nos separabit. Nempe propositum nostrum est secundum naturam vivere. Contra naturam est torquere corpus nostrum, et faciles odisse munditias, et squalorem appetere, et cibis non tantum vilibus uti, sed concretis et horridis. Quemadmodum autem desiderare delicatas res luxuriae est, ita usitatas, et non magno parabiles fugere, dementiae. Frugalitatem exigit philosophia, non poenam. Potest autem esse non incompta [Col. 0072A] frugalitas. Hic modus mihi placet; scilicet, temperetur vita inter bonos mores et publicos, suscipiant omnes vitam nostram, sed non agnoscant. Quid ergo? Eadem faciemus quae caeteri? Nihil inter nos et illos intererit? Plurimum quidem. Dissimiles nos esse vulgo sciat, qui nos inspexerit propius, qui domum nostram intraverit, nos potius miretur quam supellectilem 48 nostram. Magnus quidem est ille, qui fictilibus sic utitur quemadmodum argento: nec ille minor est, qui sic argento utitur, quemadmodum fictilibus. Infirmi animi est pati non posse divitias. Nunquid igitur appetendae sunt? Non: sed nec contemnendae juxta verbum Attali magni philosophi, qui divitias non contempsit, sed aliis habendas permisit (SEN., ep. 110).



CAPUT XIX. Contra vermem et malum divitiarum.
[Col. 0072B]

Sicut spiritualis paupertatis, hoc est humilitatis, nutrix est et fomentum ista sensibilis paupertas, ita oppositum ejus, scilicet divitiae, nutriunt et pariunt cupiditatem, Apostolo attestante, qui ait in Epist. I, ad Tim. VI, loquens contra laborantes in acquisitione divitiarum: »Est autem quaestus magnus pietas cum sufficientia,« scilicet, ut habeat homo, quantum necesse est vitae sustentandae, et quantum congruit personae suae, ut eis conveniat, cum quibus honeste vivendum est. Et addit (ibid.): »Nihil enim intulimus in hunc mundum, haud dubium quia nec auferre quid possumus. Habentes alimenta,« simplicia, [Col. 0072C] non delectamenta, non gulae irritamenta, »et vestes, quibus tegamur,« non ornemur et luxuriemur, »his contenti simus. Nam qui volunt divites fieri;« non ait »sunt,« sed »volunt divites fieri;« ultra scilicet propositum, et fines, et terminos positos a natura, »incidunt in tentationes multas et laqueum diaboli, et in desideria multa inutilia et nociva, quae mergunt homines in interitum et perditionem.«



CAPUT XX. Contra cupiditatem et avaritiam.

»Radix omnium malorum est cupiditas (I Tim. VI),« quae est plus habendi quidlibet quam satis est; quod Graece dicitur . Hac enim cecidit [Col. 0072D] diabolus, qui non pecuniam, sed propriam potestatem amavit, et primi homines qui voluerunt esse sicut dii. Ergo cupiditas, secundum hoc, continere videtur quasdam species vitiorum, scilicet superbiam, elationem, gastrimargiam et quasdam alias. Ad quam quaestionem, et argumentum ad ipsam facit, quod supponit Augustinus (lib. III, De lib. arbitr. cap. 17, et in Ps. CXVIII.). »Quidam libri habent, »Radix omnium malorum est avaritia,« quae specialiter intelligitur amor pecuniae. Unde in Graeco dicitur ; sed hic species ponitur pro genere. Avaritia enim est species cupiditatis: Gregorius (homil. XVI in Evang.) e contra, inter haec non distinguit, dicens: »Tribus modis tentavit diabolus primum hominem.«

[Col. 0073A] Primo gula, in persuasione cibi, cum dixit: »In quacunque die comederitis (Gen. III).« Secundo, inani gloria, in promissione deitatis, cum ait: »Eritis sicut dii (ibid.).« Tertio, 49 avaritia, in promissione scientiae, cum dixit: »Scientes bonum et malum.« Gula est immoderata cibi aviditas.

Vana gloria, amor propriae excellentiae. Avaritia immoderata est habendi cupiditas, quae non tantum est pecuniae, sed et altitudinis et scientiae, cum supra modum sublimitas ambitur, imo etiam quaecunque res, cum supra quam satis est, appetitur, secundum Augustinum. Item ad idem philosophus (SENEC. ep. 16): Et quemadmodum aliarum rerum, ita et intemperantia litterarum laboramus. Non enim discimus vitae, sed scholae. Item philosophus: Non est [Col. 0073B] quod mireris animum meum; adhuc de alieno liberalis sum. Quare autem alienum dixi? Quidquid bene dictum est ab ullo, meum est, sicut id quod ab Epicuro dictum est: »Si ad naturam vivas, nunquam eris pauper; si ad opinionem, nunquam eris dives. Exiguum natura desiderat, immensum opinio.« Congeratur in te, quidquid locupletes multi possederunt: ultra privatum pecuniae modum fortuna te provehat, auro tegat, purpura vestiat, et ad hoc modus deliciarum opumque perducat ut terram marmoribus abscondas, non tantum habere tibi liceat, sed calcare divitias. Accedant statuae et picturae et quidquid ars ultra luxuriae elaboravit, et ab his majora cupere disces. Naturalia desideria finita sunt: ex falsa enim opinione nascentia, ubi desinant, [Col. 0073C] non habent, nullus enim terminus falso est: via eunti aliquid extremum est: error immensus est. Retrahe ergo te a vanis, et cum vis scire quod petis, utrum naturalem habeat aut caecam cupiditatem, considera si non possit alicubi consistere. Si longe progresso semper aliquid longius restat, scito id naturale non esse, quia,

Crescit amor nummi, quantum ipsa pecunia crescit. (JUVEN. sat. XIV, 15.)
Si divitias non haberemus, avari et cupidi non essemus. Item Salomon Parabolarum cap. XXX: »Sanguisugae duae filiae sunt« diaboli incessanter »clamantes: Affer, affer.« Libido incessanter, et incessantius cupiditas. Illi enim aetate vel medicamento [Col. 0073D] occurritur aliquo, isti nullo. Item cupiditas comparatur hydropisi, quia

Quo plus sunt potae, plus sitiuntur aquae. (OVID. Fast.)
Item: Et fabulae Narcissi comparatur, quia

Dumque sitim sedare cupit, sitis altera crevit. (Idem, III Metam. fab. 6.)
Item: Juxta verbum cujusdam sapientis: Nos senes, cum ad omnia alia rectius caeteris sapiamus, ad solam avaritiam desipimus et deficimus: et quo minus restat viae, tanto amplius viatici quaeritur.



50 CAPUT XXI. De avaritia.

Avaritiam speciem cupiditatis, licet Gregorius inter speciem et genus non distinguat (Hom. in Ev.), sugillat [Col. 0074A] et detestatur Ecclesiasticus c. X: »Avaro autem nihil est scelestius.« Et quia pro avaritia et pecunia cupide congregata saepe superbit avarus, addit: »Quid superbis, terra et cinis?« Deinde proponit de avaritia: »Nihil est enim iniquius quam amare pecunias. Hic enim et animam suam, non tantum linguam, venalem habet, quia in vita sua projecit intima sua,« seipsum eviscerans (sicut aranea quae texit inutiles telas) sollicitudine acquirendi et conservandi pecuniam. Unde David: Et »tabescere fecisti« invidia [f. avaritia, aut sollicitudine], »sicut araneam animam ejus (Psal. XXXVIII),« quia

Impiger extremos currit mercator ad Indos. (HORAT. l. I, ep. 1.)
Item Hieronymus (epist. ad Paulin. ex c. XVII [Col. 0074B] Prov. juxta LXX post vers. 6) in fine galeati principii: »Credenti totus mundus divitiarum est; infidelis autem etiam obolo indiget,« et magis eo quod non habet quam eo quod habet. Item epitheton est avaritiae, avarum vel facere superbum, urbanum, et aliquantulum lautiorem, vel eo nihil esse sordidius. Unde Juvenalis: »usque ad talum sordidus.« Hoc epitheton jugulare sufficiat illud Horatii: (lib. I Sat.):

Tantalus a labris sitiens fugientia captat
Flumina. Quid rides? Mutato nomine, de te
Fabula narratur, congestis undique saxis
Indormis inhians, et tanquam parcere sacris
Cogeris, aut pictis tanquam gaudere tabellis.
Item: Ad hoc facit verbum cujusdam pauperis [Col. 0074C] clerici et honesti, dicentis: Divitias illius divitis centucuplatas, etiam millecuplatas projicerem, antequam tantam sollicitudinem acquirendi conservandique, et adspiciendi eas haberem. Sine sollicitudine enim eas habeo et conspicio. Ingredior enim monasterium, cujus aurum et argentum in vasis templi adspicio, pasco oculos: quod mihi conservatur sine sollicitudine appositionis custodum, ut iterum cum libuerit, eo viso pascam oculos. Hieronymus (epist. ad Nepotianum de vita clericorum): Clericus dives debet esse in conscientia, pauper in pecunia: est enim in partem vel sortem Domini assumptus, imo pars Domini. Nos enim sumus de quibus ait: »Funes ceciderunt mihi in praeclaris (Psal. XV):« [Col. 0074D] qui oculos ante et retro habere debemus, nobis scilicet et aliis providentes. Item Sebastianus in Legenda sua: Si objicis cur Deus dedit divitias, si eas habere non possimus nec debemus? Ad opus, inquit, liberalitatis tibi collatae sunt. Si vis foenerare et eas multiplicare, potius foenerare eas fratri Christo. Pone eas in manus pauperis Christi. »Centuplum accipies et vitam 51 aeternam possidebis (Matth. XIX).« Nonne tibi gratiosus esset, qui tibi transituro ad nundinas per locum periculosum, latrunculis obsitum, pecuniam tuam ad locum tutiorem deferret, ut salvam illam reciperes? Ita quidem. Pone igitur eam in manus pauperum, »a quibus in coelestes thesauros deportetur, ubi fures non furantur, nec effodiunt (ibid.).«

[Col. 0075A] Quas dederis solas semper habebis opes. (MARTIAL., lib. V, epigram. 43.)
Item Ecclesiasticus, avaritiae vitium suggillans, ait cap. XIV: »Viro cupido et tenaci, sine ratione est substantia.« Per fas enim et nefas acquiritur, et ita sine ratione.

Si poteris recte, si non, quocunque odo rem. (HORAT. l. I. ep. 1.)
Idem consequenter: »Et homini livido ad quid aurum?« Videtur ergo quod omnis avarus invidus. Invidet enim alienis divitiis, ut habeat eas. »Qui acervat ex animo suo injuste, aliis congregat, et in bonis illius alius luxuriabitur. Qui sibi est nequam, cui alii bonus erit? Et non,« ideo »jucundabitur in bonis suis.« Et David: »Thesaurizat, et ignorat cui congregabit [Col. 0075B] ea (Psal. XXXVIII, XLVIII).« Et: »Relinquent alienis divitias suas (Eccli. XIV). Qui sibi invidet, nihil est eo nequius, et haec redditio est malitiae ipsius, et si bene fecerit, ignoranter, et non volens facit, et in novissimo malitiam suam manifestat. Insatiabilis est oculus cupidi in partem iniquitatis; non satiabitur donec consumat« justitiam, »animam suam arefaciens. Oculus malus ad mala, et non satiabitur pane indigens; in tristitia« avarus »erit super mensam suam (Eccli. XIV).« Item, juxta quemdam sapientem: »Nihil gravius imprecari potest cuivis quam avaritia, qua in praesenti vexante cor ejus, dira tormenta patitur et in futuro aeterna supplicia sic promeretur.« Item Apostolus ad Ephesios V: »Scitote quod omnis fornicator, aut immundus, [Col. 0075C] aut avarus (quod est idolorum servitus) non habet haereditatem in Christi regno, et Dei.« Sicut enim idololatra latriam et servitutem, quae Deo debetur, exhibet idolo; ita avarus, serviens potius pecuniae quam Deo, cultum Deo debitum exhibet pecuniae et nummo. Item Apostolus ad Coloss. III: »Mortificate membra vestra, quae sunt super terram,« fugientes »fornicationem, libidinem, concupiscentiam malam, et avaritiam, quae est simulacrorum servitus.« Augustinus etiam avaritiam idololatriae recte comparat, quia non dispar malitia, et uno plene opere completur. Utraque enim nititur auferre Deo quod suum est. Haec scilicet gloriam deitatis, ne solus habeat eam, et illa res Dei, ut sola habeat [Col. 0075D] quae Dominus omnibus fecit. Item Hieronymus ad Heliodorum monachum: »Aestimato male pondere peccatorum, levius peccare videtur alicui avarus, quam idololatra; sed non mediocriter errat. Non enim gravius peccat, qui duo grana thuris projicit super altare Mercurii, quam qui avare, cupide, et inutiliter pecuniam congregat et coacervat.« Item Dominus in Evangelio: »Nemo potest duobus dominis servire, Deo et mammonae (Matth. VI, 24),« id est avaritiae, quae nomine deliciarum vel divitiarum, quae eam pariunt et fovent, imo potius nomine daemonis, qui praeest divitiis male acquisitis, nuncupatur. Item diabolus ad Dominum de avaritia tentans eum ait: »Haec omnia tibi dabo, si procidens adoraveris me (Matth. IV, 9).« Ergo qui 52 divitias [Col. 0076A] et gloriam mundi appetit, cadit et adorat diabolum. Avaritia enim respectu aliorum vitiorum majorem operatur casum, quae Deo servitutem et adorationem sibi debitam aufert. Item Apostolus I ad Cor. V: »Si quis frater nominatur inter vos fornicator, aut avarus, aut idolis serviens, aut maledicus, aut ebriosus, aut rapax, cum hujusmodi non licet cibum sumere.« Ergo vitandi sunt avari, maxime foeneratores a communione sacramentorum Ecclesiae separandi, nisi resipiscant et ablata restituant. Apud sanctum Dionysium quidam talis mortuus in sterquilinium projectus est. Tandem procurante avaritia cujusdam monasterii in sepultura Ecclesiae est sepultus. Et reclamantibus honestis viris, ne in exemplo traheretur, projectum est cadaver [Col. 0076B] ejus effossum in sterquilinium. Objectio de militibus detinentibus decimas. Item Dominus in Evangelio: »Cavete vobis ab omni avaritia. Non enim in abundantia, cujusquam vita ejus est, ex his quae possidet (Luc. XII).« Possessio enim ejus gratiae et gloriae est amissio. Item Parabolarum cap. XV: »Conturbat domum suam qui sectatur avaritiam: qui autem odit munera, vivet. Qui vero libenter accipiunt munera, ignis devorabit tabernacula eorum.« Item XXVIII: »Qui odit avaritiam, longi fient dies ejus. Vir autem qui festinat ditari, et aliis invidet, ignorat quod egestas superveniet ei.« Item Ecclesiaste V: »Avarus non implebitur pecunia, et qui amat divitias, fructus non capiet ex eis. Ubi multae divitiae, et multi qui comedunt eas. Et quid [Col. 0076C] prodest possessori, nisi quod cernit eas?« Item in eodem c. 6: »Vir cui dedit Deus divitias, et substantiam, et honorem, et nihil deest animae suae ex omnibus quae desiderat; nec tribuit ei potestatem Deus, ut comedat ex eo, sed homo extraneus vorabit illud; hoc vanitas et miseria magna est.« Item. Horatius (lib. I, ep. 16):

Quo melior servo, vel liberior sit avarus
Non video. Nam qui cupiet metuet quoque: porro
Qui metuens vivit liber mihi non erit unquam.
Quia:

Perdidit arma, locum virtutis deseruit, qui
Semper in augenda festinat, et obruitur re.
Item Hieronymus (in comment. in cap. XXX Proverb.): [Col. 0076D] »Avaritia est sicut infernus, et os vulvae meretricis. Insatiabilis enim est; et quo magis rapit et devorat, eo amplius rapere sitit, quae perdat.« Unde poeta:

. . . . . Opibus donatur avaris
Quidquid in orbe perit.
Item idem:

Semper avarus etiam dives eget.
Dives vero est, qui pauper est cum Christo. Item idem: Cum duae sunt filiae sanguisugae, scilicet libido et avaritia; pejor filia et detestabilior est avaritia. Illi enim succurritur beneficio aetatis, progressu temporis, huic vero nullo medetur quis antidoto; sed quanto minus restat viae, tanto magis crescit in acquirendo. 53 Unde Claudianus:

[Col. 0077A] Quid nervos secuisse juvat? Vis nulla cruentam
Castrat avaritiam, parvis exercita furtis,
   . . . . . . Sed pejus in aurum
Aestuat; hoc uno fruitur succisa libido. (Lib. I in Eutropium.)

Item: Dominus in judicio super omnia monstra, solum monstrum avaritiae detestabitur; utpote causam damnationis nostrae; ejusque contrarium, scilicet misericordem largitatem vel liberalitatem super omnia opera nostra, quasi causam salutis nostrae approbabit, cum dicet: »Esurivi et non dedistis mihi manducare, sitivi et non dedistis mihi bibere (Matth. XXV),« et ita de caeteris. Et quae est causa quare non dederitis? Avaritia. Quae, quare dederitis? Liberalitas. Facilius est tamen dare (quia hoc [Col. 0077B] est se exonerare) quam opera caeterarum virtutum implere. Unde et modicum est poenitenti injungere, de substantia sua pauperibus erogare, nisi avaritia laboraverit, ut sic curetur ab ea. Item Hieronymus: »Eo detestabilior est avaritia quod ipsa vitium contrarium sibi nutrit et fovet: prodigalitatem enim semper fere comitatur avaritia.« Unde poeta Claudianus:

   . . . . . . Quodcunque profunda
Traxit avaritia, luxu pejore refundit. (De bello Gildonico.)

Quomodo ergo sunt contraria

Item Genesis XXXI Rachel fugiens cum Jacob a facie patris sui Laban furata est idola ejus, quae abscondit subter stramenta cameli et sedit [Col. 0077C] super. Quae Laban quaerenti ea, et non invenienti in tentorio ejus, ait: »Ne irascatur dominus meus, quod coram te nequeo assurgere, quia juxta consuetudinem feminarum nunc accidit mihi.« Jacob autem postea comperiens deos alienos esse in domo sua, scilicet idola Laban, licet aurea et argentea cum inauribus et ornamentis et phylacteriis suis infodit sub terebintho. Per Jacob Christus et perfecte poenitens intelligitur, qui omnem cupiditatem mundanam, antiquam, et philosophiam ejus, id est omnes occasiones et circumstantias avaritiae infodit sub cruce Christi; nudus nudum sequens Crucifixum, cujus paupertas maxime in cruce apparuit. Pendens enim in ea tantum cinctorium, velamen scilicet pudendorum, habuit. Quis cum Christo [Col. 0077D] dicere potest: »Venit enim princeps hujus mundi et in me non habet quidquam? (Joan. XIV.)« et cum Apostolo: »Mundus mihi crucifixus est, et ego mundo? (Gal. VI.)« Per Rachel, quae interpretatur ovis, molliter poenitens et imperfecte significatur. Cui juxta consuetudinem feminarum accidit, cum immunditiam avaritiae secutus, quasi muliebria patitur. De hac tamen poenitendo abscondit idola, hoc est avaritiam, et subter stramenta cameli, scilicet sub fimo, et sub stratorio cameli, hoc est humilitate poenitentiae, omnem tumorem, et sublimitatem, et avaritiam, quae est ex divitiis, tegens; ita quod sedit super fimum in quo abscondita erant idola, quia Deum praeponit omnibus, et si juxta se [Col. 0078A] divitias habeat: cui tamen res 54 suae servivit; non ille rebus, qui de se ait:

Et mihi res, non me rebus supponere conor. (HORAT. lib. I, ep. 1.)

Item ad idem valet exemplum Joseph, qui non tantum pallium, sed et lasciviam ejus reliquit meretrici Aegyptiacae. Hoc est non tantum cupiditatem, sed et omnem occasionem ejus et circumstantiam relinquere debemus mundanae voluptati. Item ad idem valet exemplum »adolescentis, qui, relicta sindone, nudus profugit ab eis (Marc. XIV),« scilicet Judaeis. Item ad hoc valet exemplum de vitulo conflatili, quem Moyses praecepit redigi in minutissimum pulverem. Non enim tantum ipsam avaritiam, et substantiam peccati debemus condemnare, [Col. 0078B] per poenitentiam abolere, sed etiam omnes circumstantias ejus, et occasiones minutissimas penitus absumere, et fimo immundissimorum stercorum condemnare cum Apostolo, qui ait: »Omnia haec reputavi ut stercora, ut Christum lucrifacerem.« (Philip. III, 12, q. 2, Gloria). Item Hieronymus (Ex epist. ad Paulinum de institut. monachi): Crates Thebanus, homo quondam ditissimus, proficiscens ad philosophandum Athenas, magnum auri pondus secum detulit. Qui in via secum deliberans, et considerans se non posse simul virtutes et divitias possidere, cum ad dediscendam avaritiam iret, divitiasque fomentum et nutrimentum esse avaritiae conspiceret, projecit a se aurum, inquiens: O divitiae, abite, procul sitis a nobis. Nunc vero sarcinati [Col. 0078C] auro et argento Christum pauperem sequimur, et sub praetextu eleemosynae pristinis opibus incubantes, quomodo possumus aliena fideliter distribuere, qui nostra timide reservamus? Item ad idem valet exemplum Cynici et philosophi illius, scilicet Diogenis, in dolio degentis, qui vacuus spei et timoris expers, locupletem transegit paupertatem.

Ad quem Aristippus quidam aulicus, cum mundaret et lavaret olera sua, accedens ait: Tu cum sapiens et philosophus sis, si regibus servire voluisses, olera tua non lavares. Cui respondens, ait: Si paupertate mediocri scires uti, non oporteret te regibus mendicando adulatione mentiri. Unde Horatius (lib. I, ep. 17):

[Col. 0078D] Si pranderet olus patienter, regibus uti
Nollet Aristippus: si sciret regibus uti,
Fastidiret olus, qui me notat.



CAPUT XXII. Contra acceptores munerum.

Non tantum exemplis ethnicorum detestamur et jugulamus avaritiam, et omnem acceptionem munerum, sed et exemplis plurimis sacrae Scripturae. Primo exemplo Abrahae, cui revertenti a caede quatuor regum, cum Loth et substantiam ejus reduceret, rex Sodomorum dixit: »Da mihi animas, caetera tolle tibi. Qui respondit ei: Leve manum meam ad Dominum Deum 55 excelsum, possessorem coeli et terrae, quod a filo subtegminis usque ad corrigiam [Col. 0079A] caligae non accipiam ex omnibus, quae tua sunt, ne dicas: Ego ditavi Abraham; exceptis his quae comederunt juvenes, et partibus virorum, qui mecum venerunt. Isti enim accipient partes suas (Gen. XIV).« Item Genesis XXIII, Abraham, mortua uxore Sara, dixit ad filios Heth: »Advena sum et peregrinus apud vos, date mihi jus sepulcri vobiscum, ut sepeliam mortuum meum. Responderuntque filii Heth: Princeps Dei es apud nos: in electis sepulchris nostris sepeli mortuum tuum. Surrexit Abraham,« gratias egit, »et adoravit eos, et dixit: Si placeat vobis, ut sepeliam mortuum meum, intercedite apud Ephron filium Seor, ut pro pecunia digna det mihi speluncam duplicem quam habet in extrema parte agri sui, in possessionem sepulcri. Respondit Ephron cunctis [Col. 0079B] audientibus: Nequaquam ita fiet; sed gratis trado tibi agrum et speluncam quae in eo est. Respondit Abraham:« Non gratis accipiam, sed »dabo pecuniam pro agro. Suscipe eam, et sic sepeliam mortuum meum in eo. Et appendit pecuniam Abraham, quam Ephron postulavit, scilicet quadringentos siclos argenti probatae monetae et publicae.« Item Genesis XXXIII, exemplo Esau, qui Jacob fratre suo offerente ei munera in bobus, asinis, servis et ancillis, ait: »Quaenam sunt istae turmae quas obviam habui? Respondit Jacob: Ut invenirem gratiam coram domino meo. Et ille: Habeo, inquit, plurima, frater mi, sint tua tibi. Dixitque Jacob: Noli ita, obsecro; sed, si inveni gratiam in oculis tuis, accipe munusculum de manibus meis: sic enim vidi faciem [Col. 0079C] tuam, quasi viderem vultum Dei: sis mihi propitius; et suscipe benedictionem quam attuli tibi. Vix fratre compellente suscepit.« Ista tamen susceptio, licet coacta, in eo, et in similibus ejus, signum est divinae reprobationis. Quidam enim sunt qui volunt cogi accipere, et tamen accipiunt: »Grata est vis ista sibi, cogique meretur.« Item Exodi capitibus XXXIV et XXXV. Pro construendo enim tabernaculo omnes viri et mulieres mente devota obtulerunt donaria, ut fierent opera quae jusserat Dominus per manum Moysi, cunctique filii Israel voluntaria Domino dedicaverunt: »Cum autem artifices instarent operi, dixerunt Moysi: Plus offert populus quam necessarium est. Jussit ergo Moyses [Col. 0079D] praeconis voce cantari: Nec vir, nec mulier quidquam ultra offerat in opere sanctuarii, sicque cessatum est a muneribus offerendis, eo quod oblata sufficerent, et superabundarent.« Item Numeri cap. XVI, increpante Moyse Dathan et Abiron murmurantes contra Aaron, responderunt ei dicentes: »Nunquid parum est tibi quod deduxisti nos de terra, lacte et melle manante, ut occideres nos in deserto, nisi et dominatus fueris nostri? An et oculos nostros vis eruere? Iratusque Moyses valde ait ad Dominum: Ne aspicias, Domine, sacrificia eorum: tu scis quod nec asellum quidem unquam acceperim ab eis, nec afflixerim quempiam eorum.« Item Numeri cap. XXII: »Seniores Moab et majores natu habentes pretium divinationis in manibus, missi a Balac, [Col. 0080A] dixerunt ad Balaam: Sic dixit Balac, filius Sephor, rex Moabitarum: Ne cuncteris venire ad me paratum honorare te, et quidquid volueris dare tibi. Veni et maledic populo isti. Respondit Balaam: Si dederit 56 mihi Balac plenam domum argenti vel auri non potero immutare verbum Dei mei, ut vel minus vel plus loquar.« Item: Balac praebens et offerens ei munera, ait (Num. XXIII, XXIV): »Maledic Jacob, detestare Israel. Qui respondit: Quomodo maledicam cui non maledixit Deus? Qua ratione detester quem Dominus non detestatur? Nunquid aliud loqui possum quam quod jussit mihi Deus? Qui benedixerit Jacob, erit et ipse benedictus, et qui maledixerit, in maledictionem deputabitur. Verumtamen pergens ad populum meum, dabo tibi consilium, quid populus [Col. 0080B] tuus huic populo faciat.« Quod et implevit, sicut Joannes in Apocalypsi (II) testatur dicens: Balaam, accepto pretio divinationis, licet coactus: »docebat Balac mittere scandalum filiis Israel,« scilicet »edere« de sacrificiis idolorum »et fornicari.« Item I Reg. XII: »Dixit Samuel ad universum Israel. Audivi vocem vestram juxta omnia, quae locuti estis ad me; et constitui super vos regem, qui graditur ante vos, et nunc senui conversatus coram vobis ab adolescentia mea usque in diem hanc. Ecce praesto sum. Loquimini de me coram Domino et coram Christo ejus,« scilicet Saule. »Utrum bovem cujusquam tulerim, an asinum. Si quempiam calumniatus sum, si oppressi aliquem, si de manu cujusquam munus accepi, et contemnam illud hodie [Col. 0080C] vobisque restituam.« Item exemplo David II Reg. ultimo: »Nequaquam fiet ut vis, sed emam pretio a te aream, ubi aedificetur Domino templum et non offeram Domino meo holocausta gratuita.« Item exemplo Addo prophetae III Reg. XIII: »Locutus est rex ad virum Dei: Veni mecum domum ut prandeas, et dabo tibi munera. Respondit vir Dei regi: Si dederis mihi mediam partem domus tuae, non veniam tecum, nec comedam panem, neque bibam aquam in loco isto.« Item II Esdrae quinto: »Ego et fratres mei, et pueri mei commodavimus plurimis pecuniam et frumentum; non repetamus in commune istud, aes alienum concedamus quod debetur nobis,« etc. Item Actuum apostolorum cap. [Col. 0080D] XX: »Vos scitis a prima die qua ingressus sum in Asiam, qualiter vobiscum per omne tempus fuerim conversatus, serviens Domino in humilitate et lacrymis.« Et texens sermonem moralissimum, ultimo annectit de officio praelatorum, docens eos cavere avaritiam exemplo sui, cum ait: »Argentum, et aurum, aut vestem non concupivi. Ipsi scitis quoniam ad ea quae opus mihi erant, et his qui mecum sunt, ministraverunt manus meae.« Item epistola Judae (c. V, 8, 9): »Vae illis qui in via Cain abierunt, et errore Balaam mercede effusi sunt, et in contradictione Core perierunt.« Item II ad Corinth. XI: »Gratis evangelizavi vobis, et cum essem apud vos et egerem, nulli onerosus fui, sed in omnibus sine onere me vobis servavi, et servabo. [Col. 0081A] Est veritas Christi in me, quoniam haec gloriatio non accipiendi non infringetur in me, in regionibus Achaiae, quod facio et faciam, ut amputem occasionem« praedicandi eis, qui propter quaestum praedicant. Item Ezechielis cap. XXII: »Munera, usuram et superabundantiam accepisti, et avare proximos tuos calumniabaris, meique oblita es, ait Dominus. Ecce, complosi manus meas super avaritiam tuam quam fecisti.« Item Apostolus in Actuum apostolorum XX: »Omnia ostendi vobis, quoniam sic laborantes oportet 57 suscipere infirmos, et meminisse verbi Domini Jesu (quod ipse dixit,« et frequenter in ore habuit). »Beatius est,« inquit, »magis dare quam accipere.« Item: exemplo beati Thomae, qui cancellarium [Col. 0081B] suum instituens, sacramento jurisjurandi eum astrinxerat, ne unquam aliquid, usque ad canipulum, in administratione cancellariae acciperet. Item Ecclesiastici XX: »Exenia et dona excaecant oculos judicum, et quasi mutus in ore avertit correptiones eorum.« Corrupti munere, obmutescunt cessando a correptione. Item Isaias (cap. XXXIII): »Quis ambulat in justitiis et loquitur veritatem, qui projicit avaritiam ex calumnia, et excutit manus suas ab omni munere? Iste in excelsis habitabit.« Nota verbum excussionis. Per laxationem manuum de facili labuntur in terram magna munera, sed minima nisi per excussionem, sed adhaerent manibus, ut pulvis. Item Strabus super Exodum: Cupiditas est ramunculus projectus in os canis, qui [Col. 0081C] facit eum obmutescere. Item: Cupidus est similis illi fatuo pastori Virgiliano, de quo:

. . . . . Lupi Moerim videre priores (VIRGIL. ecloga 9).
De quibus dicitur, quod si prius viderint homines, faciunt eos obmutescere. Item Job XV: »In fine ignis devorabit tabernacula eorum, qui libenter accipiunt munera.« Item IV Reg. V, Naaman Syrus curatus a lepra per Elisaeum, ait ei: »Obsecro, domine mi, ut accipias benedictionem a servo tuo. At ille respondit: Vivit Dominus ante quem sto, quia non accipiam.« A quo cum accepisset munera Giezi, absente domino suo Elisaeo, dixit ei Elisaeus in reditu: »Nunc igitur accepisti argentum et vestes, ut emas oliveta, vineas, oves et boves, et [Col. 0081D] servos et ancillas; sed etiam lepra Naaman adhaerebit tibi, et semini tuo usque in sempiternum (IV Reg. V).« Item Demosthenes rogatus ut pro libertate reipublicae tuenda aperiret os suum, involvit caput lana simulans se aegrotare, et ait: Non possum, synanchen etenim, frater, patior. Et respondit ei: Non synanchen, inquam, sed argyranchen. Item: »Munera excaecant oculos sapientum (Deut. XVI),« et vim auctoritatis inclinant. Item, exemplo Cyriaci diaconi Marcelli papae, qui potestatem habens imperandi daemonibus, curavit filiam Diocletiani Augusti arreptam a daemonio; de qua egressus insilivit in filiam Saporis regis Persarum. Qui audito quod Cyriacus curasset filiam Diocletiani, misit legionem magnam cum muneribus ad [Col. 0082A] Diocletianum, ut ad preces ejus Cyriacus veniret, et sanaret filiam suam. Requisitus Cyriacus exaudivit eum: et cum ei praepararentur currus et equi, super quos veniret, ait: Non decet Christianum ita pompose incedere, sed praecedite, et ego sequor. Qui cum curasset filiam Saporis, ipsumque et domum ejus totam baptizasset, obtulit ei rex munera. Qui respondens, ait: Non accipiam, inquit, haec munera, absit enim ut gratia Christi sit, vel aestimetur venalis. Item Hieronymus: Sicut nec matrona casta est, quae munera accipit maxime ab amatore et sponso suo (quae signa sunt levitatis ejus, et futuri incaestus), ita nec judex a confratre munuscula accipiens, quae signa sunt corruptionis ejus, et judicii ab eo faciendi. Item Jeremiae cap. VI: [Col. 0082B] 58 »A minore quippe usque ad majorem, omnes avaritiae student; et a propheta usque ad sacerdotem cuncti faciunt dolum, et curabant contritionem filiae populi mei cum ignominia, dicentes: Pax, pax, et non erat pax.« Item Exodi XXIII: »Nec accipias munera, quae excaecant etiam prudentes, et subvertunt verba justorum.« Item: Quintilianus de quodam oratore Athenis erudito, et facto diserto impensis cujusdam divitis, qui postea pro republica rogatus loqui, stetit in causa contra patronum suum, contra divitem illum; in qua obtinuit dives. Unde et oratorem illum in jus vocavit, accusans eum super ingratitudine. Qui cum accusaretur, ait diviti illi: Domine mi, tu scis, quia nihil crudele in te intorsi, nihil causa odii, sed pro libertate reipublicae, [Col. 0082C] et honestate personae meae, imo etiam et tuae, steti. Nunc vero hoc video, quia nihil est periculosius acceptis muneribus, si ad omnem nos obligant servitutem. Item: Hieronymus scribens cuidam diviti matronae sciensque per hoc canes suos detrahendo dicere illum familiaritatem principum affectare, respondit eis: Absit ut ista quaeram! Cui enim satis est vile olusculum, et panis cribrarius, talia non quaeritat. Quia fidele testimonium est (contemptus munerum et opum) quod non habet causas mentiendi, adulandi, mendicandi, familiaritatem potentum acquirendi.



CAPUT XXIII. Contra acceptores munerum pro justitia facta, vel facienda, acceleranda, vel omittenda.

[Col. 0082D] Acceptio munerum multiplex est. Prima simplex est, et licitorum munerum pro nulla causa injusta acceptorum, periculosa tamen, quia ea vendimus libertatem nostram, de qua supra disputavimus in fine capituli de avaritia (cap. 21). Secunda est pro justitia facta, quod Gieziticum, vel facienda, quod Simoniacum: omissa vel omittenda, accelerata vel acceleranda, quod iniquum, pro injustitia etiam facienda, quod est diabolicum. Tertia est de rapina occulta vel manifesta: Puta, rapina violenta, usura, furto, exactionibus, extortionibus pecuniae, talliis citra stipendium praescriptum acceptis, et hujusmodi. Quarta est pro spiritualibus, ut ordinibus, sacramentis, beneficiis ecclesiasticis, officiis, et illis annexis [Col. 0083A] conferendis vel collatis, vel non dandis (cum aliquis digno proposuerit dare beneficium ecclesiasticum) etiam (quod magis crudelitas est) contumelia, etiam illata Spiritui sancto, et impedimentum quo minus currat gratia ejus. Quinta est cum quis accipit per dolos, curiositates, et artem mimicam et histrionicam, vel cum abundet nec egeat. Unde Hieronymus (Ad Paulinum): O monache, si eges et accipis, das potius quam accipis; 59 si accipias, et non eges, rapis. Sexta est de illicite acquisitis munera accipere, etsi in pias causas expendantur; puta, ut ex illis construantur grangiae et officinae monasteriorum et hujusmodi.

Contra secundum titulum haec colliguntur. Acceptores munerum pro justitia facta, facienda, acceleranda [Col. 0083B] et omittenda, vel pro injustitia facienda, si sunt pastores et praelati Ecclesiae, similes sunt Nabal stulto, qui tondens oves, non respexit David, nec est misertus super contritione Joseph. Hi non sunt pastores ovium, sed tonsores, excoriatores, depilatores, lupi et emunctores pecuniarum, lac et lanam in ovibus quaerentes, lucro inhiantes potius quam saluti animarum intendentes. Legitur enim in primo libro Regum cap. XXV, quod »cum David audisset in deserto, quod tonderet Nabal oves, vel gregem suum, misit decem juvenes ad eum dicentes: Quodcunque invenerit manus tua, da servis tuis, et filio tuo David. Qui respondit, dicens: Quis est David? Et quis est filius Isai? Hodie increverunt [Col. 0083C] servi« super terram »qui fugiunt dominos suos.« Hoc audiens David, iratus est valde, jubetque servos suos accingi gladio, quasi vindicaturus in eum. Quod audiens Abigail uxor ejus prudens et sapiens, nescio viro cum panibus et vino et arietibus coctis occurrit David, et descendens de asino, procidit ad pedes ejus et ait: »In me sit, domine mi, haec iniquitas, rogo ut suscipias benedictionem hanc, quam attulit ancilla tua tibi domino meo: malitia non inveniatur in te. Non veniat hoc tibi in singultum cordis et scrupulum, quod effuderis sanguinem viri mei, cum constituerit te Dominus ducem super Israel.« Suscepit ergo David quae obtulit, et ait: »Vade pacifice in domum tuam.« Dominus tamen post decem dies ulciscens David, percussit Nabal [Col. 0083D] tonsorem, et mortuus est (ibid.). Item: Tales similes sunt Laban (Genes. XXIX), qui circumvenit Jacob sibi servientem, decemque vicibus mutavit mercedem ejus, qui filias vendidit, et reputavit quasi alienas, comeditque pretium earum. Ob quam causam, cum ierat tondendas oves, Rachel furata est idola patris sui, quae inter omnia chariora habebat, et fugit (Genes. XXXI). Item: Maximi tonsores ovium usque ad carnes, imo tonsores usque ad sanguinem, quod si nequiverint, depilatores sunt usque ad pellem, id est, in minoribus donis: exterius visi pulchri, sed in operibus et interius lupi rapaces. Hi similes sunt Absalon (II Reg. XIV), (qui quanto magis tondedat capillos, tanto amplius surgebant; qui agrum Joab, ad se venire recusantis, [Col. 0084A] habentem messem hordei, jussit comburi), qui quod per se facere erubescunt, per officiales subtonsores suos, lenones et bajulos tonsurae scrutatoresque et indagatores rapinae suae adimplent. Quibus consultius esset mulierculas venales lenocinio circumducere, quam rapinae et participio peccati majorum studere, cum tamen de raptis nihil possint restituere. Item: Similes sunt tales Judae (Gen. XXXVIII), qui, uxore mortua, ascendit ad tonsores ovium suarum. Quo ascendente ad tondendas oves, Thamar nurus ejus, mutato habitu viduitatis, in bivio itineris sedit. Quam videns Judas, suspicatus est esse meretricem, 60 cum qua, loco meretricis, datis ei muneribus, coiit. Item psalmo XIII: »Nonne cognoscent,« in futuro, »omnes qui operantur iniquitatem,« [Col. 0084B] multiplicem? Et qui sunt illi, et ob quam causam »operantur iniquitatem?« Ii scilicet »qui,« et quia »devorant plebem meam,« quotidiana rapina et multiplici, »sicut escam panis,« id est, qui ministerio suo utuntur propter capienda munera ab hominibus, non ad salutem hominum, vel ad gloriam Dei. Panis enim quotidianus cibus est et suavis: similiter et ipsi delectantur cum quotidiana rapina, ut simplices Christianos absorbeant. Qui, ut tales sint, inde provenit, quia »Dominum non invocaverunt,« sed temporalia. Item psalmo XXV: »Dextera eorum repleta est muneribus,« cum pro justitia, pretium pecuniae, laudis, timoris, injustae misericordiae quaeritur. Item psalmo CXLIII: »Quorum os locutum [Col. 0084C] est vanitatem, et dextera eorum, dextera iniquitatis,« quae potius sinistra dicenda est quam dextera, quia pro his quae sunt dexterae temporalia quaerunt, mutantque dexteram in sinistram, existentes non ambidextri cum Aod, sed ambisinistri; ideoque nec regem Eglon pinguissimum confodere possunt (Judic. III). Item tales, hoc mandatum prae avaritia nequeunt implere: »Nesciat sinistra quid faciat dextra (Matth. VI),« cum ea, quae sunt dexterae, pro sinistra et temporalibus faciunt. Item nec hoc: »Laeva ejus sub capite meo, et dextera illius amplexabitur me (Cant. II):« sed, »Laeva manus ejus sub capite meo,« et laeva ejus amplexabitur me, qui non habent, nisi laevam, pro laeva tantum operantes. Item: Tales in judicio cum hoedis fetidis collocabuntur a sinistris, [Col. 0084D] non cum agnis a dextris (Matth. XXV) suaviter redolentibus, qui hic nonnisi sinistram quaesierunt. Item Zachariae V: »Et dixit angelus ad me: Vide quid est hoc quod egreditur. Et dixi: Quidnam est? Et ait: Haec est amphora egrediens. Et dixi: Hic est oculus omnium in terra, et ecce talentum plumbi portabatur, et ecce mulier sedens in medio amphorae. Et dixit: Haec est impietas. Et projecit eam in medio amphorae, et misi massam plumbeam in os ejus.« Hieronymus (Comment. in Zachariam et Nah.): Olim sedit iniquitas super talentum plumbi, modo vero super talentum auri. Nunc impletum est poetae illud:

Aurea nunc vere sunt saecula, plurimus auro
Venit honos.
[Col. 0085A] Auro perficitur, quidquid captatur inique,
   Nemoque praetenso munere vana rogat. (PROPERT. l. III, elegia 11.)
Item Arator (In Acta apost. l. I):

. . . . . . . . . . Haec tecum mente sagaci
   Volve, quid esse putes, rutili quod massa metalli
   Ponitur ante pedes, sacris non tradita dextris,
   Contemni [ed. destitui] debere probant quod tangere vitant,
   Calcandumque docent, quod subdant gressibus aurum,
   De quo terrenae veniunt ad pectora curae,
   Consimili jactatur humo, quo sistat, avare,
61 Mens tua, disce loco quod tu custodis anhelus,
   Quod statione premis, quod cernere saepius ardes,
   Ejus in amplexus per somnia cuncta recurris,
   Horrescunt tractare pii, nec tunc quoque gestant
   Cum bona facta parant, quantum speculantur in illo
   Stare nefas, et dona gerens contemnitur aurum.
Item Claudianus (l. I in Eutropium):

   [Col. 0085B] . . . . . Propriae solatia sorti
Communes vult esse notas, et venditus ipse
Vendere cuncta cupit, cum tantum saepe duorum
Diversum suspendit onus, cum pondere judex
Vergit et in geminas nutat provincia lances.
Unde Hieronymus: Judex non debet esse sicut statera, quae modico oboli pondere inclinatur in aliam partem, et ita injusta est; sic et judex, qui respicit munus vel personam, vel aliquid praeter judicium Domini, propter quod inclinatus in aliam partem, minus juste examinat. Unde Salomon: »Pondus et statera judicia Domini sunt (Prov. XVI).« Qui autem propter munus vel aliud hujusmodi declinat justum judicium, seu in circumstantiis ejus et appendiciis, seu in substantia sententiae, »pondus et [Col. 0085C] pondus habet in domo (Deut. XXV).« Unde Salomon: »Abominatio est apud Deum, pondus et pondus; statera dolosa abominabilis est Domino. Pondus aequum voluntas ejus (Prov. XX).« Item Deuteronomii, cap. XXV: »Non habebis in sacculo diversa pondera, majus et minus non erit in domo tua. Abominatur enim Dominus eum qui facit haec.« Item: »Beatus qui excutit manus suas ab omni munere (Isai. XXXIII).« Augustinus dicit: Pecuniae, laudis, timoris, gratiae privatae, injustae misericordiae. Unde Dominus in Levitico (cap. 19): »Ne consideres personam pauperis,« Augustinus addit: In judicio; quia, qui parcit saccello pauperis, misertus ejus in causa injusta, percutit cor ejus. Item, Exodi cap. XXIII: »Non declinabis in judicium [Col. 0085D] pauperis.« Sed hodie non oportet hoc praecipi: Contemnuntur enim modo pauperes in judicio, imo etiam a fratribus. Unde Salomon: »Fratres hominis pauperis oderunt eum (Prov. XIX).« Item Jeremiae, (cap. XLVIII): »Maledictus omnis qui facit opus Dei fraudulenter.« Gregorius pro corporalis rei praemio, vel pro laudis verbo, vel pro humani judicii gratia. Item Hieronymus: Sicut vinum abundantius sumptum, etiam subtile, hebetat ingenium; ita et munusculum judicis judicium, ne possit cernere verum. Item: Sicut matrona quae accepit munusculum aliunde missum, corruptionis suae est signum, sic a judice qui accipit, munusculum scilicet, non nisi corruptum emanabit judicium. Item [Col. 0086A] Exodi cap. XVIII: »Jethro Moysi: Quid est hoc quod facis in plebe? Cur solus sedes,« ad judicandum, »et omnis populus praestolatur de mane usque ad vesperam? Non bonam rem, inquit, facis: stulto labore consumeris tu et populus tuus tecum; ultra vires tuas est negotium, non poteris solus sustinere. Sed audi verba mea atque consilia et Dominus erit tecum,« scilicet, si a te 62 removeris multitudinem negotiorum, ne praegraveris. Potissimum est, si tales elegeris judices, viros nobiles, potentes qui timeantur. Qui si humiles fuerint, in hoc justitiae et Ecclesiae melius providetur, si autem superbi et mali, oleum additur camino.

»Sapientes et timentes Deum in quibus sit veritas, et qui oderint avaritiam. Constitue ex eis tribunos, [Col. 0086B] centuriones et decanos qui judicent populum omni tempore (Exod. XVIII)« Praecipiasque eis, dicens: »Audite illos, et quod justum est judicate, sive civis sit ille, sive peregrinus. Nulla erit distantia personarum, ita parvum audietis sicut magnum, nec accipietis personam cujusquam, quia judicium Dei est. Quod si difficilius vobis visum fuerit aliquid, in causa scilicet, referte ad me (Deut. I).« sicque dimittetis populum in pace. Item Deuteronomii cap. XVI: »Judices et magistros constitues« immobiles »in omnibus portis tuis, quas Deus dederit tibi per singulas tribus tuas, ut judicent populum justo judicio, nec in alteram partem declinent. Nec accipias personam vel munera, quia [Col. 0086C] munera excaecant oculos sapientum, et mutant verba justorum« coram hominibus. »Juste, quod justum est, exsequeris, ut vivas in aeternum.« Item in Sallustio Caesar: O vos omnes homines, qui justum judicium judicare debetis, necesse est vos ab amore privato, vel odio, timore, vel cupiditate, vel gratia singulari esse destitutos, alioquin rectum judicium de facili declinabitis. Item Tullius De Officiis (lib. III ante med.): Maxime perturbantur officia in amicitiis, quibus et non tribuere quod recte possit, et tribuere quod non sit aequum, contra officium est. Sed hujusmodi generis totius (scilicet quae sunt tribuenda) breve et non difficile praeceptum est. Quae enim videntur utilia, honores, divitiae, voluptates, et hujusmodi haec amicitiae, nunquam anteponenda [Col. 0086D] sunt. At neque contra rempublicam, neque contra jusjurandum, justitiam ac fidem, amici causa, vir bonus aliquid faciet, nec si judex quidem erit de ipso amico. Deponit enim personam amici cum personam induit judicis. Tantum dabit amicitiae, ut veram amici causam esse malit, et ut exorandae litis tempus, quoad per legem liceat, accommodet, nihilque prorsus ei tribuat, nisi quod salva fide impleri potest. In danda, sententia solum Deum in mente habeat, non amicum. Nam, si omnia facienda sunt quae amici velint, non amicitiae tales, sed conjurationes dicendae sunt. Ergo is sit judex et talis, qui »dicat patri,« et cuivis homini: »Nescio vos (Deut. XXXIII).« Item Amos, (cap. V): »Quaerite [Col. 0087A] Dominum et vivetis, ne forte comburatur ut ignis domus Joseph. Vos qui convertitis in absynthium judicium vestrum, et justitiam in terra,« et pro terra, terrenis scilicet »relinquitis. Facientem,« Deum scilicet, »Arcturum et Orionem: qui subridet vastitatem super robustum,« scilicet, fortem et magnum deprimentem populum et depopulantem, »vel depopulationem super potentem affert.« Unde: »Potentes potenter tormenta patientur (Sap. VI).« »Odio habuerunt in porta corripientem, et loquentem perfecte abominati sunt. Idcirco, pro eo quod diripiebatis pauperem, et praedam electam tollebatis ab eo, domos quadro lapide aedificabitis, et non habitabitis in eis. Vineas amantissimas 63 plantabitis, et non bibetis vinum earum; quia [Col. 0087B] cognovi multa scelera vestra, et fortia peccata vestra, hostes justi,« et injusti judicii, »accipientes munus. Ideo prudens in tempore illo tacebit, quia tempus est malum (Amos V),« quando quis non recipit correptionem, pro quo prudens tacet, »ne sanctum det canibus (Matth. VII). Quaerite bonum et non malum, et Dominus erit vobiscum: Odite malum et diligite bonum et constituite in porta judicium, si forte misereatur Dominus reliquiis Joseph (Amos V).« Item Amos: »Vidi Dominum stantem super altare, et dixit: Percute cardinem et commoveantur superliminaria. Avaritia enim in capite omnium, et novissimum eorum in gladio interficiam. Non erit fuga eis; fugiet et non salvabitur ex eis, qui fugerit. Si descenderint usque ad infernum, inde manus mea educet eos; [Col. 0087C] et si ascenderint usque in coelum, inde detraham eos.« Item idem cap. II: »Haec dicit Dominus: Super tribus sceleribus Israel, et super quatuor non convertam eum pro eo quod vendiderit argento justum, et pauperem, pro calceamentis quae conterunt super pulverem terrae capita pauperum, et viam humilium declinant, et super vestimentis pignoratis accubuerunt, et vinum damnatorum biberunt.« Item idem cap. III: »Nunquid rugiet leo in saltu nisi habuerit praedam? Nunquid dabit catulus leonis vocem de cubili suo nisi aliquid apprehenderit? Nunquid cadet avis in laqueum terrae absque aucupe? Nunquid auferetur laqueus de terra, antequam ceperit?« Item idem cap. IV: »Audite verbum hoc, vaccae [Col. 0087D] pingues, quae estis in monte Samariae, quae calumniam fecistis egenis, et confringitis pauperes, quae dicitis officialibus vestris: Afferte, afferte et bibemus. Juravit Dominus, quia vos, et reliquiae vestrae in ollis ferventibus projiciemini in Armon.« Item idem cap. VI: »Vae qui opulenti estis in Sion, et confiditis in monte Samariae; optimates capita populorum. Transite in Chalane: descendite in Geth, et videte, si latior terminus eorum termino vestro est.« Quasi diceret: Non tot facinorosa apud idololatras videbitis, quot apud vos »ingredientes pompatice domum Israel.« Verbum terribile. »Qui separati estis in diem malum, qui appropinquatis solio iniquitatis, qui dormitis in lectis eburneis, et lascivitis [Col. 0088A] in stratis vestris, comedentes agnum de grege, et vitulos de medio armenti; qui canitis ad vocem psalterii: sicut David putaverunt se habere vasa cantici, bibentes in phialis vinum, et optimo unguento delibuti, et nihil compatiebantur super contritionem Joseph (Amos VI).« Haec dicit Dominus: »Quin in capite transmigrantium migrabitis (Joel. III).« Item Joel cap. III: »Disceptabo cum eis in judicio, qui posuerunt puerum in prostibulo, et puellam vendiderunt pro vino, ut biberent,« demollientes scilicet et corrumpentes pro munere animas effeminatas, teneras et pueriles, quas vendunt in servitutem diaboli. Item Oseae (cap. IV): »Non est veritas in terra, non misericordia, non scientia, sed maledictum, mendacium, furtum et homicidium inundaverunt, [Col. 0088B] oblita legis Domini Dei sui; et ego obliviscar eorum, et filiorum eorum: Gloriam eorum in ignominiam commutabo. Peccata populi mei comederent,« non dico comedentes tantum oblata pro peccatis, vel ea absorbentes et destruentes per orationem, doctrinam et confessionem 64 (quod bonum esset), sed justificantes impium pro muneribus, et pium condemnantes. Item idem (cap. V): »Audite hoc, sacerdotes, et attendite, domus Israel, et domus regis auscultate, quia vobiscum judicium est, quoniam laqueus facti estis speculationi et rete expansum super Thabor,« ad capiendas aves, et utinam aviculas tantum. Item Amos (cap. VI): »Vae vobis, qui convertitis in amaritudinem judicium et fructum justitiae in absynthium; qui laetamini in [Col. 0088C] nihilo.« Nihilum est acceptio personarum, timor, remissa misericordia, corruptio per munus, saccellum paupertatis, et hujusmodi. »Qui dicitis: Nunquid non in fortitudine nostra assumpsimus nobis cornua (Michae VI),« praelationis et dominationis? »Sed nemo sibi assumit honorem,« etc. (Hebr. V.) Item Oseae (cap. IV): »Si fornicaris tu, Israel, non delinques saltem Juda; et nolite ingredi in Galgala,« scilicet volutabrum vitiorum, »et ne ascenderitis in Bethaven (ibid.),« scilicet in montem superbiae, »post Ephraim.« Quoniam, »calumniam patiens Ephraim, fractus judicio, coepit abire post sordes.« Item Malachiae (cap. I): »O sacerdotes, qui despicitis nomen meum, qui offertis [Col. 0088D] super altare meum panem pollutum, et dicitis: Mensa Domini despecta est: Si offeratis caecum vel claudum, nonne malum illud est? Offer illud duci, si placuerit ei.« Et infra: »Quis est in vobis, qui claudat ostia, et incendat altare meum gratuito? Non est mihi voluntas in his, ideo nec munus suscipiam de manu vestra. Nomen meum polluistis, mensam meam contaminastis, dicentes: Ecce de labore; et intulistis de rapinis claudum et languidum, et intulistis munus (ibid.),« sed ego exsufflavi illud et contempsi. Item idem cap. II: »O sacerdotes, si non apponatis cor, ut detis gloriam nomini meo, mittam in vos egestatem, et maledicam benedictionibus vestris; projiciam vobis brachia« et armum [Col. 0089A] dextrum, »et dispergam super vultum vestrum stercus solemnitatum vestrarum. Pactum meum fuit cum Levi, et illud servavit,« et ita primitiva Ecclesia, praeceptum et Evangelium Domini, et caetera quae sequuntur induci possunt ad commendationem Ecclesiae primitivae, et blasphemiam modernae. »Et operiebatis« ita »altare Domini lacrymis et fletu; non accipiam placabile quid de manu vestra (ibid.).« Item Michaeae (cap. II): »Vae qui cogitatis inutile, et operamini malum in cubilibus vestris; in luce matutina faciunt illud, quoniam contra Deum est manus eorum. Concupierunt agros, et violenter tulerunt, et domos rapuerunt, et calumniabantur virum et domum ejus, virum et haereditatem ejus.« Item idem: »Nonne verba mea bona sunt cum eo [Col. 0089B] qui recte graditur? e contrario, populus meus in adversarium consurrexit, et desuper tunicam, pauperum pallium sustulistis, eos qui transibant simpliciter convertistis in bellum. Mulieres populi mei ejecistis de domo deliciarum suarum, a parvulis earum tulistis laudem meam in perpetuum.« Item (cap. III): »Audite, principes Jacob, et duces domus Israel. Nunquid non vestrum est scire judicium, qui odio habetis bonum et diligitis malum, quia violenter tollitis pelles eorum desuper eos, et carnem eorum desuper ossibus eorum, qui comedunt diem populi mei, et pellem eorum desuper excoriaverunt, et ossa eorum confregerunt, et conciderunt sicut in lebete, quasi carnem in medio ollae, nequiter agentes in adinventionibus 65 suis.« Item idem: [Col. 0089C] »Haec dicit Dominus: Super prophetas qui seducunt populum meum, qui mordent dentibus suis, et praedicant pacem; et si quis non dederit in ore eorum quidpiam, sanctificant super eum praelium, quibus erit nox pro visione, et tenebrae pro divinatione, quia non est responsum Dei in illis (Mich. III).« Item idem: »Audite hoc, principes domus Jacob, et judices domus Israel, qui abominamini judicium, et omnia recta pervertitis: Quia aedificatis Sion in sanguinibus, et Jerusalem in iniquitate. Principes ejus in muneribus judicabant, et sacerdotes ejus in mercede docebant, et prophetae ejus in pecunia divinabant, et super Dominum requiescebant, dicentes: Nunquid non Dominus in medio nostrum? [Col. 0089D] Non venient super nos mala (ibid.).« Item cap. VI: »Audite, tribus: Et quis approbabit illud?« Quasi: Quis erit auctor horum verborum? supple Deus. »Adhuc ignis in domo impii, et thesauri iniquitatis et mensura minor irae plena. Nunquid justificabo stateram impiam; et saccelli pondera dolosa, in quibus divites ejus repleti sunt iniquitate, et habitantes in ea loquebantur mendacium et lingua eorum fraudulenta in ore eorum?« Item c. VII: »Periit sanctus de terra, et rectus cum hominibus non est. Omnes in sanguine insidiantur, vir fratrem suum venatur ad mortem. Malum manuum suarum dicunt bonum; princeps postulat, et judex in reddendo est, et magnus locutus est desiderium animae suae.« Item Epistola ad Hebraeos, cap. X; Amos cap. VIII, [Col. 0090A] Malachias cap. II; Epistola ad Laodicenses, cap. I.



CAPUT XXIV. Contra clericos superfluis utentes et se excusantes per hoc, quod psallant in ecclesia.

De corruptione et avaritia judicum hucusque. Hinc prosequamur, verum utinam persequamur praelatorum fuscinulas, ostia, et mille alia fraudis commenta; quibus loculos pauperum exhauriunt, facti piscatores pecuniarum, non animarum. De fuscinulis his et tridentibus, legitur I Reg., cap. II, de filiis Heli qui fuscinulas et uncinos mittebant in lebetes, caldaria, et cacabum; et omne quod levabat fuscinula, tollebat sacerdos sibi; cujus puer dicebat immolanti: »Da mihi carnem, ut coquam sacerdoti. Cui immolans ait, Incendatur primum [Col. 0090B] juxta morem hodie adeps, et deinde tolle tibi quantumcunque desiderat anima tua. Qui respondens aiebat ei, Nequaquam, nunc enim dabis, alioquin tollam vi.« In quo percutiuntur praelati qui, stipendiis suis non contenti, per fuscinulas et officiales suos, retia sua in capturam pecuniarum laxant, mittentes rete in altum (Luc. V), id est in profundum pecuniae, dicentes fuscinulis: »Exinanite, exinanite usque ad fundamentum loculorum (Psal. CXXXVI).« Horum autem officialium tria sunt genera. Confessor, cui episcopus vices suas in spiritualibus, 66 in audiendis confessionibus et curandis animabus committit. Quaestor palatii sui, decanus, archipresbyter, et hujusmodi, qui incrementis et profectibus causarum et negotiorum episcopi [Col. 0090C] per fas et nefas invigilant. Praepositus ruralis primus, licet Deo dignior, episcopo tamen est vilior. Cum isto ei est rarus sermo, rara consultatio super reddenda ratione villicationis suae, super regimine animarum, in quo patet quantum amabat eas, et Redemptorem et summum pastorem earum. Cum tortore autem et praeposito frequens ei est sermo, ratiocinatio et consultatio. In quo patet quantum dilexerit pecuniam. Sed et, quod detestabilius est, primum mittit ad officii sui exsecutionem, sine magna fidelitatis ejus examinatione praehabita, sine sacramento jurisjurandi de fidelitate ei servanda in regimine animarum interposito. Secundum autem et tertium discutit usque ad unguem: [Col. 0090D] si bene noverint bursas pauperum emungere, et cum asportato lucro ad dominos suos redire, quibus tutelam pecuniae sine juramento interposito non committit, ut discant ei esse fideles in studio et lucro, pecuniae, rapinae, et, quod mirabilius est et exsecrabilius, illis quaesturam, torturam, et exactionem, et praelaturam vendit, ad pretium certum committit. Qui ne damnum et detrimentum propriae pecuniae incurrant, per omne nefas exactionum, calumniarum, rapinarum, »laxant retia sua in capturam (Luc. V)« pecuniarum, praedones effecti potius quam officiales. Horum autem duorum, scilicet questoris et praepositi, violentior est quaestor. Praepositus enim saepius poena certa et definita reum punit: quaestor vero, incerta et voluntaria, pro modica [Col. 0091A] culpa maximam poenam infligens. Cujus judicium et laquei solo auditu timentur: quippe immisericors apparet in omnibus viis suis. Et quia licet nobis undecunque proficere et doceri, tales sugillamus hoc exemplo. Quidam clericus, cum ad aleam omnia quae habuit, praeter quinque solidos, amisisset, coepit se devotare, Deumque blasphemare, et promittere hos quinque solidos homini, qui eum doceret, quomodo magis Deum offenderet. Aderat qui hoc doceret, sub testimonio omnium ejus doctrinam confirmante et approbante, dicens: Si Deum super omnem peccatorem volueris offendere, fias officialis, vel quaestor palatii episcopi. Item: Ministri et officiales praelatorum ostiola sunt abscondita, sub mensa Belis, subterranea per quae furtim ingrediebantur [Col. 0091B] sacerdotes ejus, ut asportarent et devorarent posita a rege super mensam: »Quos occidit rex Cyrus eorum fraudem comperiens, tradiditque Bel in potestatem Danielis, qui statim subvertit eum, et templum ejus (Dan. XIV).« Ista ostiola abscondita, jam versa sunt in januas et fores patentes. Cum enim tunc bona pauperum et divitum clanculo subriperentur, nunc publice, et coram omnibus rapiuntur per commenta infinita, fraudes et novitates eorum extorquendi pecuniam inventas, locoque juris et consuetudinis jam habitas. Propter haec ostiola, officiales, scilicet praelatorum et ministros principum, ait Dominus per Joannem Baptistam 67 militibus et ministris principum: »Neminem concusseritis (Luc. III).« Augustinus [Col. 0091C] (serm. 19, De verbis Domini): Crimen concussionis est, cum per metum aut violentiam ab officialibus exigitur et extorquetur pecunia a subditis. Hujus criminis poena, secundum jus statuta est in quadruplum, quae utinam hodie in duplum statueretur. Item Hieronymus: Ob hoc militibus et ministris statuta sunt certa stipendia, ne dum sumptus quaeritur, praedo grassetur. Item: Propter hoc ait Dominus apostolis et ministris Ecclesiae: »Elegi vos, ut eatis,« sine mora, et non ut edatis, sed »fructum afferatis (Joan. XV),« non rapinam, non lucrum temporale, sed pacatissimum. Unde sequitur: »Et fructus vester maneat (ibid.).« Sed nonne »dignus est operarius mercede sua?« (Luc. X.) Ita quidem; sed eo tantum quem definit Dominus: [Col. 0091D] »Edentes et bibentes quae apud illos sunt (ibid.),« non quae apud illos non sunt. Non ut in deliciis et ferculis exquisitis, cum singulis per singulos dies per vicarium suum sumant. Item: Cum anathemata Veteris Testamenti exsecrarentur, et ab omnibus usibus separarentur, ut anathema Jerichontinum de quo legitur in Josue VI capite; anathemata Novi Testamenti hodie consecrantur et laxantur in capturam pecuniae; sed et hodie excommunicatur ut pecunia extorqueatur. Quod Dominus detestans, ait ad Josue propter Achan: Pollutus est populus anathemate. »Tulerunt enim de anathemate, et furati sunt atque mentiti, et absconderunt inter vasa sua (Josue VII).« Unde »nec poterit Israel stare [Col. 0092A] ante hostes suos, sed fugiet eos, donec deleatur ex te, qui contaminatus est hoc scelere (ibid.).« Inventus est autem Achan reus pro pauculis quibusdam rebus asportatis: »Ad vocem Josue lapidatus est ab omni populo, cunctaque quae illius erant cum anathemate consumpta sunt (ibid.).« Item et quod exsecrabilius est, hodie excommunicatus non absolvitur, nisi prius praestito sacramento, quod ad judicium praelati stabit satisfacturus de contumacia et transgressione. Qui absolutus statim condemnatur in poenam pecuniariam ad usus proprios; cum pactio pecuniae, sive in absolutione, sive ante, vel pro absolutione facta, pariat Simoniam. Absolutio enim est spirituale pertinens ad potestatem clavium. Si autem ei adjudicaret, ut anathema suum pauperibus [Col. 0092B] erogaret, hoc quidem tolerabile et bonum esset. Si objiciant non esse Simoniam, quia sic punire excommunicatos a saeculari potestate eis datum est; hoc quidem verum est quoad poenae illationem, non autem quoad absolutionem. Illa enim a Deo est. Sed nec infertur poena a principe tali, nisi separato ab Ecclesia per annum et diem. Quare ergo et ipsi hoc spatium anticipant; imo etiam suspensionem modicam in poenam pecuniariam convertunt? Item: Cum praesidi provinciae secundum leges inhibeatur, praeter procurationem necessariam, a comprovincialibus, exenia et munuscula, quae usque ad quantitatem muneris excrescunt, accipere; quanto magis hoc inhibendum esset ministris Ecclesiae? sed et aliquis praefectus communiae [Col. 0092C] alicui finita administratione ejus, nonne cogitur ad restitutionem illius, quod male in administratione accepit secundum leges saeculares? Quanto magis in administratione ecclesiastica hoc est observandum, 68 quae hodie venalis proponitur, et in rapinam commutatur? Item: Cum in crimine injuriarum, transactio partium et indulgentia a parte adversa concessa, apud forensem judicem, et litem sopiant, et omnem pecuniam tollant; quomodo immitius agitur apud ecclesiasticum; sed et solus metus archidiaconi hodie exsufflat ab Ecclesia transactionem, nisi praeuncta manu, et etiam indulgentiam et remissionem injuriarum, ad quam tenemur ex praecepto Domini dicentis: »Dimitte, et dimittetur vobis (Luc. VI).« Item: Ut exsecrabile exemplum de [Col. 0092D] hujusmodi ostiolis ponamus. Quidam pro causa pecuniaria subire debuit judicium aquae. Aqua benedicta, eoque spoliato, ligato et sedente super tabulam cuppae, ut demitteretur in aquam, cum remitteret ei adversarius omnem injuriam et querelam, adfuit quaestor palatii postulans ab eo (nec commoto [f. commonito], nec confesso) novem libras et dimidiam ad jus principis pertinentes. Quas dare renuens, diu litigatum est inter eos de summa pecuniae majore solvenda vel minore. Advertens autem se non libere abire posse, ait: Pecuniam tibi nec modicam dabo, sed judicium experiar, et justus inventus, dabo pauperibus quinquaginta solidos in pastum. Qui subiit itaque judicium, et mundus inventus est.

[Col. 0093A] A quo, cum a sacerdote quinque solidi pro benedictione aquae exigerentur, irrisus est ab omnibus, simulque quaestor palatii. Item Hieronymus: Adeo invasit pestis avaritiae Ecclesiam, quod timendum est ne de ea possit dici: »A planta pedis usque ad verticem (Isa. I)« capitis, hoc est a minimo usque ad maximum, a cupiditate, »non est in ea sanitas.« Item: Quod supra scelus sacerdotum Baal est (III Reg. XVIII), hodie etiam a minoribus sacerdotibus juratur praelato, quod omnes causas, ex quibus potest extorqueri pecunia, referent ad ipsum, et quod nullam subticebunt, etiam cum possent per se pacem de facili inter partes componere. Sicque citati aliqui (infra cap. 52), si supersederint citationi, ut contumaces excommunicantur, [Col. 0093B] si adfuerint se purgaturi, incurrunt perjurium. Sed estne tale juramentum sacerdotum licitum et discretum? Videtur, cum hoc Ecclesia pro majori parte sustineat, et cum administratio eorum pendeat de superiore praelato, et ita hujusmodi causae ad illum potius videntur spectare. Papa tamen Alexander in decretali quadam scripsit tale juramentum esse indiscretum et illicitum. Item: Ad haec ostiola occasionaliter pertinent canones quidam prohibentes aliquos in secundo vel in tertio genere affinitatis conjungi, conjunctos tamen non separari concedunt. Quibus abutentes, quasi fuscinulis et tridente in capturam pecuniae, pro libito nostro, quos volumus conjungimus, et quando [Col. 0093C] volumus eos separamus. Quod si in metis et terminis positis a Domino subsisteremus, non sic contra sacramentum matrimonii ad voluntatem nostram dispensaremus. Item: Ad hoc facit illud decretum biceps, ex utraque parte secans, quod est hujusmodi: Ne quis ducat uxorem sui compatris, vel commatris suae, nec prohibeo, nec concedo. Item: Haec ostiola sunt merguli, quos beatus Martinus circa finem vitae suae videns in flumine assiduis capturis piscium 69 intendentes, et inhiantes ait: Forma, inquit, haec daemonum est. Quibus praecepit, ut avolarent a flumine. Item: Hi sunt »muscae perdentes suavitatem orationis (Eccle. X)« et pacis ecclesiasticae, quas utinam Abraham abegisset flabello a sacrificiis (Genes. XV); sed nunc creverunt [Col. 0093D] usque ad corvos, et allecti cadaveribus non redeunt ad arcam (Genes. VIII). Item: Hi sunt accipitres et quaecunque aves rapaces, quarum omnium caro prohibetur in lege (Lev. XI). Accipiter enim dicitur ab accipiendo, id est rapiendo. Sic enim verbum accipitur ibi: »Non accipies in pignus aliam molam, nec vestimentum viduae (Deut. XXIV),« id est non rapies. Et in Apostolo: »Sustinetis, si quis devorat, si quis accipit (II Cor. XI),« id est rapit. Item: Adeo viri ecclesiastici hodie student avaritiae, quod non est Domini de illis dicere: »Funes ceciderunt mihi in praeclaris (Psal. XV),« sed in rapinis, fuscinulis et funibus peccatorum; qui pejores sunt furibus. Fures enim rapiunt et durantur sibi; isti vero, non sibi, sed lenones sunt [Col. 0094A] et bajuli alienae pecuniae et aliis abigentes feras et pecora in retia aliorum. Item: Hi sunt canes immundi, de quibus David ait in psal. LVIII: »Ipsi disperguntur ad manducandum,« et devorandum: »si vero non fuerint saturati et murmurabunt,« accusabunt, extorquebunt et rapient. Item: Quam detestabile est, quod sputa, flagella, lanceam, et clavos, et crucem Christi convertimus, conflamus in fornace avaritiae, in laqueos et retia pecuniae! Item: »Si seminaverimus vobis spiritualia; magnum est si carnalia vestra metamus?« (I Cor. IX) quasi haec seminatio illam messionem exigit sibi debitam. Quod si non seminaveris et acceperis debitum, etiam illud jam non accipis, sed rapis, et in sacrilegium debitum convertis. Si enim non seminaveris, [Col. 0094B] quomodo accipies? »In ratione dati et accepti (Phil. IV)« consistit pax Ecclesiae. Das spiritualia, et accipis temporalia. Ab hoc debito etiam Apostolus, cum posset accepisse, abstinuit, propter pseudo repellendos, propter curiosos amovendos, propter avaritiam subditorum, ne ab avaris et incorrectis, vel incorrigibilibus aliquid acciperet, et ne impunitatem peccandi, si acciperet, sibi emptam putarent.

Sed quare hodie nonnisi ab incorreptis et malis accipitur, a bonis nil nisi per calumniam? Item: »Dignus est operarius mercede sua (Luc. X),« quod si »non operatur nec laborat, nec etiam manducet (II Thess. III);« si vero operatur »dignus [Col. 0094C] est cibo suo (Matth. X).« id est sibi debito et necessario, non superfluo et lautitia et multitudine ferculorum. Suo etiam, id est suae personae et familiae sibi necessariae pro modulo personae et administrationis sibi debitae, non sequelae garcionum, in quibus imminet calamitas et destructio, tum pauperis coenobii, tum pauperis sacerdotis. Item: Ad hoc valet exemplum, quod apostoli, cum praedicarent, videntes aliquos spiritualia et correptionem nolle accipere, »excutiebant pulverem de pedibus suis, in testimonum illis (Marc. VI).« Quasi dicerent: Excussimus manus nostras, et pulverem pedum a manibus vestris, quasi nec etiam modicum aliquid et comparabile pulviculo, a vobis incorrigibilibus accipiemus. Item: »Non alligabis,« vel [Col. 0094D] infrenabis, »os bovi trituranti (I Cor. IX),« praedicatori scilicet, terram Ecclesiae vomere praedicationis excolenti, legem Dei ruminanti, in arca 70 Ecclesiae, separatione palearum a granis, trituranti; quia tali debetur pabulum. Sed utinam Deus infrenaret ora praedicatorum modernorum, non dico ut non comederent, sed ut non raperent et devorarent. Item praedicaturo Evangelium, cum supponitur Evangelio pulvinar, quasi diceret: »Laeva ejus sub capite meo, etc. (Cant. II),« praedicanti haec omnia adjicientur. Quare ergo pulvinar supponitur Evangelio? quare haec accipis, imo rapis, cum non annunties? Item: Officiales praelatorum non solum sunt sanguisugae illorum, qui intumescunt ut detumescant, sed et colatoria illis lac rapinae [Col. 0095A] colantes, sibique sordes peccati retinentes. Item: Ad hoc valet illud exemplum praelati, qui per ora omnium subministrorum suorum confessus est. Singulis enim singulas calumnias, rapinas, et alia peccata confitentibus, inquit: Omnium istorum reus sum. Ergo tales longa et multa manu peccant.

An nescis longas regibus esse manus? (OVID. XVI Heroidum.)
Reges dico Ecclesiae praelatos. Unde: »Et nunc, reges, intelligite (Psal. II).« Item psalmo LXI: »Nolite sperare in iniquitate, et rapinas nolite concupiscere; divitiae si affluant, nolite cor apponere.« Item Augustinus: Idem accidit in mure, et in latrone, et in raptore. Praedaris? et praeda efficieris. [Col. 0095B] Tenes? et teneberis. Rapis? et rapieris in muscipula. Sicut mus ad escam concupiscit rapinam, qui eam a raptoribus accipit. Item Job cap. XXXI: »Si adversum me terra mea clamat,« etc.



CAPUT XXV. Contra Simoniam existentem circa exercitium ecclesiasticorum officiorum, seu quorumlibet spiritualium, quae ne pro temporalibus fiant, prohibetur.

Justitia et administratio reipublicae non tantum in diffinitione causarum consistit, verum etiam in celebratione et collatione sacramentorum et exercitio ecclesiasticorum officiorum, seu quorumlibet spiritualium. Quae ne pro temporalibus fiant, prohibet sacra Scriptura, avaritiam sic illicite accipientium, [Col. 0095C] justitiamque et Deum, cum Juda, vendentium, in pluribus locis suggillans. Primo in Evangelio sic: »Spiritus est Deus, et eos qui adorant eum in spiritu et veritate (Joan. IV),« id est pro spiritualibus et veris bonis oportet adorare, ut adoratio spiritualium omnium exsecutionem complectatur. Non ait: Pro temporalibus, sed pro aeternis. Alioquin, nisi, »oculus tuus fuerit simplex, totum corpus tuum tenebrosum erit (Luc. XI).« Item Tullius in Officiis (lib. II post medium): Nullum vitium tetrius est avaritia in principibus et rempublicam gubernantibus. Habere enim quaestui rempublicam, non modo turpe est, sed sceleratum, nefarium, et sacrilegum. Itaque quod Apollo Pythius oraculum edidit, Spartam, nulla re alia, 71 nisi [Col. 0095D] avaritia, esse perituram; id videtur non solum Lacedaemoniis, sed etiam omnibus opulentis populis praedixisse. Nulla enim re facilius conciliare benevolentiam multitudinis possunt ii qui reipublicae praesunt, quam abstinentia et continentia.

Qui vero populares esse volunt, et administrationem reipublicae attentant, ut quaestui et gloriae studeant, fundamenta reipublicae labefactant. Item idem: Ex eodem utero naturae nati sunt continentia, et abstinentia, et caro. (Cato): Quanto magis ex eodem utero gratiae et evangelicae doctrinae nasci deberent continentia et abstinentia, et populus Christianus? Item Apostolus: »Quae sursum sunt [Col. 0096A] quaerite, non quae super terram (Coloss. III),« nec pro terrenis. Item Dominus: »Primum« et potissime, »quaerite regnum Dei, et haec omnia adjicientur vobis (Matth. VI).« Non ait: Quaerite haec, et quaerite illa, sed hoc praecipue, »et illa adjicientur vobis.« Item: »Laeva ejus sub capite meo,« non super, »et dextera illius amplexabitur me (Cant. II).« Dextera est beatitudo aeterna, et omnia quae viam et iter praeparant ad ipsam, quasi, laeva pro dextera fiat, non dextera pro laeva. Unde: »Nesciat sinistra tua quid faciat dextera tua (Matth. VI).« Inde est etiam quod differentia constituitur inter Vetus et Novum Testamentum, quia hoc aeterna; illud, temporalia promisit. Hujus etiam lectio in fine, in signum hujus rei, acuitur, illius vero lectio [Col. 0096B] deprimitur. Item: Ob hoc sandalia apostolorum et episcoporum, inferius soleas habent, superius aperturas: quasi dicatur: Praedicatio, et quodcunque spirituale ei annexum, nunquam tangat et respiciat terrenum emolumentum, nec abscondatur sub terra in vase mundani timoris, sed solum coelestia consideret libere, et sine spe cujuscunque terreni commodi. Item: Ob hoc thuribulum in fundo soliditatem habet, in superiori vero parte foramina et aperturas, scilicet, ut fumus orationis ascendat, non descendat respiciens aliquod terrenum commodum. Quod si respexerit, invertuntur sandalia et thuribulum. Et nota quod triplici ex causa fiunt spiritualia. Causa propter quam, quae debet esse solus Deus, et causa sine qua non possent [Col. 0096C] fieri, et causa sine qua non fierent. Si spirituale fit ob temporale tantum, et non propter Deum, istud exsecrabile est et diabolicum. Si vero causa Dei, et causa terreni emolumenti, sine qua non fierent, cum possint, jam causa sine qua vertitur in causam propter quam. »Pallium enim meum breve est, etc. (Isai. XXVIII.)«---»Et stratum meum angustum est, etc. (Ibid.)«---»Non potestis Deo servire et mammonae (Matth. VI).«---»Quousque claudicatis in duas partes? (III Reg. XVIII.)« Non potestis »ingredi terram duabus viis (Eccli. II).« Tertiam vero causam necessitas humanae fragilitatis excusat. »Dignus est enim operarius cibo suo (Matth. X).« Item Apostolus Epistola II ad Corinth. IV: »Non adulterantes verbum Dei.« [Col. 0096D] Augustinus: Pro quaestu, ut pseudo vel vana gloria praedicantes, »sed ex simplicitate et ex Deo,« causa Dei tantum, »et coram Deo loquimur (II Cor. II)« et operamur, ut in verbo, quodlibet opus bonum et spirituale intelligatur. Item: Duo fines sunt, inter quos debet concludi omne opus, timor poenae (Nec omnino finis indebitus, quia a peccato excusat et elongat; nec omnino debitus, 72 quia non immerito consummat) et amor Dei, scilicet oculus dexter. Sinister ad supplicium, oculus dexter ad diligendum Deum. Ubi est ergo tertius ad diligendum nummum, cujus causa operaris? Item, hi sunt fines, duae molae, de quibus Dominus in Deuteronomio cap. XXIV: »Non accipies loco pignoris« [Col. 0097A] alterutram molam, scilicet molam timoris, sed maxime molam amoris Dei a quocunque opere tuo non auferas. Cum ergo prima non sit meritoria sine secunda, imo sine ea quodammodo esse prohibetur, multo magis prohibita est tertia mola concupiscentiae, vel quarta variae gloriae ab omni opere, ut nec tertia alterutri duarum admisceatur. Quemadmodum enim mens divisa non impetrat; ita nec opus sic divisum, in quo non est divisio sub Deo, nec propter Deum, sed contra Deum; ita ut jam non sit divisio et participatio, sed toticipatio illius operis a diabolo. Sed cum opus dexterae operatum causa vel amore pecuniae acquirendae, vel novae recipiendae, pariat Simoniam: nunquid etsi causa et timore habitae jam perdendae, vel recipiendae [Col. 0097B] fiat, erit Simoniacum? Constat quod minus malum. Item: legitur (Exod. II) quod Amram vir de domo Levi genuit filium Moysen de uxore sua, et videns eum elegantem abscondit tribus mensibus. Et tu ergo absconde opera tua a cupiditate et vana gloria, ne rapiantur ab Aegyptiis et submergantur, et ne, facta muliebria admistione sinistrae, reserventur ad opus diaboli. Item: »Intra cubiculum tuum, et clauso ostio,« a cupiditate et vana gloria, »ora,« bene operando, »Patrem tuum (Matth. VI).« Item: Cum duplex legatur invitatorium, Psalmus et classicum, tertium in Ecclesia efficacius caeteris invenitur donarium. Item: Dominus praecipit pascha celebrari »in azymis sinceritatis [Col. 0097C] et veritatis (I Cor. V).« Augustinus: Sine omni corruptione vitiorum, in veritate bonorum operum, quae sunt dextrae. Cui si admisceatur sinistra, jam in fermento veteri celebratur pascha. Pascha celebrat sacerdos, quoties ad altare accedit, ut Agnum paschalem immolet. Item: »Ideo dilexi mandata tua super aurum et topazion (Psal. CXVIII).« Augustinus (in hunc psal., .vers 1): Non propter aurum et topazion, vel aliquod temporale, ut Judaeus alliciendus temporalibus: quo minor est Chrisistianus, si spiritualia egerit pro temporalibus, qui super ea, non propter ea tenetur diligere mandata Dei. Cujus vita debet esse crux et martyrium, ut illud hic attendat: »Plorabitis et flebitis vos (Joan. XVI),« non consolationem terrenam, ut exspectet [Col. 0097D] in futuro sibi conferendam beatitudinem aeternam. Item Augustinus (Enchiridii c. 66 et l. II De peccat. merit. et remiss. c. 34): Ideo noluit Dominus per baptismum amoveri poenam sicut et culpam, ne delicate in Deum crederetur, potius, scilicet, intuitu amotionis poenae, quam amore fidei et justitiae.



73 CAPUT XXVI. Contra quaeritantes temporale commodum in spiritualibus.

A simili dico temporalia non esse ponenda allectoria in spiritualibus ut vel fiant, vel promptius et citius fiant, ne amore pecuniae potius quam zelo justitiae, curratur ad ea; et ad vocem jucundam promittentem temporalia, melius quam loquentem, [Col. 0098A] secundum horum opinionem, sanguinem Christi (Jerem. XII, XXIV). Item Psalmo CXXXV: »Confitemini Domino quoniam bonus«: Augustinus: Haec est primaria causa confessionis. »Quoniam in saeculum misericordia ejus,« haec est secundaria. Mercenarius enim est, qui Deum ob aliud quam propter seipsum laudat. Item: »Confitebitur tibi cum benefeceris ei (Psal. XLVIII).« Gregorius: Apud Deum despecta est hostia confessionis, quam facit prosperitas temporalis . . . Hieronymus: Sic confitens ore, cordis manducat iniquitatem, quam in suppliciis inferni digeret. Item Dominus in Evangelio: »Quaeritis me, non propter me, sed quia saturavi vos panibus (Joan. VI).« Item: »Reges gentium dominantur eorum, et qui potestatem habent super [Col. 0098B] vos benefici vocantur (Luc. XXII),« propter beneficia ab eis sibi collata. »Vos autem non sic. Hoc enim faciunt et ethnici et publicani (Matth. V).« Item: Ad hoc detestandum valet exemplum clericorum in alea ludentium, ad vesperas confugientium inordinate et indecenter, cum audirent nummos vespertinos vesperis decantandis adfore, et prius in ecclesia eos distribuendos esse. Item: Exemplum praelati petentis in ecclesia a choro festum S. Stephani duplex fieri in sericis et canticis ecclesiasticis, sed non impetrantis, nisi cum pastum et refectionem annuam clericis promitteret, insuper nummos matutinales illius noctis duplicandos; ut sic celebrarent potius festum nummi duplicati, quam festum S. Stephani. Item: Exemplum ploratorum et ploratricum [Col. 0098C] Longobardorum, in exsequiis mortuorum ad flendum et plangendum solo pretio conductorum. Quibus sunt similes quidam in ecclesia psallentes et pro pretio cantantes, quorum quivis:

O nummi, nummi, vobis hunc praestat honorem. (JUVEN., sat. 5.)
Fratres, imo quibus pecunia disciplina est, nummus decanus, et etiam deus. Qui idololatrae sunt, nummum potius adorantes quam Deum: non alias Deo cantaturi nisi propter nummum. Item Apostolus I Epist. ad Thess. cap. V: »Omnia probate, quod bonum est tenete: ab omni specie mala abstinete vos:« Augustinus: Non tantum illicitorum in se, sed etiam, si quae illorum, quae licet fieri et non [Col. 0098D] fieri, minus intelligentibus mala videntur, ab his quoque abstinete vos »providentes bona, non tantum coram Deo, sed etiam coram hominibus (Rom. XII).« Turpis autem species est et mala, quia scandalizat proximum per sinistram, alliciens 74 quempiam per dexteram. Si objicis quod bona species est ideo, quod plures et frequentes sic psallunt et canant. Deoque serviunt in ecclesia, audi Augustinum hoc improbantem, cum ait: Melius est penitus spiritualia omitti, quam impure et non sincere fieri, tractari, vel tangi. In ecclesiasticis officiis agendis, Dominus non frequentiam multorum probat, sed devotionem animorum. Item: Pulsante ultima campana horae nummariae in quadam ecclesia, repaguloque posito in portula [Col. 0099A] chori paranda, cucurrerunt clerici tanquam ad solemnitatem, et tanquam vetulae ad unctum: quidam se incurvantes, quidam super repagulum saltantes, ut intrarent: quidam autem per majorem portam intrantes inordinate, cum per eam non liceret ingredi nisi personis Ecclesiae. Ob hanc etiam turpitudinem vilis quaestus, dictum est a quodam laico, et supplicatum cuidam clerico, ne propter dedecus horae illi interesset. Sed quid ageret? Si chorum intraret, cupiditate tangi notaretur a laicis; si non, superbia a clericis. Item: Quidam praebendarius in duabus ecclesiis vicinis, nocturnis horis adfuit in una, diurnis in alia, et ita Oliverio currente, et sibi utrinque respondente, festinanter ditabatur. Item: Quidam constitutus certus [Col. 0099B] pensionarius super hujuscemodi mercimonium distribuendum, cum videret multitudinem clericorum horis interesse, murmuravit et doluit, clericosque increpare coepit, eo quod assidui interessent horis et multi. Item: Quid vilius quam duas horas in ecclesia quadam (quia ad illas decantandas non est constituta certa pecunia) a laicis dici horas Domini, caeteras denarii, imo diaboli? imo, ad has horas decantandas, et horas etiam beatae Virginis non adsunt clerici, sed praesentes in aliis, ab his fugiunt, ut nullum opus sibi vindicet in Ecclesia Spiritus sanctus, cum nihil gratis in ea fiat, sed omne sibi vindicet nummus. Et in summa: Sicut ante hoc miserum mercimonium constitutum, decus et laudabile fuit chorum intrare, ecclesiastica [Col. 0099C] officia celebrare, in his assiduum esse: ita nunc dedecus et illaudabile, cum in istorum assiduitate reputemur esse cupidi magis quam devoti: et ita nunc:

Nobilis Ecclesiae quondam venerabile nomen,
   Prostat, et in quaestu pro meretrice sedet.



CAPUT XXVII. Contra Simoniam existentem in substantiis sacramentorum, praecipue eucharistiae.

Si venalitas, lepraque Giezi et simonia Simonis adeo turpis est et damnabilis in appendiciis sacramentorum, ut supra innotuit, quanto magis et in ipsis substantiis sacramentorum, praecipue in eucharistia? Totus enim 75 Christus ibi sumitur, fons et origo omnium gratiarum, cum aliis sacramentis [Col. 0099D] gratiae distribuantur.

Pro nulla turpitudine et enormitate peccati Dominus legitur ita iratus esse et inarsisse, sicut pro venalitate columbae, maxime eucharistiae. Ob hanc enim pestem purgandam, et ejiciendam de Ecclesia, legitur Dominus ardore Spiritus concitatus, ad horam innatam sibi et ineffabilem mansuetudinem et patientiam (quam tamen exuere non potuit, »quia multum misericors est [Joel. II],« etc.) quasi deponens, »cum flagello facto de funiculis, vendentes et ementes oves et columbas in templo, ejecisse de eo, et mensas nummulariorum evertisse (Joan. II; Matth. XXI).« Altaria Dei sic vocat propter avaritiam sacerdotum. Item: Zelo domus Dei accensus, [Col. 0100A] de quo legitur: »Zelus domus tuae comedit me (Psal. LXVIII),« dicit eis: »Domus mea, domus orationis vocabitur, vos autem fecistis illam speluncam latronum (Matth. XXI).« In spelunca et rapitur, et dividitur praeda rapta. Latro autem est, qui pro spiritualibus Ecclesiae sectatur lucra temporalia, qui et non dantes, nihilque offerentes prosequitur corporaliter, tentans quomodo ab eis munera accipiat et rapiat. Dantesque necat spiritualiter, qui dum laesionem et rapinam bonorum proximi cogitat, quasi latro sedet in spelunca. Item Augustinus (tract. 10 in Joann.): Domus negotiationis faciunt Ecclesiam, »omnes qui quaerunt in ea, quae sua sunt, et non quae Jesu Christi (Phil. II).« De qua etiam Augustinus ait: Nemo in oratorio aliquid agat, nisi [Col. 0100B] id ad quod factum est, unde et nomen habet. Item: Hoc eodem zelo domus Domini accensus Petrus, ut imitaretur magistrum in punitione rabiei et haeresis Simoniacae, ait Simoni Mago aestimanti gratiam Spiritus sancti esse venalem: »Pecunia tua tecum sit in perditionem (Act. VIII).« Optavive dixit hoc, raptus in sublime Dei judicium, praevidens in eo pestem Ecclesiae futuram. Eodem zelo percussit Ananiam et Saphiram, iat ut efferrentur mortui coram eo, dicens adhuc viventibus: »Quomodo ausi estis mentiri Spiritui sancto?« Item: Notabiliter notandum est quod Dominus adhuc adolescens, nec habens potestatem publicae administrationis, sed satis abjectus et vilis inter eos, »Vendentes et ementes ejecit (Joan. II),« etc. In hoc dans omnibus formam [Col. 0100C] et exemplum accusandi, increpandi, et ejiciendi quoad possumus quamcunque speciem et pestem Simoniae, maxime venalitatem eucharistiae. Item: Bis legitur ejecisse vendentes et ementes in templo, dans nobis formam et exemplum quod non semel, sed semper quotiescunque columbam vendere viderimus, corripere et arguere debemus vendentem et ementem, ut haec pestis ejiciatur de Ecclesia (Joan. II, et Matth. XXI). Item: Si Dominus ita figuram venalitatis columbae corporaliter punivit, quanto magis ipsam veritatem et lepram Simoniae puniet incomparabiliter magis? Item: »Si tunc cum flagello facto de funiculis (Joan. II)« punita est venalitas columbae, quanto magis nunc puniri deberet, non tantum cum flagello, sed etiam cum clavis, [Col. 0100D] gladiis, et etiam caeteris armis, totisque viribus impugnari? Item: Quanta sit enormitas hujus sceleris, patet ex eo quod cum Dominus aliis criminibus homines irretitos exspectaret ad poenitentiam, ut Judam proditorem, 76 nos instruens, ut sine ordine judiciario peccata proximorum alia non accusemus, non propalemus, sed tegamus et sustineamus, ut ipse proditionem Judae; hoc solum flagitium non potuit sustinere, quin illud statim et corporaliter puniret, cum caetera verbo corripuerit et puniverit. Item: In hoc quod vendentes columbas ejecit et mensas nummulariorum evertit, quos ibi avaritia sacerdotum posuerat, ut mutuo darent non habentibus hostias, ut eas sic paratiores invenirent. [Col. 0101A] Ostendit etiam omnes occasiones Simoniae, omnemque facilitatem accipiendi, etiam vilia munuscula pro spiritualibus, in Ecclesia eradicandam esse et exstirpandam. Item: Quid periculosius quam quasi caeci ipsum Deum pati, turpius vendi quam a Juda venditus fuerit, in aliis sacramentis venalitatem aperte cernentes, in hoc vero non? Ut cum quidam missam in die integre duplifaciant et duplicent, alii vero prae pudore et timore non audentes duas integrare, unam duplifaciant, trifaciant, et multifaciant, id est, multarum facierum celebrent. Item: Quid turpius quam, si ad primam faciem et primum introitum non offertur, aliam assumere faciem, imo tertiam et quartam, ut offeratur? Hi similes sunt cantantibus fabulas et gesta. Qui videntes cantilenam [Col. 0101B] de Landrico non placere auditoribus, statim incipiunt de Narciso cantare, quod si nec placuerit, cantant de alio. Quae autem sit causa quare caetera officia ecclesiastica in sua simplicitate, puritate et institutione maneant, et non duplicentur, et istud solum contra institutionem suam duplicetur, constat quod oblatio, quae ad hoc offertur et non de illa. Item: Ut adhuc insistamus radici, id est, cupiditati Simoniacae exstirpandae, »Sic benedicam te in vita mea, scilicet in nomine tuo,« non nummi, non cupiditatis, »levabo manus meas (Psal. LXII);« quas in honore et gloria Domini levat, qui bonis insistens, non suam, vel mundi, sed Domini gloriam quaerit. Quasi diceret: A me incipio, »quia me cum vitiis et concupiscentiis crucifigo (Gal. V),« crucifixum [Col. 0101C] praedico, crucifixum adoro, et, quod plus est, crucifixum sincere conficio, sumo, aliis manducandum distribuo. Quomodo ergo manus mundo crucifixas, te, Christe, conficientes, levabo ad alium quam ad te pretium mundi? Quomodo ad quaestum, maxime ad peccatum? Item Simon Magus, qui Christianus esse, et miracula facere voluit propter quaestum, repulsam passus est a Simone Petro: Ob quam ulciscendam quasi dixit ei: Tu repellis me, et ego triumphabo de te, imo de toto corpore Ecclesiae (Act. VIII). In ipsis etiam altaribus »ponam solium, cubile, et thronum (Isa. XIV),« et dominium meum; ut etiam praesentibus angelis, et quasi coadunatis in uno angulo altaris conficere corpus Domini, ego in [Col. 0101D] alio cum ministro altaris, imo cum meo potius, illud pro pretio conficiam. Cupiditas dominatur in hoc sacramento, quod tamen impretiabile est. Item: Si ego ab altari repellor, non ideo minus sed magis Simoniaca cupiditas filia mea, filia summi sacerdotis irrumpet in Sancta sanctorum, omnia in altaribus proponens venalia. Et quod nefarium est, ex oblatis illis eriguntur 77 altaria, ornantur sancta, et construuntur monasteria religiosorum, sic abutentium hoc apostolico praecepto: »Nihil interrogantes propter conscientiam (I Cor. X),« cum Apostolus loqueretur ad illos tantum, qui cum idololatris quandoque manducabant, ut illis praedicarent. Item: Turpius Christum vendimus, quam Judas, eo quod deteriores sumus (Matth. XXVI). Ille [Col. 0102A] enim quem purum hominem credebat, cum familia etiam ejus indigeret, vendidit: nos vero quem scimus verum Deum et hominem vendimus. Ille pro triginta argenteis, nos pro denario et pretio vilissimo. Item: Ille poenitens licet non vere, retulit et rejecit »triginta argenteos:« In Ecclesia autem inter nos non est, qui turpiter acquisita rejiciat. Item: Triginta argentei »cum pretium sanguinis essent, non sunt missi in corbonam (Matth. XXVII),« nunc ex turpius oblatis et acquisitis eriguntur altaria, construuntur ecclesiae et hujusmodi. Item: Cum omnia caetera vitia trepident et exsulent a locis sacratis Simonia ipsa altaria invasit.



CAPUT XXVIII. Contra venalitatem et pluralitatem missarum.

[Col. 0102B] Ad eradicandam venalitatem et pluralitatem missarum quam peperit venalitas altarium, et cupiditas ministrorum: Si Christus tantum semel immolatus est pro nobis; et semel tantum ab unico ejus vicario in die repraesentetur immolatus (Hebr. IX). Item: Si Christus, semel oblatus, sufficiens fuit hostia et redemptio generis humani, sufficit unico sacerdoti semel passum, semel in die repraesentare immolatum. »Quod amplius est, a malo est (Matth. V).« Item: Bis in die conficientes, »rursum sunt crucifigentes in sibimetipsis Filium Dei, et ostentui habentes (Hebr. VI).« Item Augustinus: Eucharistiae quotidie communionem sumere, nec laudo, nec vitupero; verumtamen hoc uniuscujusque conscientiae relinquo, ut si nullius sibi conscius fuerit, si [Col. 0102C] spiritus contribulati, si cordis contriti (lib. De eccles. dogmatibus, c. 53). Si ergo Augustinus unicam sumptionem in die vix concedit, sic humiliato, et corde contrito, et devoto: nunquid interrogatus concessisset alicui bis in die conficere? Absit! sed totis viribus talem repulisset, et forte anathemate percussisset. Item: Sumere eucharistiam est omnium Christianorum, conficere paucorum; ergo majus est conficere, quam sumere; sed detestabile est et inordinatum nimis in die iterare, ut scilicet amplius corpus Domini in die detur alicui quam semel; ergo inordinatum et periculosum est, id quod majus est in die iterare, bis scilicet conficere, praesertim cum necessitas non cogit. Item: Sicut in [Col. 0102D] Exodo, praeceptum est filiis Israel, ut per singula capita tantum colligeretur unum gomor de manna quotidie, praeterquam in die sexto: »Tunc enim colligerent cibos duplices, id est duo gomor per singulos homines (Exod. XVI),« ut sufficeret gomor, in parasceve collectum, 78 in Sabbato, in quo non licebat eis colligere, vel aliquid operari. Qui vero amplius quam gomor, et ultra quod sufficiebat ad vescendum, collegerat, computruit et vermescebat collectum: ita timendum est ne sacramentum altaris bis in die ab unico confectum putrescat, non dico in sacramento, sed in conscientia conficientis propter peccata et scelera sua, illud sic duplicantis. In natali autem Domini propter solemnitatem et quasi Sabbatum, tum propter mysterium, [Col. 0103A] concessum est rurali sacerdoti ter conficere. Major autem praelatus in quadam ecclesia illa die semel conficit, in quadam bis; sed nunc multiplicando missas quotidie celebramus natale Domini. Item: Si praedicatio assidua non fructificat, sed vilescit, quanto magis et hoc sacramentum iteratum in die vilescit, et vertitur in taedium devotionisque detrimentum? Item: In illo tempore erat sermo Domini pretiosus quia rarus, ita et confectio eucharistiae quia rara: sed nunc vilis, quia toties iterata. Item: Si in figura unicus Agnus immolatus in unica domo, unica vice in pascha Domino offerebatur, immolabatur, totus comedebatur, et festinanter (Exod. XII); tu peccator, quomodo audes irreverenter et assidue ipsam veritatem figurae duplicare, [Col. 0103B] triplicare, multiplicare sub nota et specie venalitatis, »cum de hoc altari non habeant edere, qui tabernaculo,« corporis, »deserviunt? (Hebr. XIII.)« Item: Si legalis sacerdos semel in anno cum sanguine intrabat in Sancta sanctorum, semel quotidie cum incenso in sancta (Exod. XXX; Hebr. IX): quomodo, tu, peccator, sacerdos evangelicus, quotidie, et, quod abominabile est, bis in die intrare audes in sanctissima sanctorum, omnium sanctorum sancta et coelestia pignora, sic irreverenter et minus timorate, quia assidue, et forsan sine sanguine et incenso? »Cum sanguine,« id est, cum fide passionis et dolore cordis, ab eo, quasi quodam sanguine per oculos emanante, »et cum lactucis agrestibus [Col. 0103C] (Exod. XII),« cum incenso orationis acceditur ad haec sancta. Hunc enim calicem lacrymae faciunt dulciorem. Item: Si sanctus ordo Chartusiensium in holocaustum, hic etiam oblatorum Deo, a labe mundi per abstinentiam et macerationem carnis purgatorum, »et jam volantium super pennas ventorum (Psal. XVII),« non nisi in festis et profestis, spirituali officio intitulatis, audet conficere, quomodo, tu peccator sacerdos, intrepidus audes tam sancta irreverenter (quia bis in die) tractare? Item: Quidam justus advertens et considerans quod Dominus in sexta feria positus fuit in monumento novo, et sindone munda (Matth. XXVII), nec mutavit sepulcrum, sed quievit in illo per Sabbatum totum in Dominica et tertia die surrexit, proposuit, [Col. 0103D] quod tantum in tertio die conficeret, uno die, quasi requiei, interposito, in quo mundaret sindonem suam, id est, conscientiam, lacrymis et poenitentia; ut fortius et devotius resurgeret in tertia die ad corporis Domini confectionem. Item: Si in jejunio semel tantum in die acceditur ad mensam corporalem, quanto magis ad mensam spiritualem? Si tunc unica esca, spiritualis nunc spiritualiter multiplicatur per quaedam extrinseca condimenta 79 introitus, usque ad nauseam, usque ad ebrietatem. Item: Quidam male interpretantur illum locum Dominicae orationis: »Panem nostrum quotidianum da nobis hodie (Luc. XI):« non ait bis »hodie.« Item: Hebraeus loco »quotidianum,« habet »sogolla,« quod interpretatur , habetque duplicem interpretationem. [Col. 0104A] Unde Matthaeus interpretatus est sic: »Panem nostrum supersubstantialem (Matth. V);« Lucas, »quotidianum;« Marcus. »peculiarem,« quem non »supersubstantialem, et peculiarem, et quotidianum faciunt,« sed vilem quantum in se est, et venalem, biduanum, et triduanum.



CAPUT XXIX. Contra missas multarum facierum

Omnis falsitas angulos quaerit, etc.:

Dum vitant stulti vitium, in contraria currunt. (HORAT. lib. I, sat. 20.)

Sic dum quidam vitant pluralitatem missarum, refugium cupiditati suae et velamen quaeritantes, non in vitium tantum, sed in monstrum incidunt, monstruose missas bifacientes, trifacientes. Et, cum [Col. 0104B] apud Apostolum legatur Ecclesia constare ex personis multarum facierum, nusquam legitur missa duarum, vel trium facierum (II Cor. I). Item: Apud poetas legimus Janum bicipitem, hydram septicipitem, Briareum centimanum, Geryonem bicorporem, alium tricorporem, nusquam legimus missam bicipitem, bifaciatam, multifaciatam. Monstruosius enim omni monstro est missas bifaciare, trifaciare, et hujusmodi, Item: Tales obviant mysterio missae quia:

Exprimit officium, suspiria, gloria, laudes,
   Kyrie eleison ter triplicata, preces.

Sed nunc in missa septies vel pluries triplicatur, mysteriumque et ordo missae confunditur. Item: Missa bifaciata utri introituum applicabitur, et ab [Col. 0104C] utro illorum denominabitur? Si a secundo, qui est pro fidelibus, ergo in ea non debet dari osculum pacis, vel si detur, obviabitur generali institutioni, et consuetudini Ecclesiae. Si a primo, qui est in memoriam missionis Spiritus sancti, ergo sic celebrans non celebrat missam pro fidelibus, sicque non absolvitur ab anniversario, vel tricenali celebrando; et si hoc confiteatur, dicens: Quia sub uno canone duas missas celebrat; sed cujusmodi? Num missam catechumenorum tantum? videtur; quia nondum hostia esse missa repraesentatur. Sic ergo potius dicendum esset, sub duobus canonibus unam missam, quia hostiae missae unam repraesentationem, celebrari, quam duas missas sub uno canone. Item: Tales obviant institutioni synodi vel concilii, provinciali [Col. 0104D] tamen, sed auctoritate legati Romanae sedis celebratae, in qua praeceptum fuit, quod nullus, nisi in maxima necessitate, bis in die conficeret, ut si corpus praesens adforet, vel 80 conjugata purificanda, vel alius casus necessitatis emergeret. Omnino autem inhibitum fuit, ne, aliqua necessitate urgente, ita bifaciarentur missae, sed deposita casula post hostiam missam, introitus missae catechumenorum inchoaretur, unus et alius pro libito sacerdotis. Item: Obviatur mysterio missae ab Ecclesia utiliter approbato. Sacerdos enim stans primo in missa ad dextrum cornu altaris, significat adventum Christi ad populum Judaicum dextrum et sibi peculiarem. Primo reditus ejus, a dextro cornu ad sinistrum, adventum Christi ad gentes idololatras in [Col. 0105A] quarum collectione adhuc immoratur. Reditus ejus a sinistro cornu ad dextrum significat collectionem reliquiarum ad fidem, quae erit tempore Eliae et Henoch, quam anticipat et maturat, imo factam ese figurat, sic rediens frequenter a cornu ad cornu, tamen nondum significat vel repraesentat hostiam esse missam. Item: Per missam passio Domini, »qui de sinu Patris (Joan. I),« quasi, de dextro cornu altaris, »venit in mundum sinistrum et malignum (I Joan. V).« Qui »cum ejus hora veniret, ut de hoc mundo« per passionem »transiret ad Patrem (Joan. XIII),« missus est hostia pro nobis in coelum, »ascendensque Christus in altum captivam duxit captivitatem (Ephes. IV).« Hanc figuram missae praecipuam tales destruunt, vel falsam et inanem esse [Col. 0105B] ostendunt, cum a cornu ad cornu redeant, ad sinistram a dextra, et ad dextram a sinistra nondum missa celebrata. Item: Visitationes vel insertiones missarum, non auctoritas Ecclesiae, sed cupiditas instituit. Cujus rei est argumentum, quod missae favorabiliores inseruntur, non aliae, ut missa de beato Lino, vel de Sebastiano, et hujusmodi. Item: Cum caetera officia ecclesiastica non inserantur, cur officium missae inseritur pro cupiditate? multiplicatio enim orationum non est insertio officiorum, quas in quibuslibet horis, non ideo insitis, licet multiplicari. Item: Missa sic inserta, similis est idolo Nabuchodonosor, de quo apud Danielem prima visione (Dan. II). Cujus caput erat ex auro, pectus et brachia de argento, venter et femora ex aere, quaedam para pedum [Col. 0105C] ferrea, quaedam fictilis. Item: A bonis sumenda sunt exempla. Scimus quia Ecclesiae conventuales non habent hanc consuetudinem inserendi missas. Item: Exemplo de obventione primae missae debita quibusdam monachis, secundae sacerdotibus; ergo talem sacerdotem conficere bis in die compulit cupiditas monachorum? Item: Exemplum de matrona purificanda, quae ad secundum offertorium missae pro fidelibus obtulit instinctu sacerdotis, non ad primum, cum tamen sederet monachus in insidiis exspectans oblationes primi introitus, sicque delusus recessit. Item: Exemplum militum paulatim ad singulos introitus offerre resistentium; quorum unus sacerdoti sic missam inserenti, ait: Et si sic usque [Col. 0105D] ad vesperam singulas missas inchoaveris, non desistam ab oblatione, donec sanctam eucharistiam confeceris. Item: Exemplum de sacerdote, qui nondum casula indutus, coepit introitus multiplicare, ne populus congregatus recederet. Item: Sic injuriatur animabus. Fraudantur enim debito promisso, 81 cum habeat auctoritas, quia, quanto saepius et specialius pro eis offertur sacramentum altaris, tanto amplius refrigerium percipiunt. Item: Cum constet Ecclesiae, quod speciales orationes invenit super generales, ergo si tricennale unius vel anniversarium, tricennali alterius adnumeretur et aggregetur, injuriabitur alteri, imo utrique, cum non tantum generali oratione, sed et speciali utriusque anima ex promisso exspectet juvari? Item: Nunquid [Col. 0106A] missa sic inserta liberaretur a purgatorio anima justi de Aquis-granis, rogantis ut pro ea ajusto missa celebraretur, sicque liberationem consequeretur? Item: Exemplum magistri Fulconis decani Remensis, nolentis, ut anniversarium patris anniversario episcopi aggregaretur. Item: Exemplum matronae recusantis oblatas missas a sacerdote in quadragesima decantandas pro fidelibus, quas, licet sibi in poenitentiam injunctas, noluit tamen eas a sacerdote quadragesimali servitio obligato decantari.

Sed quid faciet sacerdos rogatus ab illo et ab illo tricennalia facere, si non suffecerit ad specialia tricennalia peragenda? Dicat rogantibus: Ergo memor charorum vestrorum in tot missis. Non dicat: Pro iis faciam tricennale, nisi speciale intenderit. Peragens [Col. 0106B] enim generalia, non est absolutus a specialibus, quae supplicans sibi intellexit promittit. Item: Si licita est hujusmodi insertio missarum et pluralitas, tenetur sacerdos cuilibet roganti missas quotaslibet, eas illi decantandas concedere, cum petitum, per hujusmodi insitionem, de facili possit implere. Item: Missa sicca, quae est sine gratia et humore confectionis eucharistiae, non celebratur pro fidelibus. Si ergo duo introitus praemittuntur hostiae, alter erit missa sicca et ita aeque juvabit post missam; sicut et praemissa hostiae. Quare igitur praemittitur hostiae in missa inserta? Propter cupiditatem et in fraudem animarum? Item: Praeter duplicitatem et insertionem missarum, invenit cupiditas novitatem missarum, sicut unicam missam de omnibus apostolis [Col. 0106C] decantandam. Item: Missam Epiphaniae, vel alterius solemnitatis omni die, etiam die Paschae decantandam (cum

Singula quaeque locum teneant sortita decenter.)
Ut tempore paschali missae et laudes ad aliud pertinentes decantentur, ita in aliis temporibus, ut varietas officiorum devotionem augeat ministrorum et identitatis tollat fastidium. Devotionem autem talium, ut etiam die Paschae, si de angelis celebretur, non vitupero, nisi propter scandalum. Item: Quidam etiam vivi anniversaria pro se faciunt celebrari quibus obviant suffragia et orationes pro defunctis instituta. Item (quod flens dico): Hoc tantum sacramentum quidam in artem magicam verterunt, [Col. 0106D] celebrando missas super imagines cereas ad imprecandum alicui, etiam alicui imprecantes, missam fidelium decies vel pluries decantant, ut ante decimum diem vel post in brevi moriatur, et cum mortuis sepeliatur. Item: Jam quidam missam pro strage interfectorum, quasi novorum martyrum »in circuitu Jerusalem (Psal. LXXVIII)« prostratorum, 82 inveniunt, putantes eam esse efficax allectorium ad oblationes propter favorem occisorum. Ad hunc morbum multiplicem ab Ecclesia expellendum, unicum hoc credo esse remedium, videlicet, si esset paucitas ecclesiarum, paucitas in eisdem altarium, paucitas et delectus ordinandorum, delectus etiam ordinatorum et admittendorum; insuper delectus maxime praepositorum minorum sacerdotum: [Col. 0107A] et summum remedium a Gregorio VIII deliberatum esset amotio oblationum, praeterquam ter in anno, die, scilicet Natalis, Paschae, Pentecostes, et in die solemnitatis patroni Ecclesiae, et praesente cadavere defuncti, et in die anniversarii cujuscunque. Vide in toto Israel non fuisse templum nisi unicum, unicum tabernaculum, unicum etiam in atrio templi sub divo altare oblatorium (III Reg. VI). In sanctis quidem erat altare incensi, sed in illo non offerebatur nisi modicum incensum (Exod. XXVII). Hanc pluralitatem altarium detestans Osee, ait (cap. VIII): »Quia multiplicavit« populus meus »altaria ad peccandum, factae sunt arae ei in delictum. Offerunt hostias, Dominus non suscipiet eas.« Exemplo ergo unici templi, in singulis civitatibus unica deberet esse ecclesia, [Col. 0107B] vel, si populosa esset civitas, paucae, ita tamen quod sub una majori ecclesia. Pluralitas enim capellarum peperit ministeria illegitima, et plura alia monstra et extraordinaria



CAPUT XXX. Contra conficientes, vel sumentes corpus Christi indigne.

Quia supradicta pluralitas, multiplicatio, et novitas missarum, procedit ex cupiditate et indevotione conficientium, restat dicendum de indigne conficientibus, et sumentibus corpus Christi. Contra igitur indignam confectionem, necnon et indignam sumptionem scribens Apostolus in Epistola prima ad Corinth. II, ait: »Probet autem seipsum homo, et sic de pane illo edat, et de calice bibat. Qui enim manducat [Col. 0107C] et bibit indigne,« etc. Augustinus: Sine devotione, vel aliter quam a Domino, vel ab Ecclesia mysterium hoc traditum est, celebrando, vel in voluntate peccandi manendo (AUG. De Eccles. dogm. c. 53). »Judicium sibi manducat et bibit, non dijudicans corpus Domini,« hoc est debita veneratione, a cibis aliis non discernens, ex consuetudine conficiendi vel sumendi corpus Christi. Item: Gregorius de quolibet indigne conficiente vel sumente corpus Christi, sicut et de Juda dicit Dominus: »Verumtamen ecce manus tradentis me mecum est in mensa (Luc. XXII).« Exemplo enim Judae »filium hominis tradit,« qui illud inviolabile Dominici corporis sacramentum violare praesumit. Non secundum ritum [Col. 0107D] Ecclesiae conficiendo, vel sumendo indigne, talis est proditor.

83 Vendit qui, ejus timore et amore neglecto, caduca amare convincitur et criminosa. Item Augustinus: Magis peccant qui tradunt Christum peccatoribus membris, quam qui illum tradidit crucifixoribus Judaeis. Item idem super psalmum LXVIII: »Et dederunt in escam meam fel, et in siti mea potaverunt me aceto:« quibus sunt similes indigne conficientes et sumentes. Gravius enim peccant Christum contemnentes in coelis regnantem, quam qui illum crucifixerunt in terris ambulantem. Illi enim jam veritate posita in meridie et manifesto inexcusabiles sunt. »Si non venissem, et locutus eis non fuissem, peccatum infidelitatis non haberent, [Col. 0108A] nunc autem,« etc. (Joan. XV). Hi vero per ignorantiam Dominum crucifixerunt: Unde et pro eis oravit: »Pater, ignosce illis, nesciunt enim quid faciunt (Luc. XXIII).« Item: Si a pueritia in eremo Joannes conversatus, in utero matris sanctificatus (Luc. I),« etiam a Domino invitatus, non ausus est illum tremendum angelis et reverendum verticem Domini tangere (Marc. I): quomodo tu peccator et pollutus, non dico verticem, sed totum Christum Deum et hominem, non tantum tangere, sed in ergastulo corporis polluti, quasi includere et incarcerare praesumis? Vel si iste timuit Christum baptizare, a quo debuit baptizari, quomodo peccatrix anima, a quo tota debes inhabitari, illum totum in vili hospitiolo corporis tui non vereris includere? [Col. 0108B] Item: Si Mariae in tanto fervore Dominum diligenti, eique tam devote vivo et mortuo obsequenti dictum est: »Noli me tangere, nondum enim ascendi ad Patrem meum (Joan. XX),« in corde tuo. Si, inquam, non est ei permissum tangere »scabellum pedum ejus (Psal. CIX)« exteriorum, quia non credidit eum aequalem esse Patri, quod »a summo coelo egressio ejus (Psal. XVIII):« quomodo tibi peccatori licitum esse credis et permissum, totum Deum, non tantum tangere, sed in toto corpore tuo immundo ponere? Time ne non tantum dicatur tibi: »Noli me tangere,« sed etiam: »Amice, quomodo huc,« scilicet ad coeleste convivium, »introisti, non habens vestem nuptialem (Matth. [Col. 0108C] XXII),« hoc est charitatem? Item: II Reg. VI: Si Oza, quia manum extendit ad arcam figuralem, ne declinaret bobus recalcitrantibus, a Domino ad mortem percussus est, quanto magis percuti debeat a Domino, qui indigne veram arcam, scilicet corpus Domini, conficit vel sumit? Ille tamen ex debito officio, quia de Levi, scilicet genere erat et sacerdos, accessit ad sublevandam arcam, sed indigne. Tradunt enim Hebraei, quia nocte praecedenti concubuerat cum uxore. Quanto magis autem punientur accedentes ad corpus Christi, masculorum, concubinarum vel meretricum concubitores? Item, II Paral. XXVI: Ozias qui praesumpsit offerre incensum Domino contra officium sacerdotum, a Domino lepra percussus est; quanto magis lepra, imo morte [Col. 0108D] aeterna, percutietur a Domino, qui indigne hostiam coelestem Domino praesumpserit immolare? Item: Ex institutione primitivae Ecclesiae lecto Evangelio dicebatur catechumenis: Exite, exite. Si ergo membris Christi, habentibus scilicet charitatem, non licuit interesse confectioni corporis Domini, maxime timendum est 84 membris diaboli, et non habentibus charitatem tantum sacramentum conficere vel sumere. Indubitanter autem dico ministros altaris sic conficientes, vel sumentes, mortaliter peccare, vel etiam circa hoc in altari ministrantes. Scriptum est: »Mundamini qui fertis vasa Domini (Isa. LII).« Utrum vero peccent mortaliter, qui sunt in suburbio et choro ecclesiae, qui tamen cum ministris altaris per devotionem et consensum debent [Col. 0109A] corpus Christi conficere, et spiritualiter, etsi non sacramentaliter, sumere, non diffinio. Multum tamen eis timendum est, cum adhuc sint membra diaboli, quod intersunt confectioni corporis Domini, cum catechumenis, etiam sanctificatis, non liceret interesse. Item: »Constituite diem solemnem in condensis usque ad cornu altaris (Psal. CXVII).« Nota firmitatem et stabilitatem animi in bono. »Diem« virtutum, ut dicatis: »Haec est dies quam fecit Dominus (Psal. LXXV).«---»Et solemnem,« ut »reliquiae cogitationis diem festum agerent Domino,« id est, in serenitate conscientiae, et hoc »in condensis« omnium articulorum fidei, virtutum, bonorum operum, lacrymarum, quae hunc potum faciunt dulciorem, abstinentiarum poenitentialium, qui accedere [Col. 0109B] cupitis »usque ad cornu altaris (Psal. CXVII),« id est ad corpus Christi conficiendum, vel sumendum. Item Exodi cap. XII. Si Dominus praecipit agnum paschalem et figuralem comedi »assum igni, et cum lactucis agrestibus,« et hoc a »succinctis renes, tenentibus baculos in manibus;« quanto magis praecipit ne ad esum veri Agni paschalis quis accedat, nisi cum amaritudine cordis, poenitentiae, decoctus etiam in clibano Spiritus sancti, castus, sibi nihil conscius, fortis, totus virtutibus indutus, ut nec in pedibus sit discalceatus (unde: »Calceati pedes in praeparationem Evangelii pacis [Eph. VI]),« sed in fide, virtutibus, affectibus, operibus bonis solidus. Item: Ad terrorem incutiendum accedentibus ad eucharistiam valet exemplum [Col. 0109C] illius sanctae peccatricis Aegyptiacae, quae in deserto poenitentiam agens, semel in hoc sacramento per quadraginta annos visitata est a Domino, per Zozymam abbatem eremitarum illius deserti (Vita est in Sur. tom. II). Cui primo confessa est; secundo accedens ad eam, ut ei daret eucharistiam, in adventu Dominici corporis tota est effusa in lacrymas. Licet enim singulis diebus lacrymata fuerit, tunc amplius et fere usque ad effusionem oculorum.


. . . . . . . . . . Unde
His, ea, patratis venit ad calicem pietatis.
Se totam mactat lacrymis, calicique coaptat. (HILDEBERTUS Cenoman. episc.)

[Col. 0109D] Item: De indigne accedentibus ad hoc altare, conqueritur Dominus dicens: »Et dederunt in escam meam fel (Psal. LXVIII),« amaritudinem peccati sui, »et in siti mea,« qua seo sitivi ut biberem, eosque mihi, ut incorporarem, »potaverunt me aceto,« acredine pravitatis suae. Sed intuendum quod Dominus, »cum gustasset acetum noluit bibere (Matth. XVII),« ita nec tales sibi incorporat, etsi sacramentaliter eucharistiam sumant, qui de Ecclesia sunt nomine, sed non numine. 85 Item Augustinus: Qui non prius cum Christo crucifixus fuerit carni, mundo et concupiscentiis (Gal. V) ejus antequam accedat ad corpus Christi conficiendum, vel percipiendum, quantum in se est, rursus crucifigit Christum, illisque adnumerandus est, de quibus ait Apostolus: »Rursum [Col. 0110A] in se crucifigentes Dominum, et ostentui,« et in derisum »habentes (Hebr. VI).« Item: Marcus abscidit sibi pollicem, ut reprobus esset sacerdotio, timens ne raperetur in sacerdotem: adeo enim reverebatur corpus Christi conficere, quod saepius tamen sacramentaliter sumpserat.

Nunc autem ordinandi non auferunt sibi naturalia, sed licita et illicita afferunt, ut ordinentur, et potius causa quaestus quam devotionis et obsequii divini. Item in Vitas Patrum: Quidam senior inter eremitas, cum ab illis eligeretur in sacerdotem, et vi quadam ordinatus ab episcopo Aegypti, ait: Ego, licet sacerdos sim, non conficiam in vita mea, indignum se reputans conficere corpus Christi, etsi illud, non conficiens, ab alio sumeret. Nunc autem [Col. 0110B] quidam nimis frequenter quasi epulum quotidianum corpus Christi conficiunt propter cupiditatem, quidam nimis raro propter acediam. Item in Psalmo: »Emitte lucem tuam et veritatem tuam, ipsa me deduxerunt et adduxerunt in tabernacula tua« prius; et ita, »introibo ad altare Dei,« corpus Christi conficiendo vel sumendo, »ad Deum qui laetificat juventutem meam (Psal. XLII),« id est, laetam juventam, scilicet gratiae, mihi tribuit in re, juventam etiam gloriae in spe. Juventus etiam naturae attendenda est in ordinando, nisi gravitas morum, et vitae sanctae suppleverit aetatem. Conficiens autem et assistens altari, dum conficit velut in paradiso est, posteriorum omnium oblitus. Item: »Lavabo inter innocentes manus meas,« et sic innocens et [Col. 0110C] mundus, exemplo et imitatione eorum quasi angelus, »circumdabo altare tuum, Domine (Psal. XXV),« ut conficiam corpus tuum. Item: Cum iret Josue in agro Jerichontino quidpiam meditans, »vidit angelum cum evaginato gladio,« cui ait: Quis es? »Noster es, an adversariorum?« Qui respondens ait: »Princeps sum exercitus coeli. Tolle calceamenta de pedibus tuis: Locus enim in quo stas terra sancta est (Jos. V).« Cogites ergo qui accedis ad altare confecturus et sumpturus eucharistiam, quia »locus in quo stas, terra sancta est; locus terribilis, domus Dei, et porta coeli (Gen. XXVIII).« Timeas »angelos ascendentes et descendentes ibi per scalam« gladio evaginato, ne demetant posteriora [Col. 0110D] tua (III Reg. XXI): timeas ne »securis ad radicem arboris jam posita sit (Matth. III), ex eo quod indigne accedis. Timeas chorum angelorum assistentium contra te ferentium testimonium injuriamque suam, et iram Domini vindicare paratorum, si indigne accesseris; vel sacrificium laudis et orationum tuarum ante conspectum Dei in sublime deferentium, si digne obtuleris. Unde:

Tempore quo supplex assistit presbyter aris,
   Mactaturque Patri Filius ipse manens.
86 Aethra patent, coelestis adest chorus, ima supernis
Junguntur, fiunt actor et actus idem. (HILDEBERTUS Cenoman., De myster. missae.)
Simile legitur in Exodo esse dictum Moysi: »Cum enim minasset Moyses oves Jethro ad interiora deserti, [Col. 0111A] et venisset ad montem Dei Oreb [Horeb], apparuit ei Dominus in flamma ignis de medio rubi, et videbat quod rubus arderet, et non combureretur (Exod. III):« Cui eunti ad cernendum visionem illam magnam, ait Dominus: »Non appropies, inquit, huc, sed solve calceamentum de pedibus tuis, locus enim in quo stas, terra sancta est (Exod. XII). Si ergo Moysi prohibitum est accedere ad rubum ardentem et figuralem, quanto magis et tibi ad verum corpus Christi, nisi prius abjeceris omnia mortua et carnalia opera a te, et affectibus tuis? Item: Cum Dominus prohibuerit ne advena, peregrinus vel immundus comederet de agno paschali, quanto magis ne peccator, nondum civis et domesticus Dei factus de vero Agno, maculatus de immaculato? [Col. 0111B] Item David: »Quis ascendet in montem Domini, aut quis stabit in loco sancto ejus? Innocens manibus et mundo corde,« etc. (Psal. XXIII.) Item: Si nondum rigasti lacrymis poenitentiae et fovisti pedes Christi cum Magdalena (Luc. VII); si nondum sedisti »manducare panem doloris (Psal. CXXVI); si nondum te humiliasti ad osculandum pedes Domini; si nondum surrexisti ad fortia opera, quasi ad osculum manuum Domini; quomodo praesumis accedere ad osculum capitis ejus, imo ad confectionem, sumptionem, et osculum totius Christi? »Per numeros veniunt ista, gradusque suos, sicut et ordines. In quo sacramento, aliquo gradu omisso, amplius peccatur quam in omissione gradus ordinis ad ordinem. Item Salomon: »Sedisti ad mensam [Col. 0111C] divitis, scito quia talia te oportet apponere, qualia tibi apposita sunt (Prov. XXIII juxta LXX).« Innumera apposuit Dominus fercula et dona, quae tamen omnia sub his tribus comprehenduntur. Apposuit se ipsum pro nobis pretium in cruce: Viaticum in altari: Futurus praemium in coelo. Primum ei apponimus, »si carnem nostram crucifixerimus cum vitiis et concupiscentiis suis; si crucifixi fuerimus mundo, et mundus nobis (Gal. V, VI); si abnegaverimus nosmetipsos, et quotidie tulerimus crucem Christi et secuti fuerimus eum (Luc. IX); si stigmata Domini Jesu portaverimus in corpore nostro (Gal. VI)« cum Apostolo; si carnem nostram pro Christo maceraverimus, si mori pro eo datum fuerit [Col. 0111D] desuper; si compassi fuerimus proximo; si vixerimus secundum Evangelium, secundum ferculum ei apponimus; si ipsum caput nostrum, non in se, sed in membris ejus paverimus pauperi erogando quamcunque eleemosynam, sive corporalem, sive spiritualem. »Quod enim uni ex minimis ejus fecerimus, hoc illi (Matth. XXV). Tertium non possumus ei apponere, »quia bonorum nostrorum non eget (Psal. XV),« sed ipse hoc apponet nobis in futuro: verumtamen haereditas ejus sumus, pro qua haereditate sanctificavit se ipsum, de qua Pater ad Filium: »Postula a me, et dabo tibi gentes haereditatem tuam (Psal. II).« Qui autem aliter ad mensam Christi accedunt, nisi duobus praedictis ferculis appositis, »fiet mensa eorum coram ipsis, in laqueum, et [Col. 0112A] in retributionem, et in scandalum (Psal. LXVIII). Judicium sibi manducant et bibunt (I Cor. XI), bonoque odore moriuntur. Item Epistola 87 ad Hebraeos: »Habemus altare, de quo non habent edere, qui tabernaculo »corporis« deserviunt (Hebr. III),« ut qui non macerant et »crucifigunt carnem suam cum vitiis et concupiscentiis (Gal. V); qui manus non aperiunt inopi,« etc. (Prov. XXXI.) Item: Qui, et quam digne et timorate accedere debeant ad eucharistiam conficiendam, vel sumendam, Apostolus in I ad Cor. XI declarat, dicens: »Convenientibus vobis in unum, jam non est (id est, non convenit) Dominicam coenam manducare,« nisi probatis primum et praeparatis, ut ibidem infra ostenditur. Item: Si cum oramus, »etiam praeceptis [Col. 0112B] salutaribus moniti, vix audemus dicere: Pater noster (Matth. VI),« nisi filii ejus simus per adoptionem, et nisi petitiones omnes, quae sequuntur impleverimus, quanto difficilius audemus ipsum totum conficere et sumere, quia hic major devotio et puritas conscientiae exigitur? Unde et haec oratio praemittitur sumptioni eucharistiae sanctae. Item: Vide ne supra unum gomor, scilicet sobrietatis, hoc coeleste manna colligas et sumas, ne vermescere faciat conscientiam tuam peccatis (Exod. XVI). Vide ut »in sindone munda, et nova (Matth. XXVII),« et pura conscientia involvas corpus Dominicum. Vide »ut illud reponas in sepulcro, in quo nondum quisquam positus fuerit (Joan. XIX):« vel si diabolus ibi collocatus fuit, non nisi, eo dejecto, [Col. 0112C] sepelias Dominum in mundo sepulcro tuo. Vide »ne ponas vinum novum in utres veteres (Matth. IX)« peccatis. Vide ut super novum plaustrum portes arcam Domini coelestem (I Reg. VI). Cui, si adjunxeris vaccas, tales adjungas, te scilicet et alios, qui non noverunt retro flectere colla post vitulos (I Reg. VII), id est affectus, videlicet post desideria carnalia, sed directo itinere procedentes, licet mugientes, arcam Domini deferant in terram promissionis, in domum Aminadab coelestem. Item Psal. CXVII: »Constituit diem solemnem in condensis usque ad cornu altaris.«



CAPUT XXXI. Contra Geryones belluas bicorpores, bicipites in pluribus ecclesiis.
[Col. 0112D]

Pluralitati et bifacialitati et trifacialitati missarum non absimilis, non absona est pluralitas personatuum, dignitatum, officiorum circa eamdem personam, sive in unica Ecclesia, sive in diversis. Sunt enim quidam, qui velut Geryones, Briarei, bicorpores, tricorpores, belluae multorum capitum monstruosae, contendunt Deo trino in personis, et uni in substantia, assimilari. Horum enim quilibet, cum sit unus in substantia et in persona, tamen appetit plures esse personae in personatibus et dignitatibus Ecclesiae. Hoc genus hominum monstruosorum, et cupiditatis monstrum, redarguit Dominus in lege et in Numeris cap. IV, distinguens et dividens officia ministrorum tabernaculi, alii officio [Col. 0113A] deputans Meraritas, alii Caaithas, alii Gersonitas, alii Levitas et Aaronitas. Quod si in Synagoga et in figura nulla potuit 88 fieri officiorum permutatio, nulla ordinis, vel vicissitudinis obumbratio, quanto magis in Ecclesia, ubi est veritas, haec permutatio et indistinctio officiorum, personatuum, dignitatum esset prohibenda et ab ea eliminanda, quam adeo deturpavit et confudit, ut ignoretur quomodo, vel sub quo titulo hujusmodi belluis sit scribendum. Item: Si distincta essent officia, dignitates et personatus, »vere terribilis esset locus (Gen. XXVIII) Ecclesia, et ut castrorum acies ordinata (Cant. VI), adversus quam non praevalerent portae inferi (Matth. XVI).« Si autem in acie et bello materiali non conceditur quod idem sit primipilus, et armiger, [Col. 0113B] et constabularius, et princeps militiae senescallus, quod idem sit custos dextri cornu bellici et sinistri, idem aquilonaris et australis, quanto magis in Ecclesia et bello spirituali, ubi pugnandum est, non contra hostes visibiles tantum, sed invisibiles, scilicet daemones et vitia, non debent permisceri officia? Ob hanc indivisionem personatuum et officiorum de facili triumphatur Ecclesia a diabolo, mundo, et vitiis, ut jam dicat: »Si consistant adversum me castra, non timebit cor meum (Psal. XXV),« propter membra mea confusa, indistincta et inordinata. Item Augustinus: »Si suspectus habeatur secundum leges saeculares, qui duas tutelas, vel plures, sibi peteret, unde et ab omni repellebatur: [Col. 0113C] quanto magis, qui in Ecclesia plura officia appetit et usurpat, repelli et suspectus haberi deberet, ne dum duorum officiorum, utrumque attentat, neutrum bene peragat. Item: Jethro, etiam gentilis, legitur in Exodo, et in Deuteronomio dixisse Moysi inter causam et causam a mane usque ad vesperam dijudicanti, ab omnibus ita habito, quod se ipsum non habuit. »Stulto, inquit, labore consumeris (Deut. I);« partire onus tuum in plures, etc. Ubi ait Augustinus: »Videtur quidem mihi animum pluribus actionibus humanis nimis intentum Deo quodammodo vacuari, quo tanto fit plenior, quanto in superna et aeterna liberius extenditur, quanto magis ergo Deo vacuatur, qui pluribus officiis est intentus? Quia


[Col. 0113D] Pluribus intentus minor est ad singula sensus.

Ob hoc ait Salomon: Fili, ne in multis sint actus tui (Eccli. XI).

Imponit finem sapiens et rebus honestis. (JUVEN, sat. VI.)
Moyses ergo ad consilium Jethro alios constituit decanos, alios quinquagenarios, alios centuriones, millenarios alios, pentecontarcos, alios chiliarchos et omnes impermistos (Exod. XVIII). Quare ergo in Ecclesia idem decani et archidiaconi, idem duo archidiaconi, et hujusmodi? Solae autem majores causae ad Moysen referebantur, de minimis autem non judicabat, nisi suspectum haberet decanum, vel alium officialem, qui haberet de his ex officio suo [Col. 0114A] judicare. Sicque videtur non esse appellandum pro minimis causis. Nunc autem in minimis causis facta appellatio etiam injusta tenet. Sed, inquiunt, non laboramus, non onerati sumus sicut Moyses, etsi pluribus dignitatibus et officiis addicti. Ea enim per vicarios, per mercenarios, per concubinarios exsequimur. 89 Unde non oportet ea distribui, in illis enim quiescimus.

Quibus concludendum esset: Ergo, quia non taboratis, nec manducetis (II Thess. III). Quorum uni talium ait quidam populus episcopo: Ne constituas super nos sacerdotem concubinarium, ut tu vageris et circumferaris per patriam deditus otio. Item: Si Jethro, consulendo, ait Moysi: »Partire onus tuum in plures,« etc. (Exod. XVIII.) Hodie dicitur in Ecclesia: [Col. 0114B] Congrega onera, et plura officia in unum, et Dominus recedet a te. Item in Numeris: Accesserunt principes familiarum Galaad de tribu filiorum Joseph ad Moysen, dicentes: »Dominus praecepit tibi ut terram divideres filiis Israel, et ut filiabus Salphaad fratris nostri dares possessionem debitam patri, quas alterius tribus homines ducere prohibuit in uxores, ne confundatur sortium distributio, et aliorum possessio ad alios transeat.« Quibus Moyses: »Nubant, inquit, tantum suae tribus hominibus, ne commisceatur possessio earum de tribu in tribum; quae ita maneant, ut a Domino separatae sunt (Num. XXVII, XXXVI).« Quanto magis autem filii Ecclesiae deberent dicere Praelato: Da Ecclesiae [Col. 0114C] nostrae virum de tribu sua, et Ecclesia nostra, ne minister unius transferatur ad ministerium alterius; ut decanus in una ad archidiaconatum in alia, et deinceps: sicque confundatur distributio officiorum et personatuum, et qui utilis erat uni Ecclesiae, utrique fiat inutilis. Item: Vide quod Christus non habuit ubi caput reclinaret (Luc. IX): Et tu diversa reclinatoria, personatus scilicet, in quibus caput reclines, in quibus quiescas requiris? Haec reclinatoria potius tibi sunt ad poenam aeternam, quam ad quietem. Item in Psalmo (Psal. LXVII): »Rex virtutum dilecti, dilecti.« Dilecti dico, hoc est »ad dividendum spolia: speciei domus,« id est ad faciendam speciosam domum. Unde: »Domine, dilexi decorem domus tuae (Psal. XXV).« Hanc etiam [Col. 0114D] divisionem spoliorum speciei domus, docet Apostolus in Epistola ad Ephesios cap. IV: »Et ipse Dominus dedit quidem quosdam apostolos esse, quosdam autem prophetas, alios vero evangelistas, alios autem pastores et doctores,« etc. Item Lucas in Evangelio cap. II: »Cum fortis armatus custodit atrium suum, in pace sunt omnia quae possidet. Si autem fortior illo superveniens vicerit eum, universa arma ejus auferet, in quibus confidebat, et spolia ejus distribuet.« Spolia ista, sunt animae fideles, dignitates ecclesiasticae, et officia. Item Isaias: »Laetabuntur coram te, sicut qui laetantur in messe, sicut exsultant victores capta praeda, quando dividunt spolia (Isa. IX).« Item de Paulo legitur: »Benjamin [Col. 0115A] lupus rapax mane colligens praedam, et vespere dividens spolia (Genes. XLIX).« Ipse enim quosdam ordinavit et secundum distinctos gradus hominum diversa eis officia assignavit in Ecclesia, ut Timotheo, Tito et aliis. Hanc jucundam varietatem et speciosam domum Domini attendens David, ait: »Astitit regina a dextris tuis in vestitu deaurato circumdata varietate, et ita in fimbriis aureis circumamicta varietatibus (Psal. XLIV).« Sed hujus varietatem commendabilem facit varietas cantuum, lectionum, responsoriorum, antiphonarum, ornatuum. Maxime jucundam et speciosam efficit varietas consonantium personatuum et officiorum, ad quorum varietatem debet constitui varietas ministrorum. 90 Quibus observatis in Ecclesia, recte [Col. 0115B] vere dici poterit de ea. »Pulchra es et decora, filia Jerusalem, ut castrorum acies ordinata (Cant. VI).« Item in Epistola Jacobi cap. III: »Nolite plures fieri magistri, fratres mei:« dicit interlinealis, id est plurium Ecclesiarum ministri, »scientes quoniam majus judicium sumitis.« Promiscuis enim actibus officia ecclesiarum perturbantur. Item (in appendice concil. Lateran. III, sub Alex. III): Si prohibitum est ne una ecclesia, una praebenda, unus episcopatus in plures dividatur; a simili per contrarium, non plures uni personae assignentur, nisi forte propter penuriam ministrorum, et multitudinem causarum: et hoc propter turpes et ignominiosas, quae inde proveniunt, enormitates: imo una unius sit, non plures unius. Si pater tuus fuerit contentus [Col. 0115C] una uxore, quare non contentus es una Ecclesia? Attende quid Apostolus dicat: »Qui altario servit, de altario et vivat (I Cor. IX).« Non ait: Qui altaribus servit, de altaribus vivat; nec dicit: Qui altaribus servit, de altario vivat; nec ait: Qui non servit altario vel altaribus, de altario vel altaribus vivat. Ait enim: »Qui non laborat, non manducet (II Thess. III):« sic ergo ubi non laborat, vel quando non laborat, nec manducet. Si quis objiciat quod in pluribus servit ecclesiis, respondeo, quoniam uno et eodem tempore pluribus Ecclesiis non potest servire, et ita pro rata temporis, saltem a singulis ecclesiis, in quibus servit, et prout servit, beneficium recipiat. Consulat unusquisque conscientiam suam, [Col. 0115D] intellecta forma verborum dantis et accipientis beneficium ecclesiasticum, qualiter debeat se habere in ecclesia. Traditur enim ei liber, et dicitur: Do tibi hanc ecclesiam, vel praebendam, ad honorem Dei et obsequium hujus ecclesiae. Quasi diceret: Assiduus sis ecclesiae hujus officio. In quibusdam autem Ecclesiis expressius haec forma suppletur. Do tibi hanc ecclesiam, vel praebendam ad honorem Dei, et servitium hujus ecclesiae, ut residens sis et mansionarius in hac ecclesia. Item: Tales male videntur interpretari: »Apprehendent septem mulieres virum unum (Isa. IV).« Videant ne incurrant illud jucundum figmentum adolescentis, qui cum diu moratus fuisset cum patribus conscriptis in Capitolio, et ab eo quaereret mater quid diffinitum [Col. 0116A] esset: nolens Patrum revelare consilium, novam adinveniens stropham, respondit matri suae, audisse, quod de caetero plures uxores erunt unius viri. Quo audito, mater, convocatis matronis ad ostium Capitolii, clamavit: Non duae uni, sed una duobus (Macrobius, l. I Sat.). Sed non duae uni, sed duo uni: imo hodie plures quam duo, ut in ecclesia S. Mederici, et multis aliis. Item notandum, quod saecularibus jurisdictionibus non potest unus miles duobus dominis duas legiones facere nisi salva prioris legione, et sic alterius jurisdictio diminuitur: quanto minus potest aliquis se dividere, ut in pluribus ecclesiis Deo serviat, cum se totum et semper debeat exhibere, ut in singulis serviat? Quidam etiam improperavit alii, quod plurium [Col. 0116B] populorum tutelas susceperit, quam ipse habuit in sua parochia personas: Audivi, inquit, quod, cum quidam decanus vehementer argueret subditum suum super marrantiis 91 quas faciebat singulis horis, diurnis et nocturnis: ille contra respondit: Quid me arguitis, qui in tot ecclesiis, in quibus habetis dignitates, et a quibus redditus et obventiones quotidie recipitis, tot defectus et marranti asabsentia vestri facitis? Sic decanus ille obmutuit, nec eum, vel alium, super tali defectu et marrantia postea ausus est reprehendere, majorem in seipso causam redargutionis praesentiens. Audivi etiam, quod cum duo essent canonici duarum ecclesiarum, et unes esset decanus in una, et alter in alia, quaesitum est uter [Col. 0116C] pater esset spiritualis alterius, uter esset obedientiarius alterius. Responsum est quod quandiu sunt in aliqua illarum ecclesiarum, ille qui est decanus in ecclesia in qua sunt, est pater spiritualis alterius, et alter obedientiarius ejus.

Qui si non fuerint in una ecclesiarum illarum, sed forte in alia, vel aliis, uter esset pater, uter filius spiritualis? Contra naturam et monstruosa est talis paternitas et talis filiatio. Infamis etiam haberetur talis medicus, qui curam centum vel triginta aegrotorum in eadem villa, ne dum in diversis villis susciperet, multo magis ille, qui curas tot animarum, non in una villa, sed in diversis, non in una regione, sed in diversis suscepit, infamiae nota debet percelli. Item Joannes in Evangelio suo: »Bonus [Col. 0116D] Pastor dat animam suam pro ovibus suis; mercenarius, et qui non est pastor, cujus non sunt oves propriae, videt lupum venientem, et dimittit oves, et fugit,« etc. (Joan. X.) Si videt lupum venientem, ergo praesens est. Item: Si fugit, ergo praesens est. Saepe etiam non fugit, sed abducit oves et reducit ad caulas, praedicat quandoque; ergo mercenarius minus peccat, quam ille cujus est ecclesia, cum semper sit absens. Sed quo nomine censebitur ipse qui semper est absens? Non est pastor, quia non pascit oves; non mercenarius, quia mercenarius semper est praesens, iste vero non. Novo itaque monstro cupiditas monstruosa novum fingat vocabulum. Ad hoc monstrum sugillandum, sufficit [Col. 0117A] quod diversitatem donorum gratiae Spiritus sancti distribuit Dominus in spirituali corpore, quod docet Apostolus in Epistola I ad Corinthios, cap. XII: »Divisiones gratiarum sunt, idem autem Dominus,« etc. Et statim subjungit: »Alii quidem per Spiritum datur sermo scientiae, et alii sermo sapientiae,« etc. Non omnia contulit uni, ut singula membra sibi invicem subserviant. Similiter diversa officia assignat singulis membris Apostolus in humano corpore. Ita in eodem: »Si totum corpus est oculus, ubi auditus? Si totum auditus, ubi odoratus?« etc. Et statim subdit: »Non potest dicere oculus manui: Opera tua non indigeo; aut iterum caput pedibus: Non estis mihi necessarii.« Sic quoque in domo patris familias diversa sunt officia humanae [Col. 0117B] necessitatis. Alium enim constituit subulcum, alium bubulcum, alium aurigam, alium veredarium, et caetera, juxta propriam facultatem, ne aliquod incurrat damnum rerum suarum: quanto magis distinctio officiorum, dignitatum, in spirituali corpore (id est in Ecclesia) est facienda, ut charitas omnia conjungat, et diffusius dilatetur? Unde ille egregius versificator:

92 Excubias capitis oculos, modulaminis aures,
Ductoresque pedes, omnificasque manus.



CAPUT XXXII. Contra bigamos et lamechitas in pluribus ecclesiis.

Pudeat quod quidam episcopi mutuantur ab aliis episcopis oculos. Et cum sint quatuor episcopi, qui [Col. 0117C] non habent nisi duos oculos, sic non solum caeci vel lusci, sed etiam monstruose oculis orbi sunt facti, cum debeant esse animalia plena oculis ante et retro, ut legitur in Ezechiele (c. I). Quisque etenim deberet esse Argus, ut spiritualiter videret, et videre faceret. Quia juxta poetam:

Centum luminibus cinctum caput Argus habebat. (OVID., I Metam., fab. 10.)
Tales pejores sunt Julio Caesare. Cujus cum singula vitia enumerasset Lucanus, in fine dixit de eodem:

Omnia Caesar erat. (Lib. III belli Phars.)
Quasi omnes dignitates Romae sibi usurpavit. Erat enim consul, quaestor, etc., et hoc in eadem civitate. [Col. 0117D] Pejor ergo ille, qui in diversis omnes vult habere honores. Bellua multorum capitum, similis illi monstro, de quo disceptant theologi, quod ab umbilico inferius videtur uniforme, supra vero multiforme. Et sic mentiuntur qui dicunt quod sola Gallia caret monstris. Nota quod nihil magis deturpat corpus vel caput quam oculi absentes, nullae partes corpori magis sunt necessariae. Dubium etiam est, an iste qui est persona multarum facierum, debeat habere similiter sigillum plurium, vel diversa sigilla. An, qualiter scribat, vel qualiter ei scribendum, an cum dignitatis nomine: an omnia dignitatis nomina sint apponenda, an unum: an nomen proprium, ita quod non nomina dignitatum, in quo forsan offenderetur. Si dicatur quod nomen majoris [Col. 0118A] dignitatis est praeponendum tantum: quid si plures habuit pares dignitates? Si dicatur quod appropriari ei debet nomen dignitatis illius Ecclesiae, quam potius frequentat: Sed quid si nunc huc, nunc illuc discurrat?

Quo teneam nodo mutantem Protea vultum? (HORAT., lib. I, epist. 1.)
Quaeratur ab eo quis vocetur, vel quo nomine velit sibi scribi, ipse etiam ignorabit. Quidam, cum tali belluae multorum capitum scriberet, et nomina dignitatum et praebendarum omnium in salutatione praemisisset, audivit a quodam: Adhuc addendum est istud: Servus et rusticus de Sancero. Hanc etiam personam multarum facierum oportebit habere multiplicem habitum, multos breviarios propter [Col. 0118B] diversos usus ecclesiarum, quibus praeest. Sed quid ei agendum, cum excommunicati sint in hac ecclesia, omnes habentes tales vel tales pannos? Quid si excommunicatus est omnis, qui in ecclesia illa habet nisi vestes quas alia reprobat? Iste etiam est idolum Horatii multiforme, cujus exemplar in rebus naturalibus non potest inveniri. Unde:

Humano capiti cervicem pictor equinam,
Jungere si velit, et varias inducere plumas. (HORAT., De arte poet.)
Idem alibi:

. . . . . . . . . . . . . . Moreat cornicilia risum
Furtivis nudata coloribus. (Lib. I, ep. 3.)
Furtum etenim est, vel rapina, quod tot bona pauperum [Col. 0118C] sibi toticipat et usurpat. Contra tales loquitur Dominus in Evangelio Lucae: »In quamcunque civitatem intraveritis, eligite quis in ea sit dignus, et in domo illius manete, et nolite transire de domo ad domum (Luc. X).« Si ergo hospes unius noctis, ita eligendus est dignus, et si non transeundum est »de domo ad domum;« quanto magis qui mansionarius et minister debet esse perpetuus in una et eadem ecclesia?



CAPUT XXXIII. De sancta unicitate.

Hanc etiam monstruosam pluralitatem dignitatum et hujusmodi in eadem vel diversis ecclesiis circa eamdem personam, redarguit triplex et sancta unicitas, ne talis cum David dicere possit: »Respice [Col. 0118D] in me et miserere mei, quia unicus et pauper sum ego (Psal. XXIV).« Si ergo, a simili, opponas divitias; respondebo: Quia licet inter divitias esse pauperem. Non expavit Apostolus divitias, sed mores earum. Prima unicitas est fidei, sacramentorum et morum, qua caret distractos per haereses et schismata: »Una enim fides, unum baptisma, unus Dominus,« etc. (Ephes. IV.) »Unam petii a Domino,« etc. (Psal. XXVI.) »Una est columba mea (Cant. II).« In uno cubito est consummata arca. Secunda unicitas est actuum. Unde Salomon: »Fili, ne in multis sint actus tui (Eccli. XI).«

Imponit finem sapiens, et rebus honestis.
Et alibi:

[Col. 0119A] Pluribus intentus minor est ad singula sensus. (JUVEN. sat. VI.)
»Partire onus tuum in plures,« etc. A simili: Ergo et ab hac elicitur tertia unicitas, dignitatum scilicet, officiorum, reddituum. Si enim negatur consequens, et antecedens. Si negatur et prohibetur pluralitas actuum, ergo et pluralitas dignitatum, et hujusmodi. Plures enim dignitates vel redditus habere, est antecedens ad plures actus in illis exercere. »Qui enim non laborat, nec manducet (II Thess. III).« Sed et apud saecularem judicem officium duarum tutelarum petens, suspectus habetur, ne dum utrumque attentat, neutrum bene peragat. Si ergo prohibitum 94 est: »Ne in multis sint actus tui,« fortius prohibetur antecedens, scilicet [Col. 0119B] »ne in pluribus« ecclesiis, redditibus, dignitatibus »sint actus tui.« Vide ne ab omnibus, ne a pluribus ecclesiis, redditibus, et hujusmodi ita habeatis, quod teipsum non habeas.



CAPUT XXXIV. De unicitate mala.

Est et quarta unicitas, scilicet mala, qua quis singularitatem appetit inter alios, statuens sibi justitiam, »reputans se aliquid esse, cum nihil sit (Gal. VI) supra modum, vel quod non habet sibi arrogans, singularis, ferus, unicornis, superbus. De quo dicitur: »Vae soli, quia si ceciderit,« per superbiam cadens, »non habet sublevantem se (Eccli. IV).« Item: Omnia omnesque quaestiones, quae de duplici matrimonio uxorum Jacob, et de [Col. 0119C] subintroductis ei ancillis induci possunt, et de iis (Genes. XXIX), et contra tales: Jacob tamen excusatur, eo quod duas duxerit ad procurandum sobolem ad cultum Dei, ad multiplicandum populum unius fidei. Viderint ipsi, si plures ecclesias, dignitates susceperint, ob fecunditatem et utilitatem Ecclesiae spiritualem, potius quam obventionem et fructum temporalem. Si haec susceperint ad multiplicandum populum in cultu Dei, ad multiplicandum filios et fructum bonorum operum in ea. Non videtur quidem verisimile, eo quod Rachel, Ecclesia aliqua scilicet, fecundior in obventionibus et temporalibus fructibus, praeponatur Liae, fecundiori tamen in fructu spirituali. Haec enim contemnitur, illa praeelegitur. Sed et Rachel Liae ait: »Da mihi [Col. 0119D] partem de mandragoris filii tui Ruben. Quae respondit: Parumne tibi videtur quod praeripueris maritum meum mihi, nisi etiam mandragoras filii mei tuleris? Ait Rachel: Dormiat tecum et quiescat hac nocte, pro mandragoris filii tui (Genes. XXX).« Nunc autem attitulati duabus ecclesiis, cum una et in una earum, nec una nocte »pro pluribus mandragoris et obventionibus ejus, quas praecipiunt, dormire, quiescere, legere, et cantare curant. Sed et fecundior esset Ecclesia, si singulis ecclesiis singuli ministri assignarentur. Si objicias paucitatem clericorum et ministrorum; at hodie pluribus et indoctis, plures committuntur ecclesiae, et doctis viris et prudentibus pluribus nulla, cum nec una [Col. 0120A] uni talium deberet committi, et plures viro prudenti pro inopia bonorum, possent tradi. Sed nec uni medico plures infirmi, nec uni tutori plures tutelae committuntur cum difficultate et periculo, multo minus plures ecclesiae uni deberent committi, ubi vertitur periculum animarum: ibi corporum et possessionum. Item: In tales cadit maledictio Dei, de qua legitur in Deuteronomio cap. XXVIII: »Uxorem accipias, et alius dormiat,« quiescat, 95 cantet et ministret in ecclesia. Quod sequitur, illis non convenit, sed contrarium est eis: »Plantes vineam, et non vindemies eam, seras agrum et non metas fructus ejus (Deut. XXVIII).« Isti autem e contrario non plantant, non pastinant, non paxillant vineam, nec laetamen apponunt, et [Col. 0120B] tamen vindemiant eam, et de vino ejus bibunt; non serunt agrum, et colligunt fructus ejus, ut ei assimilentur, de quo Dominus in Evangelio ait: »Austerus homo es, metis ubi non seminasti, et colligis ubi non sparsisti (Matth. XXV).« Item: Si offensa generatur in ecclesia, pro marrantia et absentia alicujus per diem, qui legere vel cantare debet in ea; quanto major si absens quis fuerit per annum, imo per decennium, vel majus spatium ab ecclesia, in qua ministrare debet? Sed maxima offensa et marrantia, est, quod unus bis legit, vel cantat in una nocte in aliqua ecclesia; quanto major esse deberet, quod unus duabus deputaretur ecclesiis, cum in eis una die vel nocte legere, cantare, et ministrare non possit? Sed in quadam nobili [Col. 0120C] ecclesia, quod turpius est, quinque vel plures dignitates sunt ditissimae in obventionibus et redditibus, pro quibus perceptis in ea, nec per vicarium, nec per alium servitur. Non dico, non cantatur, non legitur tantum, sed nec etiam consiliis ejus assistitur. Quippe nulla personarum quinque, semel in anno praesens in ea invenitur. Item: Tales detestabiliores sunt Lamech, qui primus bigamiam introduxit (Gen. IV). Isti enim, non tantum bigami, sed et trigami, et tetragami, pentagami inveniuntur, et deinceps. Sed et talis quam ecclesiarum suarum relinquit haeredem omnium congregatorum in una earum, difficile erit distribuere, et relinquere singulis quae sua sunt ecclesiis. Item Isaias cap. V: »Vae qui [Col. 0120D] conjungitis domum ad domum,« ecclesiam ecclesiae copulando, »et agrum agro usque ad terminum loci« majoris scilicet: »Nunquid habitabitis vos soli in medio terrae?« Quasi diceret: Nunquid vos soli sapientes estis, vel soli canere novistis in ecclesia propter quod plures usurpatis?



CAPUT XXXV. Contra exteriorem Simoniam, scilicet in officiis, et dignitatibus, et redditibus Ecclesiae.

Pestem et lepram Simoniae, quae vertitur circa sacramenta interiora, etiam »usque ad cornu,« et sacramentum »altaris (Psal. XVII)« supra suggillavimus: speciem autem ejus, quae consistit circa exteriora: puta officia ecclesiastica, ecclesias, dignitates, redditus, personatus, et quaecunque annexa [Col. 0121A] spiritualibus, sic suggillat Dominus in Evangelio Joannis c. X: »Qui non intrat per ostium,« Christum; humilis scilicet, ne erectus offendat in humilem januam, scilicet Christum, alioquin casurus erit ex alto. »Et qui non intrat« (vocatus etiam a Deo canonica 96 electione, alioquin auditurus: Amice, »quomodo huc venisti, non habens vestem nuptialem?) in ovile ovium (Matth. XXII),« id est, in catholicam Ecclesiam, et in consortium fidelium, quodcunque videlicet collegium sanctorum: »sed ascendit aliunde,« quoquo modo praeter Christum, vel non bene de eo sentiendo, ut haereticus, vel »quae sua in Ecclesia non quae Jesu Christi sunt quaerendo (Philip. II),« ut pseudo, et mercenarius, vel Simoniacus, et:

   [Col. 0121B] Venditus ipse
Vendere cuncta cupit.

(Vix enim bono medio exercentur, bonove fine concluduntur, quae malo sunt inchoata principio) »ille fur est (Joan. X),« quia quod alienum est, suum dicit, id est oves Dei suas dicit, si regimen animarum ei commissum est; si non: quod nor suum est, ut patrimonium crucifixi, et bona pauperum, sicut raptor absconditus, sibi usurpat, »hic est et latro (ibid.),« quia furatus est, scilicet oves Dei. Si regimen animarum habet, occidit seipsum, etiamsi non, et se occidit, et bona pauperum violenter rapit et detinet. »Qui autem intrat per ostium (Joan. X),« id est Christum, sincere, »non sua, sed quae Jesu Christi quaerendo (Philipp. II), pastor est ovium. [Col. 0121C] Huic ostiarius,« id est sacra Scriptura, quae ducit ad Christum, et ab beatitudinem ejus aeternam: vel Spiritus sanctus, »qui docet omnem veritatem (Joan. XIV), aperit« ampliorem viam ad beatitudinem, abscondita scripturarum, quaestionum, confessionum et consiliorum. »Qui enim sequitur me, non ambulat in tenebris (Joan. VIII).« ignorantiae vel peccati: »Et oves,« id est, praedestinati ad vitam, subjecti ejus, humiliter et devote audiunt, obediendo voci ejus, quia Christum praedicat, et quaerit non aliud. Et hic »proprias oves vocat (Joan. X),« provocat, et exaltat in Ecclesiae officiis et dignitatibus, nominatim ex suo nomine, ex nomine scilicet meriti, praedestinationis, vel gratiae spiritualis [Col. 0121D] (Philipp. IV).« De cujusmodi nominibus dicitur: »Gaudete, quia nomina vestra scripta sunt in libro vitae (Num. IV).« Item: Vocavit Moyses unumquemque, scilicet ex nomine suo, non ex nomine vulgi, non ex nomine pecuniae numeratae, non carnalis affectus, non cujuscunque conditionis privatae, ut generis, et hujusmodi. »Omnis enim quicunque fecerit voluntatem Patris mei, qui in coelis est,« sive Graecus, sive Scytha, vel quicunque barbarus, »hic aptus est regno Dei (Matth. VII).« Et poeta:

   Lectos ex omnibus oris
Evehis, et mores non quae cunabula quaeris. (CLAUDIANUS, lib. II, De laudibus Stilliconis.)

Hic »oves educit (Joan. X)« et emittit verbo et [Col. 0122A] exemplo, »de Aegypto (Exod. XIII),« de peccato: »Et ante eas vadit« perfectionis consilio, et vitae merito et exemplo. »Et oves illum sequuntur (Joan. X)« usque in regnum Dei, obediendo et perseverando usque in finem, quia sciunt vocem ejus »quocun que ierit (Apoc. XIV). Alienum autem,« (in quo non scilicet non est vox Christi, sed lucri temporalis, etiamsi bonus alias videatur) »non sequuntur, sed fugiunt ab eo, quia non noverunt vocem alienorum (ibid.).« Sicut autem Christus est »ostium« intrandi in Ecclesiam et militantem, et triumphantem, ita et »via. Ego sum via« in exemplo, »veritas« in promisso, et »vita« in praemio (Joan. XIV), et pons 97 nobis pontem faciens, et viam intrandi in Ecclesiam praesentem et futuram, Unde Epistola [Col. 0122B] ad Hebr. IX: »Christus assistens pontifex futurorum bonorum, per amplius et manifestius tabernaculum non manu factum,« id est »non hujus creationis,« etc. Est autem quadruplex pons, via, vel modus intrandi in Ecclesiam, in coetum sanctorum per Christum. Primus fuit incendium aemulorum Aaron, floritio, et fructificatio virgae ipsius, quibus ostendebatur vocari a Domino. De cujus vocatione legitur in Numeris, cap. XVII et XVIII, et Epistola ad Hebr. V: »Nec quisquam sibi sumit honorem, sed qui vocatus fuerit a Deo tanquam Aaron.« Non dico miraculos a vocatione, sed signis operum, scientiae et virtutum, quibus Deo placere ostendatur. Secundus pons fuit vox de coelo lapsa, qua clarificatus est Filius a Patre: »Hic est Filius meus [Col. 0122C] dilectus in quo mihi complacui (Matth. III).« Et per Prophetam: »Tu es sacerdos in aeternum (Psal. CIX).«

Hac vocatione vocatus est Nicolaus, Tertius pons fuit jactus sortium, quo »Matthias accepit locum ministerii et apostolatus, de quo praevaricatus est Judas, ut abiret, in locum suum (Act. I).« Et notabiliter notandum quod apostoli de discipulis Christi duos tantum elegerunt in apostolatus officio, quos magis idoneos esse cognoverunt, nec de his alterum apostolum nominare praesumpserunt, sed gratiae divinae hoc reliquerunt. Sed et Simon Petrus, si septem diaconos in dispensatores rerum pauperum (Act. VI), privato amore, et carnis affectu, elegisset, [Col. 0122D] ut apostoli liberius vacarent orationi, procul dubio discipuli sic electos, quippe sibi inutiles, repulissent. Nunc autem ablatae sunt sortes de medio propter vicinitates sortilegii, quibus successit canonica electio, quae nisi pura et sincera, et sancta fuerit, praeter Christum erit et sacrilega. Sed cum modo non credatur sortibus, et caeco judicio ad eligendum aliquem in archidiaconum, et hujusmodi officia modica in Ecclesia ne indignus eligatur, quomodo eis creditur ad homicidium perpetrandum per peregrina et caeca judicia?



CAPUT XXXVI. De impedientibus sinceritatem canonicae electionis.

Sinceritatem et puritatem canonicae electionis impediunt et destruunt, lepra Giezi (IV Reg. V), [Col. 0123A] cupiditas Simonis (Act. VIII), violentia oritarum et majorum (Num. XVI), aliaeque plures causae, de quibus prosequemur, quarum aliquas tangit Hieronymus in epistola sua, causa scilicet octava, quaest. I, ita inquiens: Moyses amicus Dei, »cui facie ad faciem locutus est Dominus (Exod. XXXIII), potuit utique successores principatus filios suos facere, et posteris propriam relinquere dignitatem, sed extraneus de alia tribu eligitur Josue ut sciremus principatum in populos, non sanguini deferendum esse, sed vitae merito (Num. XXVII). At nunc cernimus plurimos hanc 98 rem beneficium facere, scilicet, ut non quaerant illos in Ecclesia columnas erigere, quos plus cognoverunt Ecclesiae prodesse, sed quos, vel ipsi amant privato amore, vel quorum [Col. 0123B] obsequiis sunt deliniti, vel pro quibus majorum quispiam rogaverit, et, ut deteriora taceam, qui ut clerici fierent muneribus impetraverunt.

Addendum etiam quod nusquam legitur Dominus sic infrenduisse, incaluisse pro aliquo crimine, sicut pro monstro Simoniam. Contra hoc enim monstrum pugnaturus, ut illud de Ecclesia ejiceret, »flagello facto de funiculis (Joan. II),« armatus, nativamque mansuetudinem, quasi ad horam, secundum humanitatem, exuens, »vendentes columbas in templo ejecit, et mensas nummulariorum subvertit (Joan. X).« Quasi diceret: Per me intrandum est in domum meam. »Ego« enim »sum ostium (ibid.),« non per vos acceditis ad Ecclesias, vel spiritualia, vel annexa spiritualibus. Sic enim »domum meam, [Col. 0123C] domum orationis, speluncam latronum, et domum negotiationis facitis (Matth. XXI).« Si ergo ita incanduit et infrenduit Dominus contra figuram, quanto magis contra veritatem et monstrum Simoniae, quod ut hodie cum monstris, quae peperit, ejiceretur de Ecclesia, opus esset, non tantum funiculis, sed gladiis, contis et fulminibus de coelo cadentibus? Canonicam autem electionem praedictorum trium modorum eligendi, imitatricem quippe eis succedentem exprimens in Evangelio Dominus, ait: »Venite post me,« etc. (Luc. IX.) »Praecepta« sine quibus non est salus, »implendo, carnem vestram cum vitiis et concupiscentiis crucifigendo (Gal. V).« Quia, »Si quis vult venire post me,« [Col. 0123D] necesse est »ut abneget semetipsum, et tollat crucem suam, et sequatur me (Luc. XVI).« De crucifixis ergo eligendus est praelatus Ecclesiae. Et quia praedicta communia omnibus non sufficiunt eligendis, subdit: »Faciam vos,« per auctoritatem, et donorum, et virtutum infusionem, ut qui praeest dignitate, praesit morum honestate, et scientia polleat. Et sic, praedictis impletis et collatis, »faciam vos fieri« per ministerium, et canonicam electionem eligentium, »piscatores hominum (Matth. IV),« animarum, non pecuniarum. Aliter electi, vel spirituale beneficium adepti, similes sunt sacerdotibus Jeroboam, qui de novissimis et extremis populi fecit sacerdotes idolorum: »Quicunque enim volebat, implebat manum suam, et fiebat sacerdos excelsorum. [Col. 0124A] Propter hanc causam peccavit domus Jeroboam, et eversa est, et deleta de superficie terrae (III Reg. XIII).« Sed nunquid hoc fuit Simoniacum? Constat quod vendere sacerdotium legale, Simonia fuit. Si sacerdotium idolorum, quaestio est. Nisi forte ob hoc dicamus ibi inesse siniam, quod etiam »sacerdotes excelsorum,« propter sacerdotii dignitatem, necesse habebant de officio praedicare, et morum honestatem habere, sicut et veri sacerdotes.

Item Dominus in Luca, cap. XII: »Quis putas est fidelis servus,« seu »dispensator et prudens? (Luc. XII) fidelis,« quae ad salutem sunt necessaria implens: Unde Apostolus: »Haec commenda fidelibus hominibus, qui idonei erunt et alios docere (II Tim. II). Idonei« vita, et scientia et facundia.

[Col. 0124B] »Et prudens,« ne det »Sanctum canibus (Matth. VII): Quem constituit Deus,« auctoritate sua et ministerio eligentium, canonica scilicet electione. Alioquin non mittitur a Domino, de quo, et consimilibus dicitur: »Quotquot venerunt,« scilicet non missi a Deo, »fures sunt et latrones (Joan. X). Sequitur: »Super familiam suam,« ut sicut praeest dignitate, ita praesit morum honestate. »Ut det illis,« non ut accipiat ab eis lac et lanam, oleum et amurcam, constituitur super eos; sed potius, »ut det illum tritici,« divini verbi »mensuram,« secundum capacitatem auditorum, et hoc »in tempore. Omnia enim tempus habent. Est tempus tacendi, et tempus loquendi (Eccle. III).« Praedictio vero si assidua fuerit, vilescit. Aliter autem constituti super familiam [Col. 0124C] Domini, similes sunt sacerdotibus Belis (Dan. XIV), qui fracto vero ostio »Christo,« quantum in se est, per furtiva ostiola (ut sordida munera, pecuniam numeratam, carnis affectum et hujusmodi) intrant ad altare, in Sancta sanctorum, comedentes, et devorantes, et asportantes oblata principum et populorum.

Talibus etiam objici potest quod dicitur in Deuteronomio, cap. XX: »Quis est homo qui aedificavit domum novam, et non dedicavit eam? Vadat et revertatur in domum suam, ne forte moriatur in bello, et alius dedicet eam. Quis est qui plantavit vineam, et necdum fecit eam esse communem, de qua vesci omnibus liceat? Vadat et revertatur in [Col. 0124D] domum suam, ne forte moriatur in bello, et alius fungatur officio ejus. Vel quis est homo qui despondit uxorem, et non accepit eam? Vadat et revertatur in domum suam, ne forte moriatur in bello, et alius accipiat eam.« Isti autem ecclesias et ecclesiastica beneficia suscipiunt, et non dedicant eas aliquo opere, aliquo servitio, et ita moriuntur in bello. Saepe etiam in se plantant bonam conversationem et doctrinam, sed necdum fecerunt eam communem aliis exemplo, et verbo praedicationis, et ideo revertantur in domum, et ecclesiam suam, si haec non egerunt, antequam ad aliam eligantur. Nunc autem eliguntur qui paedagogis indigent; et cum deberent alios docere, indigent potius ab illis doceri: »Quasi modo geniti infantes,« qui despondent [Col. 0125A] sibi ecclesias, et alii cognoscunt eas, et ministrando, et praedicando in illis. Item: Quanta etiam debeat esse puritas et sinceritas canonicae electionis, patet ex verbis et figuris Veritatis ipsius. Vide quam pure et sincere electus sit Josue, quam pure et sincere alii judices (I Reg. X): Saul, etiam reprobus, in regem, sed datus in ira Dei populo, etiam quia rogatus ab eo (II Reg. V). Vide David sanctissimum, sincerissime »de post fetantes electum (Psal. LXXVII),« et cornu olei in regem inunctum. Vide Gedeon gastrimargos bovino more bibentes, et voluptuosos abjicere; paucos vero et sobrios (qui in virtute procederent ad bellum contra Amalecitas, et lingentes terram) eligere (Judic. VII). Vide in Numeris viros a viginti annis et supra in virtute contra Madianitas [Col. 0125B] pugnaturos fuisse electos (Num. I): quanto magis praelati viriles aetate, animo et morum gravitate, qui in virtute procederent ad bellum contra hostes invisibiles, in Ecclesia essent eligendi? Item ex verbo eligendi. Eligere enim est de inter bona, meliora legere. Aliter eligens potius 100 negligit, vel deligit, et dejicit quam eligat. Ut autem Simonia apertius suggillari doceatur, qualemcunque assignationem, qua radices ejus notificari valent, supponamus talem. Simonia est quotiescunque ab homine fit aliquid quo non gratis vel minus gratis detur spirituale beneficium. »Fit« dico, non »est.« Consanguinitas enim a natura, a Deo est, non fit ab homine. Cum autem naturae datur spirituale beneficium, non gratiae, »caro et sanguis hoc revelat [Col. 0125C] (Matth. XVI)« sic danti, non spiritus: nec est haec Simonia, sed peccatum alterius generis et mortale. Utrum autem, qui sic accipit spirituale beneficium, praepositus magis digno, in ecclesia, teneatur illud resignare, non diffinio. Maxima enim strages oriretur in ecclesia, hoc dicto. Fit dico aliquid indebitum, puta munus, vel obsequium sordidum praestitum, vel praestandum. Debitum obsequium excluditur, ut, cum quis vocatus in partem sollicitudinis ad sumptus episcopi militat Ecclesiae, ut sic constet episcopo de dignitate, scientia, virtutibus et bonis moribus ejus, quibus praedito confert ecclesiasticum beneficium, nec ideo minus gratis. Per adverbium autem excluditur ejus exspectatio muneris, vel obsequii, [Col. 0125D] vel beneficii spiritualis conferendi vel collati, sive intervenerit pactio, sive non. »Deus enim videt in corde (I Reg. XVI);« pactio autem et causa sine qua non posset officium sacerdotale exerceri in ecclesia, non excluditur. Paciscitur enim episcopus vel sacerdos cum patrono de necessariis naturae inveniendis ministris altaris ante dedicationem ecclesiae. Complectitur autem haec descriptio pestem Simoniacam et lepram Gieziticam, non autem Coriticam violentiam, quae frangit ostium ecclesiae. Pejor est duabus primis pestibus. Mallem esse fur quam latro, Simoniacus quam Corita per preces et extorsiones principum.



CAPUT XXXVII. De quatuor generibus spiritualium.
[Col. 0126A]

Sunt autem quatuor genera spiritualium. 1o Sunt enim spiritualia per quae habetur vel habere praesumitur Spiritus sanctus, ut virtutes et miracula. 2o Sunt etiam spiritualia, per quae confertur, vel collata augetur Spiritus sancti gratia in aliquo, ut ecclesiastica sacramenta (vide notas) praeter matrimonium, ordines, officia etiam ecclesiastica. 3o Spiritualia sunt annexa spiritualibus, puta adjuncta personis ecclesiasticis vel ecclesiis, ut dignitates, decimae, primitiae agri, redditus ecclesiae. 4o Spiritualia dicuntur vasa, et vestes ecclesiae consecrata. Prima impetrabilia sunt, et de jure, et de facto. Secunda, de jure, licet non de facto. Venduntur [Col. 0126B] enim, sed Simoniam pariunt. Tertia, impetrabilia sunt de jure, nisi in casibus, de quibus alias dicetur. Quarta, si conflari possunt, conflata omnibus vendi possunt; sin autem tantum personis 101 ecclesiasticis, non viris laicis. Prohibemur enim in consecratione distinctione quinta, Deo semel dicata, etiam tigna et lapides ecclesiae consecrata in communes usus redigere.

Quod temporalia pro spiritualibus offerri possunt, videtur ex Numeris cap. XXXI in fine: Accedentes filii Israel ad Moysen dixerunt: »Ob hanc causam offerimus in donariis Domini, singuli quod in praeda auri potuimus invenire periscrelides, armillas, annulos, dextralia, murenulas, ut depreceris pro nobis Dominum.« Ergo pro tricenariis, anniversariis, [Col. 0126C] et hujusmodi, licet exigere, et dare pecuniam? Non est ita. Hujusmodi solutio sumitur ex hoc quod sequitur: »Susceperunt Moyses et Eleazar sacerdos omne aurum oblatum, et susceptum intulerunt in tabernaculum testimonii, in monumentum filiorum Israel coram Domino.« Ex quo patet quia potest pecunia dari ecclesiae in memoriale et excitamentum ejus, in signum devotionis petentis suffragia Ecclesiae, et in exemplum aliorum; nec datur pro spiritualibus. Ita enim et Petrus in coelo orat pro aliquo, videns illum devotione et opere vicinari Deo, sicut Ecclesia, pro signo devotionis et operis sic petentis orationes, et suffragia ejus. Ergo ea ratione licet mihi dare Ecclesiae, ut in ea intituler, [Col. 0126D] praebendas et redditus accipiam? Non est ita. Alia enim ratio hinc inde reformat pactum. Suffragia enim et orationes Ecclesiae necessaria sunt ad salutem; citra autem ecclesiasticos redditus est salus; aeque autem aggregandus est suffragiis Ecclesiae, qui minus vel nihil dat, sicut et qui plus dederit, cum devote et ex affectu ea petierit, alioquin turpis quaestus et venalitas videbitur in ea. Secundo, datur pecunia ecclesiae in necessitatem, et sustentamentum naturae ministrorum et inventionem luminarium ecclesiae, et hujusmodi, sine quibus officium divinum in ea rite non celebrabitur. Tertio, quandoque datur in ecclesia pecunia (quae tunc expendenda est in pias causas, alioquin cupiditas eam exigit non justitia), non pro spiritualibus et absolutione [Col. 0127A] conferenda, sed pro poena peccati in supplicium. In primo casu excluditur omnis pactio et conditio. In secundo admittitur pactio, ut scilicet sacerdos paciscatur cum patrono de necessariis vitae inveniendis. Sic etiam sacerdos carens beneficio ecclesiastico, pacisci potest cum alio, ut ministret in ecclesia ejus, dum moram fecerit in scholis super necessariorum inventione sufficientium tali officio exsequendo; ut scilicet habeat non tantum unde vivat, sed unde pauperes pascat, ut quod praedicat ore, confirmet opere. Similiter in tertio casu admittitur pactio, quae tamen cum sit [forte fit] sive in secundo casu, sive in tertio, sic fieri debet, ne propter eam infirmi scandalizentur. Turpis pactio, inhonesta et cupida semper excluditur. Cum autem [Col. 0127B] officia ecclesiastica sint de genere spiritualium, sicut sacerdos vendens officium suum, puta locando se, et operas suas, et opera sua, et instrumenta ecclesiae, etiam benedictione nuptiali committit, Simoniam. Sic qui dignitatem pauperem, personae suae insufficientem, pro emolumento temporali illi adnectendo, in ecclesia suscipit, alias 102 non submissurus collum jugo, oneri et officio dignitatis illius exsequendo, nisi propter augmentum reddituum extrinsece additum, vel addendum, notam et indicam, non tantum venalitatis officii, sed personae suae ad hoc exsequendum. Turpius autem est se ipsum vendere, onam aliquod extrinsecum. Item ad idem, causa 1, q. 2: »Quam pio mentis affectu,« [Col. 0127C] etc. Utrum autem sic habitam dignitatem, vel ecclesiasticum beneficium teneatur resignare, quaestio est. Sicut autem pactio vocalis in spiritualibus indica est venalitatis et effectiva Simoniae coram hominibus, ita et pactio mentalis coram Deo et angelis, qui nonnisi mentaliter loquuntur. Sic ergo consistit Simonia in exspectatione muneris accipiendi, et in conceptione ejusdem dandi, et in spe utriusque partis, dantis scilicet ecclesiasticum beneficium, et sperantis retributionem, et accipientis, vel in spe accepturi beneficium ecclesiasticum. Dare autem, est quandoque ita et accipere. Utrum autem sic adeptus beneficium ecclesiasticum teneatur illud resignare, quaeritur. Sed cum exspectatio et conceptio munerum pariant Simoniam, quae erit differentia [Col. 0127D] inter Simoniam et lepram Gieziticam in hoc casu? Simonia quidem committitur in voluntate, tum concipientis dare, tum exspectationis acciperes lepra vero Giezitica in opere tantum, scilicet cum datur, vel cum accipitur. Item: Si exspectatio tantum intervenerit dum accipiens ecclesiasticum beneficium, a tali sciverit per conjecturas eum exspectare retributionem, licet non conceperit ille dare, turpis est ingressus ejus in illud beneficium, quia non gratis est sibi collatum. Sed nunquid tenetur illud resignare? Si autem nesciverit quod munus exspectet, si indiguerit praelatus, poterit et debet ei dare, et subvenire. Sed nunquid particula, vel frustulum reddituum ecclesiasticorum collatum a sacerdote alicui, si ille illud vendiderit, Simoniacus erit? Non; cum talis [Col. 0128A] pecunia aeque competat laico, sicut et clerico. Ets enim pecunia ecclesiae a sacerdote detur alicui, quandiu viveret habet quasi in annuam pensionem, ille tamen non idcirco alligatur divino, vel ecclesiastico officio exsequendo.



CAPUT XXXVIII. Quot modis committitur Simonia?

Committitur autem Simonia fractura ostii, quod est Christus, tripliciter: Munere a manu, a lingua, ab obsequio. Quae distinctio ex Moralibus Gregorii (lib. IX, cap. 17) super illum locum Jeremiae (cap. XLVIII) haberi potest: »Maledictus omnis qui facit opus Dei fraudulenter,« scilicet, pro rei corporalis praemio, vel pro laudis verbo, vel humani judicii gratia. Est enim nummus vanae gloriae, [Col. 0128B] est nummus elationis, est nummus cupiditatis, est nummus sordidae obsecutionis. Sed de hoc ultimo quaeritur, si sine expressa pactione pariat Simoniam? Ita quidem. 103 Sed nunquid impensa obsequii honesti? Videtur quidem velle hoc philosophus, dicens (SENEC., epist. 42): Hoc itaque in his quae affectamus, ad quae labore magno contendimus inspicere debemus, aut nihil in illis commodi esse, aut plus incommodi.

Quaedam supervacua sunt, quaedam tanti non sunt. Sed haec non providemus, et gratuita nobis videntur, quae charissime constant. Ex eo licet stupor noster appareat, quod ea sola putamus emi, pro quibus pecuniam solvimus; ea gratuita vocamus [Col. 0128C] pro quibus nos ipsos impendimus, quae emere nolemus, si domus nobis nostra pro illis esset danda, si amoenum fructuosumque praedium. Ad ea paratissimi sumus pervenire cum sollicitudine, cum periculo, cum jactura pudoris, liberatis et temporis. Adeo nihil est cuique se vilius. Idem itaque in omnibus consiliis rebusque faciamus, quod solemus quoties ad institorem alicujus mercis accessimus. Videamus hoc quod concupiscimus, quanti deferatur. Saepe maximum est pretium, pro quo nullum datur. Multa tibi possum ostendere, quae acquisita acceptaque libertatem nobis extorserunt. Nostri essemus, si ista nostra non essent. At videtur loqui de labore consequente collatum beneficium, non antecedente. Item: Nummus cupiditatis cum expressa [Col. 0128D] pactione, et sine expressa pactione, cum prava spe exspectationis et conceptionis dantis et, accipientis parit Simoniam. Usuram ergo et nummus obsecutionis citra pactionem? Ita quidem, si impensa obsequii sordida fuerit. Si honesta, puta, si dans beneficium ecclesiasticum in accipiente respicit gratiam, scientiam, probitatem, Christum scilicet potius quam temporalem utilitatem sibi praestitam per obsequium impensum, non erit Simonia; sed nec ipse hoc intuitu, ut temporale praemium recipiat, ei obsequatur. Item: Quaeritur, si pactio mentalis, cum spe utriusque partis dantis et accipientis scilicet, indebita saltem apud Deum, faciat in fraudem Simoniae, pariatque ingressum vitiosum in spirituale beneficium; verbi causa; [Col. 0129A] Si patruus senex nepoti suo probo, etiam honesto, dederit ecclesiam suam, alias non daturus nisi sub spe percipiendi obventiones et fructus illius ecclesiae quandiu vixerit, nec ille alias accepturus spiritualem, nisi dederit fructus illi annexos, danti (et si sic habens ecclesiasticum beneficium) teneatur illud resignare. Constat tamen quod juramento interposito, vel interponendo super concessionem perceptionis fructuum, et ita vocali pactione mediante ingressus talis sit vitiosus. Sed nunquid electio alicujus, si juraverit, vel se juraturum promiserit, quod consuetudines illius ecclesiae servabit, et hujusmodi? »Beatus autem qui fuerit pavidus in talibus (Prov. XXVIII).« Item: Quid si aliquis administrationem dignitatis ecclesiasticae alicui [Col. 0129B] contulerit, alias non collaturus, nec ille accepturus, nisi redditus illius ei concesserit usque ad tres annos ad maritandum sororem accipientis beneficium illud, ut et sic accipiatur spirituale, et detur temporale? Item: Quid de resignante ecclesiam vel praebendam, ut eam conferat nepoti suo, quem praelatus cogit jurare, quod patruum non offendet, 104 sed ei necessaria vitae ex obventionibus ministrabit; quod multi approbant, eumque ingratum reputant, qui patruo aporiato necessaria ministrare renuit; quasi ea spe et eo intuitu ille hoc beneficium recepisset, et alius eodem intuitu ei contulisset? Item: Si praelatus non alias daturus nepotibus suis minoribus beneficia ecclesiastica, et [Col. 0129C] si ad hoc idem ei parumper cogat caro, nisi obventiones et fructus percipiat? In his omnibus casibus quaeritur si vitiosus fuerit ingressus, et Simoniacus? Item: Qui unum duorum spiritualis scilicet beneficii, et ei annexi vendit, neutrum invenditum derelinquit, et qui unum emit, neutrum inemptum relinquit; ergo qui unum dederit et reliquum, et qui unum acceperit et reliquum. Sed praelatus aliquis alicui confert dignitatem ecclesiasticam, alias non collaturus, nisi fructus ejus impignoraverit ad emendum, vel redimendum agros, vel redditus ecclesiae, vel in fabricam, vel sumptus ejus concesserit ad tempus; ergo alterum recipit, et non reliquum, quia non statim. Eadem est objectio de annalibus, biennalibus, triennalibus, et hujusmodi, quae [Col. 0129D] omnia videntur facere in fraudem Simoniae. Hic distinguunt quidam dicentes sequestrationem rerum ecclesiasticarum factam communi auctoritate Ecclesiae, et ob utilitatem ejus, licitam esse; provenientem autem ex propria utilitate, et cupiditate episcopi Simoniacam. Item: Hac eadem regula: »Qui unum vendit,« etc., convincitur alios percipere Simoniace, et ad minus injuste fructus praebendae alicujus per annum, et aliud spirituale, cui annexi sunt fructus, sive in illo anno servierit in ecclesia canonicus institutus, sive non. Si non servierit, ergo percipientes fructus sic, subtrahent ecclesiae illi perannum, et servitorem, et servitium? Si servierit, ergo subtrahunt annexum spirituali, et »alligant os bovi trituranti (I Cor. IX),« sicque [Col. 0130A] serviens altari, non vivit de altari, et seminans spiritualia, non metit carnalia? Credo autem quod sic coram justo judice ventilaretur haec causa; tali, saltem portionem reddituum, unde vivere posset, assignaret. Injustum enim est integritatem spiritualium aliquem habere ut cantandi in choro, intrandi capitulum, ministrandi ad altare, et non integritatem annexorum eis. Talia enim nec, etiam in pias causas, licet expendere. De communi autem portione ecclesiae, posset quidem eleemosyna hujusmodi annua monasteriis, vel aliis locis religiosis assignari; de portione autem spirituali, et singulari alicujus de ecclesia, non posset.

Cum autem pactio mentalis ex parte utriusque proveniens, faciat vitiosum ingressum, magis facit [Col. 0130B] vitiosum ex parte dantis ecclesiasticum beneficium. In manu enim ejus et voluntate est dare illud vel non. Ille est ostium per quod intratur bene vel male, videat ne corrumpatur, quo minus gratis detur. Si autem accipiens habuit voluntatem dandi munus per se vel per alium, dum non dederit, eique praelatus contulerit beneficium ecclesiasticum sincere et sine spe aliqua muneris, accipitet illud poenitentiam agens super prava voluntate sua, nec erit vitiosus ejus ingressus, cum sinceritas ostii maneat. 105 Gratis enim accepit, et ille gratis dedit. Et si enim pravam et Simoniacam, quo ad Deum, habuit voluntatem, poenitendo de illa, cum eam ad effectum non perduxerit, nihil Simoniace acquirit vel possidet.

[Col. 0130C] Quemadmodum si in voluntate haberem quod emerem a te filiam tuam mihi in uxorem; tu autem gratis eam mihi dares, gratis et sine emptione eam haberem uxorem. Item: Si furtum ecclesiae esset occultum judicio ejus secreto, judicio videlicet confessionis, simpliciter furtum est, sicque ablatum a confessore praecipitur restitui; ergo Simonia occulta mentalis, scilicet judicio ecclesiae interiori, non exteriori, Simonia est; et adeptum sic beneficium, furtive scilicet et occulte resignandum. Confessor enim judex interior judicare debet restituendum, cum Simonia, quo ad Deum, commissa sit; judex vero causarum et exteriorum non judicabit hoc esse Simoniam, nisi reus publice hoc confessus fuerit, vel super hoc convictus. Item: Sit, quod aliquis [Col. 0130D] accedens ad ecclesiam vel monasterium, dicat: Offero me et mea huic ecclesiae, vel monasterio ad serviendum in eo perpetuo, si sine distinctione recipitur, sanus erit ingressus ejus. Si autem plura quam oblata ab eo exigantur, vel si distinguatur inter sua et illum, ut sua scilicet sint causa cur recipiatur, vitiosus erit ingressus. Si autem inter sua et illum distinguatur, ut scilicet ille sit causa, cur sua cum ipso recipiantur, sanus et licitus erit ingressus. Si autem monasterium eguerit, ita quod offerentem se illi, sine pecunia recipere non possit vel sustentare, spiritualem fraternitatem ei concedat, non corporalem; vel in exceptionem paupertatis suae, et sustentationem vitae illius exigere potest ab eo, ut eum recipiat, et temporales redditus, quibus [Col. 0131A] tantum sustentetur dum vixerit. Quod si perpetuos exegerit, jam manifesta cupiditas vitiosum facit ingressum. Ex his autem liquet non debere construi, vel fundari aliquod monasterium, sine certo numero agrorum, pecorum et personarum. Cum enim ista augmentum susceperint, nonnisi difficile laqueos et cupiditates Simoniae vitare poterit. Quid si familiaribus episcopi mihi non benevolis dedero, ne famam meam apud eum laedant, sed sileant, nec juvent ut mihi conferatur beneficium ecclesiasticum? Signum taciturnitatis cum habeant consulere episcopo vitiosum facit ingressum. Quid si non sint familiares episcopi, et tamen eis dedero, ne famam meam incrustent? Non propter hoc erit vitiosus ingressus. Sed nunquid si dedero ostiario [Col. 0131B] episcopi, ut ingrediar in capellam ejus, ubi ordiner? Non, cum ordo jam mihi debeatur examinatione, meique susceptione in matricula quae praecessit, etiamsi non praecesserit examinatio, vel susceptio, et tamen hujus causa spe ordinandi si ingressus fuero, quia dignus sum ordinari, non erit vitiosus ingressus, si propter hoc ei dedero, quia nulla penes eum est cura de ordinibus. Extendit autem Simonia ramos suos ab altaribus in quibus radicata sedet, et nidificat usque ad fores et introitum ordinum conferendorum. Assistit enim capellanus ordinatoris, 106 ut, ordine collato, statim rapiat forcipes, et manutergium de manibus ejus, cur accipiat consuetudinem allegans; conquerens etiam quod non a singulis ordinatis singula manutergia [Col. 0131C] accipiat; et saepe quod mutuo accepit vidua, rapit manus ejus sacrilega. Archigallus etiam causa praesentandi ordinandum in subdiaconum tres solidos, in diaconum quinque vel quatuor, in sacerdotem septem in pastum exigit. Sicut autem emere vel vendere principale est Simonia, ita et accessorium, et omnia ei adjuncta ex officio ecclesiastico debita ei, cui confertur principale. Ergo vendere sigillum canipulum, justitiam, ceram, et hujusmodi, nisi paupertas excuset, Simonia est. Unde Gregorius (homil. 39) super Lucam (cap. XIX) ibi: »Et ingressus in templum coepit ejicere vendentes et ementes in illo.« Multi, dum pro religionis habitu, sacrorum ordinum locum percipiunt, religionis officium [Col. 0131D] in mercimonium terrenae negotiationis convertunt. »In templo columbam vendit (Joan. II),« qui hoc quod quibusdam jure competit ad praemium largitur. »Justitiam vendit,« qui hanc pro praemii acceptione servat. »Emit in templo,« qui cum hoc, quod proximo jure debet, negat, dato patronis praemio ut injustam causam foveant, emit peccatum. Quibus dicitur: »Fecistis domum meam speluncam latronum (Matth. XXI; Luc. XIX).« Per malitiam enim et cupiditatem occidunt ubi vivificare deberent. Item: Quaeritur, si emere fraternitatem istam vulgarem a qua quis expellitur non soluto promisso, Simonia sit? Videtur quidem cum spiritualibus annexa sit, ut missarum solemniis, et suffragiis, et orationibus fidelium; hoc tamen non diffinimus. [Col. 0132A] Item: Si abbatem emere mitram, emancipationes, et hujusmodi, ne episcopo subjiciatur, Simoniacum sit. Videtur quidem, quia ista annexa sunt spiritualibus, quod quidem est. Cuilibet autem etiam in spiritualibus licet redimere jus suum. Unde projice pecuniam, ut emas tibi paradisum. Item: Quaeritur si Simonia est dare procurationem, vel redditus collegio, ut celebret festum sancti alicujus in duplicibus, quod prius nonnisi simpliciter celebrabat, vel etiam pro decantando hymno novo, insueto, et hujusmodi. Nec hic omnimoda puritas est. Beatus Thomas Cantuariensis, ut Simoniam a domo sua penitus amoveret, instituens magistrum Arnulphum cancellarium, cum juramento astrinxit, quod nec cum pactione, nec sine [Col. 0132B] pactione, usque ad canipulum pro officio cancellariae administrando acciperet.



CAPUT XXXIX. De poena Simoniacorum.

Sequitur de poena Simoniacorum. Giezi pro immanitate criminis percussus est lepra (IV Reg. V). Simon damnatus in gehenna. In praesenti damnationis ejus data est sententia. »Pecunia tua tecum sit in perditionem (Act. VIII).« Quidam etiam pro libertate Ecclesiae redimenda vendens principibus jura, et beneficia ecclesiastica, 107 consueta privatus est praedicandi gratia. Alius dum conferret ordines, dicens: »In nomine Patris et Filii,« defecit in tertio signo. Obmutuit enim cum debuit invocare »Spiritum sanctum.« Quasi diceret ei: »Gratis [Col. 0132C] accepistis, gratis date (Matth. X).« Accessorium etiam sicut et principale. Unde Cyriacus diaconus oblatis ei muneribus, ut veniret curare filiam Saporis regis, ait: Absit mihi Christi gratiam per me esse venalem! Praecedite, inquit nuntiis, non ascendam equum, sicut nec Christus, sed pedes sequar vos. Quaedam etiam mulier religiosa fere penitus nihil manducans, et in exstasim, et visionem angelicam saepe rapta, dum sub obtentu aedificandae capellae, et agrorum emendorum ad opus monasterii illius, dona ab offerentibus susciperet, gratiam pristinam, et spiritum propheticum, et allocutionem amisit angelorum. Et alii aliis modis plurimis a Deo graviter puniti sunt.



CAPUT XL. De commutatione spiritualium.
[Col. 0132D]

Sequitur de commutatione spiritualium, quae emptionis et venditionis contractui vicinatur. Unde et notam Simoniae facere videtur. Commutatio etiam mercium in quibusdam provinciis, ubi copia monetae non est, locum tenet contractus emptionis et venditionis, ut pro merce merx, pro animali animal accipiatur. Sic et commutatio in spiritualibus, emptioni et venditioni non multum videtur absimilis, et quod faciat Simoniam. Hac ratione, commercio, pactio commutationis (propter quam resignatur beneficium ecclesiasticum, propter quam etiam, et per quam aperitur ingressus in aliud) Simoniam facit, inter episcopum dantem, conscium tamen [Col. 0133A] hujus commutationis, et inter resignantem beneficium, quod episcopus proprio nepoti confert. Ergo et inter resignantes, etiam citra conscientiam dantis episcopi, in quo casu (scilicet episcopo inscio pactionis hujus commutationis) beneficium illud non Simoniace dabit nepoti suo, ille tamen Simoniace illud acquiret. Item: Per hujusmodi commutationem, praecipue decimarum redemptarum a manu laicali, et reddituum ex loculis provenientium, quodcunque ecclesiasticum beneficium haberi potest, et ita omnes praebendae ecclesiae alicujus per commutationem talium, non Simoniace comparari possunt, quod tamen falsum est. Item: Deuteronomii cap. XXII, »Si quis habuerit uxorem, et quaesierit occasionem dimittendi eam, postquam seniores civitatis hoc [Col. 0133B] cognoverint,« secundum legem eum punient, et adjudicabunt illam ei in uxorem, »ita ut non possit eam dimittere omni tempore vitae suae.« A simili ergo: Si iste legitime sortitus est ecclesiam, et quaerit occasionem ut eam dimittat, quia alia pinguior est et uberior, secundum poenam constitutam in canonibus puniri deberet, et in ea manere omni tempore vitae suae.

108 Nota tamen quod commutatio et personarum et beneficiorum, auctoritate Ecclesiae facta, et ob utilitatem ejus, admittitur: quae vero fit propter temporale commodum, ubi attenditur scilicet magis propria utilitas quam Ecclesiae, naevum habere videtur. Nolo tamen »os meum in coelum ponere (Psal. LXXII),« ut asseram hoc esse Simoniacum, [Col. 0133C] cum summus pontifex Alexander II hujusmodi commutationem fieri ex dispensatione concesserit, nescio sive in scripto, sive sine scripto. Item Dominus: »Gratis accepistis, gratis date (Matth. X).« Et item idem alibi: »Si invitatus fueris ad coenam, recumbas in novissimo loco, exspectans quousque dicatur tibi: Amice, ascende superius (Luc. XIV).« Et Apostolus. »Nemo sibi sumat honorem,« etc. (Hebr., V.) Ex his tribus colligitur, »quod gratia, nisi datur gratis, non est gratia (Rom. XI).« Sed eritne medium inter: »A Deo vocari, et sumere sibi honorem?« (Hebr. V.) Absit! Non enim a Deo vocaris, nisi per eum ascendas, nisi gratis accipias, scilicet ut nihil tuum interpretans, tibi sumis honorem. »Aliunde intrans [Col. 0133D] quam per ostium (Joan. X),« aliunde ascendens, ab alio quam a Deo vocaris. Sed quid si fractura ostii tantum sit in voluntate, et non in opere? Poeniteas de voluntate et beneficium acceptum, licet cum voluntate mala, retineas, gratis tamen datum. Non minus enim accipiam codicem tuum, si gratis illum mihi dederis, licet proposuerim illum emere. Constat ergo ex his quod pactio super augenda pensione (maxime habita inter claustrales, cum curam animarum non habeant, et vicarium perpetuum institutum, vel instituendum) Simoniam facit; si inter clericum saecularem et vicarium perpetuum quaestio est. Tutius enim esset quod assignatae et certae pensiones essent utriusque. Pactio autem [Col. 0134A] inter talem et vicarium temporalem non facit Simoniam, quia necessitate excusatur.



CAPUT XLI. De Coritis,

Sequitur de Coritis. Cujusmodi sunt qui per preces et violentiam saecularium principum, sive ecclesiasticorum in Ecclesiam intruduntur: et hoc, vel quia damnum rerum temporalium timetur, vel damnum corporis, vel serviliter timentur principes. Sic autem intrusi majus peccatum habent, quam Simoniaci. Sicut enim latro pejor est fure, quia hic occidi, ille fustigari praecipitur, sic et Corita Simoniaco; quia hic in pace, scilicet data pecunia, intrat ecclesiam; Corita vero per violentiam, frangendo ostium. Si ergo, ubi non delinquimus pares [Col. 0134B] sumus, si jubetur nobis non dominari in clero, sed dicitur nobis: »Et dominamini piscibus maris et bestiis terrae (Gen. I),« id est bestialiter viventibus tantum, non illis qui recte vivunt, qui non commiserunt aliquid super quo corripi debent; cum etiam major dominus feuda minoris domini non possit dare, vel ei praecipere ut det, nec major praelatus minori, ut det ecclesiasticum beneficium. Sed nec dare, cum illius sit illud dare, nisi in casu, scilicet 109 in poena male dantis ecclesiasticum beneficium, tunc ei praecipere posset, ita ut meliori daretur. Aliter praecipientes et hujusmodi emancipationes et exceptiones ab obedientia minoris praelati procurantes, sanctitatem vel sinceritatem ostii, non videntur servare, sed particularia schismata inducere, [Col. 0134C] ex quibus conflabitur illud universale schisma, et separatio a Romana Ecclesia. De qua Apostolus: »Nisi venerit discessio primum, et revelatus fuerit homo peccati, filius perditionis, qui adversatur et extollitur super omne quod dicitur Deus, aut quod colitur, ita ut in templo Dei sedeat, ostendens se tanquam sit Deus (II Thess. II).« Hoc autem dico potius timendo et dubitando, quam asserendo, »ne ponam os meum in coelum (Psal. LXXII),« maxime cum omnes res Ecclesiae sint in potestate majoris praelati, tunc tamen cum minor praelatus delinquit.



CAPUT XLII. De poena Coritarum.

Sequitur de poena Coritarum. Core, igne de coelo [Col. 0134D] misso combustus est in signum aeterni ignis temporale secuturi (Num. XVI), eo quod violenter sibi usurpavit officium sacerdotale. Ozias etiam, quia indebite tetigit thuribulum tanquam si sacerdos esset, lepra percussus est (II Paral. XXVI): ita et Oza arcam (II Reg. VI), et Maria soror Aaron ob solam detractionem (Num. XII).



CAPUT XLIII. De sanguinitis, qui aedificant Sion in sanguinibus.

Sicut autem lepra Giezi (IV Reg. V), sinceritatem ostii per quod intratur in Ecclesiam, et spirituale beneficium corrumpit, sic carni caro et sanguis. Cum enim datur et sanguini, non gratiae datur, sed naturae. »Gratia enim, nisi gratis detur, non est gratia [Col. 0135A] (Rom. XI).« Sicut ergo impedimentum est lepra Giezi, quo minus datur gratis ecclesiasticum beneficium, ita et hic caro et sanguis videtur impedimento esse. Haec autem potius objiciendo et opinando induco quam asserendo. Sic dantibus objici potest quod similes sint Judae, qui loculos habuit duplices, Domini scilicet, in quibus erant res pauperum, et proprios in quibus mittebat quae asportabat uxori et liberis. Qui si propter furtum, quasi unius diei commisit sacrilegium, cujus merito meruit suspendi laqueo (Joan. XII), quanto magis furtum et sacrilegium committit, qui patrimonium crucifixi, pauperibus erogandum, non dico ad horam, dat carni et sanguini, sed officium dispensandi res pauperum, dum vixerit, nepoti committit; quem etiam inde [Col. 0135B] 110 sumptus facturum esse novit, non in usus pauperum, sed in ambitionem, vanitatem, et saeculi luxus, sicque fraudaturum, et spoliaturum pauperes, imo Christum rebus, et bonis suis? Item: Cum de intrantibus in Ecclesiam per ostium dicatur: »Qui non ex sanguinibus, neque ex voluntate carnis, sed ex Deo nati sunt (Joan. I):« de intrantibus per carnem et sanguinem dici potest: Qui ex sanguinibus, et ex voluntate carnis, non ex Deo, nati sunt, in ordinum et beneficiorum ecclesiasticorum perceptione. Plures autem sunt nativitates nostrae. Sicut enim nascimur in baptismo Deo, ita et in sacramentorum aliorum perceptione. Tales nequeunt dicere: »In manibus tuis sortes meae (Psal. XXX).« Non enim consideratur voluntas et beneplacitum [Col. 0135C] Dominicum, sors et haereditas Christi eis confertur. Item: A talibus non jacitur sors super tunicam Domini inconsutilem, ut sortiantur cujus sit, sed scindunt eam, nec sortem requirunt (Joan. XIX). Non enim jacitur sors cum relinquitur haereditas certa successori, et ii sanguine, et quasi jure haereditario, non sorte Domini succedunt in patrimonium crucifixi. Item: Ii quasi crucifigentes Dominum membris ejus pauca vel nulla erogando, utinam dividerent vestimenta sua, mittentes sortem super eis quis quid tolleret. De talibus ait Michaeas: Vae illis »qui aedificant Sion,« scilicet Ecclesiam, »in sanguinibus (Mich. III),« in peccatis: in carnalibus etiam affectibus dantes carni et sanguini, potius ad destructionem [Col. 0135D] Ecclesiae, quam ad aedificationem. Hi sunt velut upupae, quae nidificant in stercoribus suis. Sic danti ecclesiasticum beneficium potest objici: Quia »caro et sanguis revelat ei« sic dare, non »Pater meus qui in coelis est (Matth. XVI).« Item: »Qui non odit patrem et matrem propter me,« id est, non postposuerit carnales affectus, quod non illi in dando spirituale naturae, et ideo »non sunt digni Deo (Luc. XIV).« Item Dominus: »Qui sunt pater, et mater mea, et fratres mei? Et extendens manum in discipulos, ait: Hi sunt mater, et soror, et fratres mei (Matth. X). Omnis enim qui facit voluntatem Patris mei, ipse est, et frater, et soror,« etc. (Matth. XII.) Quasi diceret: Vir spiritualis carnales nescit. Ac si diceret patri et matri: »Nescio [Col. 0136A] vos (Matth. XXV),« insinuans nobis se esse imitandum maxime in spiritualibus conferendis. Ob hoc etiam Petrum et de alia tribu genitum Joanni praefecit (Joan. XXI). Item Hieronymus: Moyses amicus Dei, etc., supra in hoc eodem titulo fere in principio. Item: Si unus ex septem diaconibus, in septimana vicis suae non distribuisset pauperibus, »prout unicuique opus erat,« quorum »erant omnia communia (Act. IV),« sed reservaret ea vel partem illorum, quo minus pascerentur pauperes, uxori et liberis: Quis adeo mentis expers est, ut non credat illum statim esse percussum a Petro, eodem fulmine et terrore, quo Ananias et Saphira, eadem etiam maledictione, qua Simon Magus percussus est? (Act. V.) Nepotem ergo tuum in columnam [Col. 0136B] Ecclesiae non erigas, tamen ecclesiasticum beneficium, unde sustentetur, ei assignare potes. Sed quid si aeque honestus est, et dignus, ut extraneus? Sed et hoc periculosum est, nisi probitas ejus exigat, et excludat omnem infamiam, scandalum et malum exemplum, quod de facili non sit. 111 Non enim exemplum a bene gestis nostris sumitur, sed a cortice, specie et superficie illorum, non a veritate. Si enim dedi nepoti meo propter gratiam, alii meo utentur exemplo, ut dent suis propter naturam magis, quam propter gratiam, dicentes: Nonne meis, sicut et ille suis dabo? ego gratiae, ille det naturae. Ex praemissis patet, quantum recesserimus a cunabulis primitivae Ecclesiae in conferendo administrationem, et dispensationem rerum pauperum, consuetudinem [Col. 0136C] potius quam antiquos sanctos sequentes, quasi praescriptione nos tuentes. Sed sic adeptos ecclesiasticum beneficium, poteritne secure mori in eo, scilicet sine resignatione ejus? Non est meum hoc definire, ne »in coelis ponam os meum.«



CAPUT XLIV. Contra eos qui exuunt se a jurisdictione suorum praelaotrum.

Coritis similes sunt ii, qui quasi per quamdam violentiam eximunt, et subtrahunt se a jurisdictione et obedientia minoris praelati, auctoritate majoris (Psal. LXXII). Quibus quasi schismaticis obviare videtur illud Apostoli in prima Epistola ad Corinthios cap. XII, de unitate, et mutua et debita officii exhibitione [Col. 0136D] membrorum humani corporis sibi invicem subministrantium. Cum enim plura membra sint in humano corpore sibi necessaria et subservientia, ne pereat corpus, quod fieret si omnia membra essent unum membrum, »non potest dicere oculus manui: Opera tua non indigeo; aut caput pedibus: Non estis mihi necessarii,« nec excellentius membrum inferiori potest praecipere, ne sit aliis necessarium, ne serviat et obediat mediis: ergo multo magis in membris Ecclesiae spiritualibus debet haec unitas observari, ne fiat exemptio et subtractio officii, vel obedientiae alicujus membri a jurisdictione, et servitute, et regimine minoris auctoritate et in utilitate majoris. Item: Sanctus Bernardus in libello authentico et utili, qui inscribitur De consideratione [Col. 0137A] (lib. III, in fin.): Si Seraphim praecipere vellet thronis et dominationibus ne essent inferiores cherubim, nec illi ordini, ut superiori, subjecti, sed quasi prima fronte sibi responderent: Nunquid hoc sustineret ille monachus, qui eos sic ordinavit, scilicet, ut unus ordo alio esset inferior? Absit! sed gravius, sicut credo, vindicaret in illum, quam vindicatum sit in Luciferum, dominationem et exemptionem a jurisdictione Domini appetentem (Isa. XIV). Qui cum primus esset »in deliciis paradisi (Ezech. XXVIII),« ob hoc dejectus manet novissimus in suppliciis inferni. Item: Refertur et legitur idem Bernardus in zelum hujus enormitatis et exemptionis ab Ecclesia eradicandae multum affectasse sedere in sede papatus per triennium propter tria maxime: scilicet propter revocandos [Col. 0137B] episcopos ad metropolitanum suum ut ei 112 subjicerentur et obedirent, et abbates exemptos ad episcopum suum, ut sub ejus jurisdictione militarent. Secundum erat, ne aliquis in Ecclesia duas haberet dignitates. Tertium, ne monachus in cella, vel alibi extra conventum degeret. Item: Moyses consilio Jethro constituit decanos, centuriones, quinquagenarios, millenarios super populum (Exod. XVIII): omnia autem haec in figura Ecclesiae facta sunt. Nunquid Moyses si turbasset officia et jurisdictiones singulorum, non peccasset? Sed nec etiam, ut ab uno appellaretur ad alium, pati voluit, ne fraudarentur vel privarentur officiis sibi injunctis, nisi cum aliquid quaestionis natum fuerit, tunc quidem [Col. 0137C] illud praecepit referri ad se vel ad Hur, vel ad Aaron. Ergo multo magis debet in Ecclesia haec exemptio a jurisdictione praelati ordinarii vitari, ne turbatio et scissio officiorum per hujusmodi exemptiones pariant schismata, et unitatis ecclesiasticae scissiones. Item ad Rom. XIII: »Omnis anima potestatibus sublimioribus subdita sit.« Non ait potestati, sed »potestatibus ordinatis a Deo« in Ecclesia, quibus »qui resistit, ordinationi Dei resistit.« Item ad Hebr. XIII: »Obedite praepositis vestris, et subjacete eis,« minoribus vel majoribus. Quomodo igitur major praelatus aliquem emancipat a jurisdictione, et potestate minoris, ne ejus sit obedientiarius? Item: Si hujusmodi exemptio et emancipatio non licet saeculari potestati, multo magis [Col. 0137D] nec ecclesiasticae, cum spiritualia majorem debeant habere aequanimitatem, quam saecularia. Verbi causa: Non potest major princeps emancipare aliquem a jurisdictione, potestate, feudo et hominio minoris domini, nisi cum causae cognitione, ut si crimen dignum vel suspendio vel exsilio commiserit. Sed nec Ecclesia persona est ut personaliter puniatur, et si praelatus ejus deliquerit, etiamsi ipsa tota, non debet peccatum praelati, vel etiam praesentis Ecclesiae redundare in damnum Ecclesiae futurae vel praelatorum ejus futurorum, cum et ipsi boni possint esse. Ergo nec licita est hujusmodi emancipatio in spiritualibus, etiamsi praelatus deliquerit. Ergo cum ille obligetur hominio saeculari domino et minori, a quo non potest absolvi per majorem [Col. 0138A] nisi cognita causa, et iste obligatur obedientia minori praelato super eum ordinato, etsi major eum absolverit favore personae, vel hujusmodi alia de causa. Item: Non potest major praelatus privare Ecclesiam in aeternum officio, sacramentorum collatione, ut dicat: Nolo ut hoc, vel hoc sacramentum alicui conferas in aeternum: ergo nec jurisdictione, collatione ordinis, et maxime nobili membro ipsius Ecclesiae.

Item: Cum excommunicatus juste a minore ligetur, ita ut non possit absolvi a majore, non quoad Deum, nec quoad Ecclesiam, nisi cum causae cognitione, et digna satisfactione, et consensu minoris praelati, qui eum ligavit; ergo juste subditus alicui Ecclesiae ordinatione, non potest emancipari et [Col. 0138B] eximi a jurisdictione et potestate minoris, auctoritate majoris, nisi cum consensu minoris, et etiam Ecclesiae ejus, et certa ex causa, ut ob utilitatem utriusque. 113 Item Sapientiae, cap. I: »Diligite justitiam, qui judicatis terram,« id est, terrenitatem, in qua praepositi estis judices et majores super delinquentes, subditos et inferiores.

Quod enim coeleste et sanctum est, nec habetis, nec potestis judicare, in quo pares estis minoribus justis; quia ubi non delinquimus pares sumus; ergo nec major habet aliquid ordinare in dioecesi minoris, vel aliquem emancipare a jurisdictione ejus, nisi per desidiam, vel alio modo gravi deliquerit. Sed nec etiam tunc delictum personae redundat [Col. 0138C] in damnum Ecclesiae. Hanc etiam paritatem minoris ad majorem, nisi ubi deliquerit, minor ostendit nomen fraternitatis. Scribit enim major minori sicut confratri. Item (II Cor. XIII): »Non possumus nos majores aliquid adversus veritatem, sed pro veritate.« Sed veritas habet Ecclesiam hanc illi fuisse vel esse subjectam, ergo contra hanc veritatem nihil potest major praelatus. Item Judicum VIII: Privatum Ephod quod fecit Gedeon de inauribus et praeda filiorum Israel, quam tulerant de Ismaelitis et Ammonitis, versum est Gedeoni et toti familiae ejus in ruinam. Hoc Ephod privatum, est annulus privatus, mitra privata, mitra abbatialis, et hujusmodi spectantia ad privatas exemptiones. Item Josue cap. XXII: Dominus praecepit filiis [Col. 0138D] Israel ut unicum altare sibi erigerent in terra promissionis; Rubenitae vero erexerunt aliud ultra Jordanem. Unde offensus Israel, direxit aciem contra fratres suos Rubenitas, dicens eis per sacerdotes nuntios: Cur erexistis altare sacrilegum contra altare Domini? Ob hoc pugnabimus contra vos, et altare sacrilegum dejiciemus. Qui responderunt: Altare memoriale Domini ereximus, non ut super illud immolaremus Domino, sed in testimonium quod Dominus sit nobiscum, et ut ibi invocaremus nomen ejus, quia taediosum est nobis ire toties in Silo, in Galgalis, ubi est illud altare modicum immolatitium compositum a Moyse, ad quod tamen accedebant cum immolare volebant. Nunc autem, non tantum unicum altare erigitur contra majus [Col. 0139A] altare et episcopale, sed tria vel quinque, ut pereat justitia, pereat et obedientia. Item: Cum quaelibet provincia suum habeat metropolitanum, quaelibet dioecesis suum episcopum, absurdum et enorme videtur Ecclesiam vel abbatem esse in episcopatu illius, et de episcopatu illius, et non sub episcopo illius dioecesis, non ei subjectus, licet sit de episcopatu, et in episcopatu ipsius. Item secundum ordinem et naturam rerum, non potest genus generalissimum imperare speciei specialissimae, quod non subjiciatur generi subalterno. Item de significatione mystica mitrae abbatialis quaeritur: Si enim cornua mitrae in capite abbatis significant Vetus et Novum Testamentum, ergo »si quid natum fuerit quaestionis (Exod. XXIV),« ad illum, ut ad [Col. 0139B] episcopum est referendum? Sic etiam dux gregis videtur esse qui ventilet inimicos cornibus Veteris et Novi Testamenti; si nihil significant; ergo mitra abbatis inanis est, et superflua, et puerilis, sicut mitra pueri in recitatione miraculi facta ex schedula? Si annulus 114 ejus eamdem significationem habet, quam et annulus episcopi, ergo sponsus et paranymphus est Ecclesiae? De lingulis etiam mitrae, et sandaliis ejus, quaeritur quam habeant significationem, necnon et de benedictione ejus, qua benedicitur in abbatem, qualis sit, et si repeti potest.

De hac ait magister Gilbertus episcopus Pictaviensis, quia simplex est, sicut benedictio super cibum facta; non enim confertur cum impositione [Col. 0139C] manus, unde et repeti potest; vel semel benedictus et depositus abbas, sine iteratione benedictionis exerceat officium abbatis. Sed quomodo manus imponit aliis, usque ad diaconatum? Fere videtur a se ordinatos mittere in vineam Domini (Matth. XX), sicut et episcopus. Quomodo etiam habet potestatem super convocanda et celebranda synodo sacerdotum vel capitulo, sicut asserebat sanctus Bernardus, et alii viri religiosi? Verendum est ne hae exemptiones, et divisiones particulares, universalem faciant divisionem a Romano regno spirituali, quae facta est jam ex parte a Romano regno materiali, de qua Apostolus: »Nisi venerit discessio primum, et revelatus fuerit homo peccati, filius [Col. 0139D] perditionis, qui adversatur et extollitur super omne quod dicitur Deus,« etc. (II Thess. II.) Hujusmodi abbates exemptos Magister Gilbertus schismaticos esse dicebat. Sed dicetur mihi: »Os tuum ponis in coelum (Psal. LXXII).« Respondeo: Non. Hoc autem non asserendo, sed opponendo induco. Non enim licet mihi dicere domino papae, Cur ita facis? Sacrilegium enim est opera ejus redarguere et vituperare. Verumtamen horum solutionem, vel qua ratione eis obvietur, non video. Scio autem quia auctoritate canonis veteris vel novi non sit hujusmodi divisio, et exemptio in Ecclesia, sed speciali auctoritate sedis apostolicae, quam non patitur Dominus errare. Forte enim instinctu et familiari consilio Spiritus sancti legeque privata ducta hoc [Col. 0140A] facit, sicut Samson se cum hostibus occidit (Judic. XVI), sed sic sublati sunt consules et proconsules de medio, ut pauca vel nulla imperent, et omnia Caesar sit, qui omnia sicut omnibus imperet.



CAPUT XLV. Contra adulatores.

Attestante Gregorio (lib. XII Moral. c. 25), sicut nummus muneris et pecuniae effectus est simoniae, ita et nummus obsecutionis vel exsecutionis sordidae, puta adulationis. Munus enim gratis collatum est, sed nec donum gratiae est, quod confertur tam culpae quam pecuniae, vel naturae. Pestem itaque adulationis Propheta sugillans, ait psal. CVIII: »Et induit maledictionem sicut vestimentum, et intravit [Col. 0140B] sicut aqua in interiora ejus, et sicut oleum in ossibus ejus.« Adulatio, inquit Augustinus, et oleum, et maledictio est, quia et delectat, et tormenta parat. Et psal. CXL: »Corripiet me justus in misericordia et increpabit me, oleum autem peccatoris 115 non impinguet caput meum.« Augustinus: Oleum autem est falsa laus adulatoris, et simulata dilectio, quae mentes a rigore veritatis emollit. Hi sunt venditores olei, qui verba cadentia tollunt. Seneca (epist. 20): O quando erit illa dies, quando nemo mentietur in honorem tui? Ob hoc autem amanda est paupertas quae non invenit adulationem, quam fovent divitiae. Unde David psal. CIV: »Edidit terra eorum ranas in penetralibus regum ipsorum.« Ranae sunt adulatores garruli et loquaces; quorum [Col. 0140C] garritum et adulationem exsecrans poeta, ait:

Turba salutantum latas tibi perstrepit aedes,
Hic avium cantus labantis murmura rivi. (CLAUDIANUS lib. I, in Ruffinum.)
Hi sunt sciniphes. Unde sequitur: »Dixit et venit coenomyia et sciniphes,« quae occulte pungunt, et tamen magis nocent quam coenomyia; similiter et adulatio magis quam detractio: Unde Ps. LXIX: »Avertantur statim et erubescant qui dicunt mihi: Euge, euge:« Augustinus: Duo sunt genera persecutorum, scilicet vituperantium et adulantium: sed plus persequitur lingua adulatoris, quam manus interfectoris. Utrumque, id est vituperatio sive detractio [Col. 0140D] et laus, ignis est, quo vir, sicut aurum, probatur in fornace, qui vituperio vel laude tentatur. Exit integer qui neutro rapitur. Et Psal. XXXIX: »Ferant confestim confusionem suam, qui dicunt mihi: Euge, euge:« Qui adulatorie de bono meo mihi applaudunt. Item in Threnis primo Aleph, He: »Facti sunt hostes ejus in capite,« quia adulatores, principes et capita Ecclesiae excaecant, et:

Cui caput est aegrum, caetera membra dolent.
Error enim principis trahitur in exemplum. Item: Quod magis noceat mel et levitas adulationis, quam amaritudo detractionis, constat, quia nullus adeo severus est et rigidus et securus, qui hac peste quandoque non capiatur, in qua delectari videtur, cum statim eam a se non repellat. Ad hoc argumentari [Col. 0141A] etiam poteris ex Ps. CXIX: »Domine, libera animam meam a labiis iniquis:« quae detrahunt, et prohibenda deterrent, »et a lingua dolosa,« quae laudando plus premit et nocet, palliato fine consilii, quo, cades cum adscendere coeperis. Unde et Propheta contra eam quaerens remedium subdit, vel Dominus ei dicit: »Quid detur tibi, aut quid apponatur tibi ad linguam dolosam,« adulatoriam? »Sagittae potentis acutae cum carbonibus desolatoriis.« Hoc est remedium. Item Ps. XXXIII: »Prohibe linguam tuam a malo,« detractionis, »et labia tua ne loquantur dolum,« adulationis; quo dolo cecidit primus homo, cujus radix in posteritate ejus manet, eo quod adulanti diabolo consenserit, cum ait ei sub palliato fine consilii: »Quacunque [Col. 0141B] die comederitis ex eo, eritis sicut dii (Gen. III).« Hoc dolo extollitur diabolica superbia in homine, ut praesumendo de se, dicat: »Ascendam in coelum, ponamque sedem meam ad aquilonem, et ero similis Altissimo (Isa. XIV).« Unde

Et tua servatum consume in saecula rhombum. (JUVENALIS Sat. IV).
Poeta:

   Iste capi voluit; quid apertius? Et tamen illi
116 Surgebant cristae, nihil est quod credere de se
   Non possit, cum laudatur dis aequa potestas.
Hi sunt Comoedi, de quibus idem ait:

Natio comoeda est. Rides? Majore cachinno
Concutitur; flet, si lacrymas conspexit amici,
[Col. 0141C] Nec dolet, igniculum brumae si tempore poscas,
Accipit Endromiden, si dixeris, Oestuo, sudat.
Non sumus ergo pares, melior qui semper, et omni
Nocte dieque potest alienum sumere vultum
A facie jactare manum, laudare paratus,
Si bene ructavit dominus. (Idem Sat. III.)
Sed et alios adulari docentes, dicunt:

Etsi nullus erit pulvis, tamen excute nullum. (OVIDIUS.)
Et philosophus (SENECA, l. VI. De benefic. c. 30) ait: Ob hoc unum timendae sunt divitiae, quia eas comitatur adulatio, nec invenit dives, qui ei verum dicat. Ob hoc maxime amanda est paupertas, quia a quo ameris ostendit (Idem, epist. 20). Quippe non habet adulationem comitem sibi parcentem fortunam [Col. 0141D] hominis, et non personam amantem. (Idem, l. VI De benefic. c. 31): Sed nec in tanto Xerxis exercitu inventus est, qui ei verum diceret, praeter unum. Alii enim maria non sufficere classi ejus capiendae intendebant; alii non aera telorum grandini, et hujusmodi. Solus Demaratus philosophus accessit, qui veritatem ei dixit, in hunc modum: Victus eris et a te ipso, nec senties. Quippe ista tua moles opprimet te. Infinita enim vix regi possunt. Hi sunt Sirenes usque in exitium dulces (Psal. LVII). De quibus Hieronymus: Ad patriam tendentes, debemus mortiferos Sirenarum cantus surda aure transire, »obturando aures sicut aspis,« eas pice liniendo cum Ulysse et sociis ejus. Hi sunt scenicae meretriculae, quas humana philosophia a se, in Boetio, [Col. 0142A] (De consolat. l. I, prosa 1) abegit, multo magis coelestis. De his ait Salomon: »Mel et lac sub lingua meretricis (Prov. V), in ore autem sanctorum gladius et mors. Et Boetius (De cons. Phil.): Nulla pestis efficacior ad nocendum, quam familiaris inimicus. Tales enim sunt et omnes amici, et omnes inimici. »Inimici enim hominis domestici (Matth. X),« adulatores »ejus.« De quibus Dominus: »Populus hic labiis me honorat, cor autem eorum longe est a me (Matth. XV).« Et David: »Dilexerunt eum in ore suo, et lingua sua mentiti sunt ei (Psal. LXXVII).« Et iterum: »Quoniam laudatur peccator in desideriis animae suae,« ab adulatore, »et iniquus benedicitur,« etc. (Psal. IX, V. 24.) Et iterum: »Insurrexerunt in me testes iniqui (Psal. XXVI),« [Col. 0142B] adulatores, pejores calumniatoribus, detractoribus et maledicis: »Et mentita est iniquitas sibi.« Item Poeta Juvenalis de caeco adulatore, qui alios excaecavit:

Nemo magis Rhombum stupuit. Nam plurima dixit
In laevum; conversus at illi dextra jacebat
Bellua. (Satyra IV.)
Unde Hieronymus: Omnis adulator mente caecus est, qui pro quaestu terreno, favore, et gloria, suam et alterius animam interficit. Hi sunt similes Joab, 117 qui tenens mentum Amasae, quasi simulans amicitias in osculo pacis, gladio mirabiliter fabrefacto et occulto percussit eum in inguine, et effudit interiora ejus (II Reg. XX). Adulatio enim venenum [Col. 0142C] et gladius est occultus: Multum enim laedit, et non timetur. Item Jerem. XXXVIII: »O Sedecia! seduxerunt et praevaluerunt adversus te viri« prophetae »pacifici tui,« adulatores, »dicentes: Fiat pax in diebus nostris. Demerserunt in coeno et lubrico pedes tuos, et recesserunt a te.« Quia:

Cum fueris felix, multos numerabis amicos,
   Tempora cum fuerint nubila, solus eris. (OVID. lib. I Trist., elegia 8.)
Item in Proverbiis (cap. I): »Fili mi, si te lactaverint peccatores,« hoc est, adulatores, »ne acquiescas eis.« Item: Sicut Joab dolo occidit Amasam, ita et Abner filium Ner, quasi deosculaturus eum (II Reg. XX). Hunc (quasi secretius eum allocuturus) vocatum [Col. 0142D] seorsum ab exercitu David, interfecit invidens ei, eo quod constituisset David principem militiae super exercitum suum. Cui similis est adulator. Omnis enim adulator proditor est, et Judas et Joab (II Reg. III): In osculo proditor, adulator in verbo. »Meliora enim sunt« saeva »vulnera amici, quam« adulatoris »oscula (Matth. XXVI).« Item: Quod detestabilis sit adulatio, patet ex eo quod ipsa est fomes et nutrix superbiae, quae est maximum peccatum (Prov. XXVII). Unde David: »Et emundabor a delicto maximo (Psal. L). Item: Ex eo quod fomes est, et nutrix ignorantiae, quae est periculosissimum peccatum. Morbus enim qui non detegitur, non sanatur. Item: Adeo irrupit et processit pestis adulationis, quod etiam verba et artem dictandi corrumpit, [Col. 0143A] tropos, solecismos, et quosdam metaplasmos contra regulas conjungendi dictiones et naturam loquendi introducens: utens plurali pro singulari, et cum Deo loquamur singulariter, homini loquimur pluraliter. Mentimur enim dominis adeo, ut eis adulando, auctoritates sacrae Scripturae inscribendo corrumpamus. Eo etiam usque invaluit pestis haec, quod corrumpit argumentum efficacissimum, quo probatur Trinitas personarum: »Faciamus« scilicet »hominem ad imaginem et similitudinem nostram (Gen. I, 25).« Cum ait, »faciamus,« pluralitatem personarum requirit, cum »imaginem,« unitatem essentiae. Nunc autem ponimus hoc verbum »faciamus« in plurali numero, et similiter alia verba, ubi nulla est pluralitas, vel distinctio personarum; sed [Col. 0143B] nec conceptio, nisi conceptionem adulationis, vel plurium dignitatum, vel excellentiae, velis eam nominare. Sicque hic metaplasmus pessimus inolevit, ut jam probari non possit pluralitas personarum, cum dicitur »faciamus,« cum una persona, et ad unam naturam utamur plurali, sicut plures, et ad plures indifferenter. Hinc etiam in concilio Carthaginensi quarto dist. 56, legitur: Clericus qui adulationibus, vel proditioni vacare deprehenditur, ab officio degradetur. Et Hieronymus in Epistola quae sic incipit: »Audi, filia, et vide,« etc. (Psal. XLIV), ait: Ne declines aurem tuam in verba malitiae (Epist. ad Eustochium De custodia virginitatis). Saepe enim indecens aliquid loquens tentat mentis [Col. 0143C] arbitrium, si libenter audias hoc, scilicet quod virgo et hujusmodi diceris, si ad verbum ridiculum casu quandoque labaris. Quidquid 118 dixeris laudant, quidquid denegaveris negant, tacitam vocant, et sanctam, et in qua nullus dolus est: Ecce vere ancilla Dei, dicentes, ecce tota simplicitas, non ut illa horrida, turpis, rustica, terribilis; et quae ideo forsan maritum non habuit, quia invenire non potuit. Naturali ducimur malo cum adulatoribus nostris libenter favemus, et quanquam nos respondeamus indignos in iis in quibus nos laudant, et calidus rubor ora nostra perfundat, audito mendacio in laude nostra, attamen ad laudem suam intrinsecus laetatur anima. Item Ecclesiastici cap. XIII: »Diviti decepto, multi sunt recuperatores: locutus est superba, [Col. 0143D] et justificaverunt illum. Humilis deceptus est,« vel cecidit, »insuper et arguitur: locutus est sensate, et non est datus ei locus. Dives locutus est, et omnes tacuerunt, et verbum illius usque ad nubes perducunt. Pauper locutus est, et dicunt, Quis est hic? et si offenderit, subvertent illum.« Item Ps. LIV: »Molliti sunt sermones ejus super oleum, et ipsi sunt jacula.« Cassiodorus: Adulatores ab ira vultus Domini in futuro dividentur, quando in ultima ventilatione paleas a granis separabit. Et cur? quia »mollierunt« adulatione »sermones suos super oleum,« ut sicut oleo nihil levius, tamen adulationis mollities dicitur superare: ita in contrario intelligatur tanto sceleri par inveniri [Col. 0144A] non posse. Item Deuteronomii XIV: »Non coques haedum in lacte matris suae.« Et Exodi XXIII, item II Reg. XX, Cantico amoris cap. I: »O, pulchra, si ignoras te,« hoc est quia ignoras te, in mendacio, adulatione delectata, »egredere« a consortio meo, »et abi post vestigia gregum tuorum, et pasce hoedos tuos.« Item Isaias III: »Popule meus, qui te beatum, etc.



CAPUT XLVI. De acceptoribus munerum illicite acquisitorum.

Dictum est (cap. 21 et 22) de principalibus et primariis acceptoribus munerum illicitorum, et etiam licitorum, quibus libertas vendi videtur, restat dicendum de secundariis, iis scilicet, qui a primis aliquid accipiunt. Ut autem proponenda melius pateant, distinguendum est inter illicite acquisita. [Col. 0144B] Quaedam enim illicite acquiruntur, et injuste detinentur, quae nec etiam in pias causas expendi possunt. In quibus enim aliquod non habemus jus dominii, in alios transferre nequimus. Quae enim tenemur restituere, quomodo aliis conferemus? Non dimittitur peccatum, nisi restituatur ablatum; nec agitur poenitentia dum ista detinentur, sed fingitur (AUG. ep. 54, ad Macedon. et habetur 14, q. 6: Si res aliena). Talia sunt per simoniam, furtum, usuram, rapinam acquisita. De quibus prima causa, quaestione 1 »Non est putanda.« Et causa 14, quaestione 5, capitul. 1, 2, 3, 4. Quaedam autem injuste acquiruntur, et non injuste detinentur purgato vitio, scilicet cum poenitet quis super eo quod male acquisivit. Cum [Col. 0144C] 119 ergo res vitiosa non sit, quia Domino voluntario et sciente acquiritur, purgato malo modo acquirendi, sicque cessante causa, cessabit effectus, quo minus scilicet expendatur in pias causas. Ubi enim turpitudo est ex utraque parte, dantis scilicet et accipientis, potior est pars possidentis, quia nec danti competit repetitio, nec accipienti restitutio. Sed etiam secundum humanas leges: si quis paciscitur cum meretrice, vel advocato et hujusmodi, dare ei decem solidos, a judice civili cogitur ei solvere. Quae ergo acquisita sunt ab histrione, mimo, meretrice, advocato, medico et milite, conditione ludi vel militiae secundum artem; et sine fraude sequente, expendi possunt in pias causas. Sed si acceperit [Col. 0144D] quis decem, ut aliquem interficiat gladio, vel ei venenum propinet, licet mihi de sic accepto munere accipere? Videtur per illam regulam: In pari turpitudine potior est pars possidentis, maxime purgato vitio. Sed et sic videtur posse accipi a simoniaco. Non est ita; sed nec similiter in homicidio, vel propinatione veneni, et hujusmodi atrocissimis sceleribus. Nemini autem licere accipere a secundariis acceptoribus munerum illicitorum, quorum restitutio praecipitur, sic constabit. Primo exemplo Stephani abbatis secundi in ordine Cistertiensi. Qui cum fratres sustentationem una die non haberent, cum uno converso perrexit ad villam vicinam, in qua illis divisim mendicantibus, cibumque fratribus quaeritantibus, quidam placentas converso, [Col. 0145A] quidam caseos, quidam cadum vini dabant. Quae abbas ab eo accipiens, et super asinum, cui insidebat, imponens, cum essent in reditu, inter psallendum et orandum diligenter quaesivit a converso a quibus eleemosynam accepisset, qui multos enumerans, dixit se a sacerdote illius villae eleemosynam accepisse. Quod audiens abbas, pastoribus et pauperibus sibi factis obviis, statim ea omnia distribuit. Cui conversus: Absit! mi abbas, ut hanc rem facias. Fratres enim domi moriuntur fame. Cui abbas: Sacerdos ille Simoniacus est, nec debemus quidquam accipere a talibus exemplo Tobiae, qui in extrema etiam paupertate audiens vocem hoedi balantis, quem uxor ejus domum attulerat, ut inde ei pulmentarium faceret, dixit: »Vide ne furtivus sit, [Col. 0145B] sed redde eum dominis, filii enim sanctorum sumus, nec licet nobis aliquid de furto edere, vel contingere (Tob. II).« Nunc autem moderni religiosi passim a quovis munera oblata recipiunt, abutentes illa auctoritate apostolica: »Nihil interrogantes propter conscientiam (I Cor. X).« Ut autem melius suggilletur haec species avaritiae, inspicienda est radix ejus, quae in acquisitione rei primo vitiose acquisitae vel detentae consistit. Cujusmodi primarios acceptores Dominus in Luca per Joannem Baptistam redarguens, ait publicanis venientibus ad eum, ut baptizarentur ab eo. Qui dixerunt ad illum: »Magister, quid faciemus, ne excidamur et in ignem mittamur? Nihil amplius quam quod constitutum est vobis, faciatis (Luc. III).« Ambrosius et Beda aliam [Col. 0145C] legunt translationem, scilicet hanc: »Nihil ultra praescriptum exigatis,« sive pecuniae, sive augariae, vel per angariam. 120 Sed quomodo ultra praescriptum vel constitutum? An praescriptum constitutum legis divinae vel humanae intelligis? Si divinae, ut ibi, »Ut faciant judicium conscriptum (Psal. CXLIX), omnes possessores domorum, et villarum, et agrorum transgressores constitues. Si humanae, quae fit auctoritate principis cum assensu populi, metam et terminum in hujusmodi jure non invenies sed avaritiam nostram et pravas consuetudines, laqueosque et retia avaritiae in jus convertes. Quod etiam hodie factum est. Interrogabaut autem et milites, dicentes: »Quid faciemus et nos?« Et ait illis: [Col. 0145D] »Neminem concutiatis (qui hoc potestis, quod non turba), neque calumniam faciatis. et contenti estote stipendiis vestris (Luc. III),« constitutis militiae. Ne praedam per calumniam vel exactionem quaeratis, »sed estote contenti stipendiis vestris.« Turbis autem dixit: »Qui habet duas tunicas, det unam non habenti (ibid.).« Quasi diceret: Nullum officium, sexus, conditio, vel aetas ab agenda misericordia excluditur. Omnibus enim hoc praecipitur. Haec ergo erit tibi forma et regula discernendi a quibus liceat accipere, vel non. Nihil ab aliquo accipias quod supra praescriptum eum accepisse cognoveris. Sed nec ab aliquo etiam a manu centesima translatum, dum vitiosum fuerit et restituendum; quod verbo Tobiae probari videtur, ubi ait: »Vide ne furtivus [Col. 0146A] sit, sed redde eum dominis (Tob. II).« Non ait: Vide ne eum furata fueris, sed »ne furtivus,« furto scilicet per te, vel quemcunque alium primo sublatus. »Filii enim sanctorum sumus, nec licet nobis aliquid de furto edere, comedere, vel contingere (ibid.).« Exemplo etiam beati Fursei, qui tunicam funebrem acceperat a quodam. Sed nunquid non accipiam stipendia a Domino meo, vel solutionem debiti de pecunia mista, vitiosa scilicet et non vitiosa mistim? Videtur quod non, exemplo beati Launomari, unde supra in primo titulo de avaritia. Item Hieronymus: Nihil accipiendum ab iis quos scimus de lacrymis pauperum vivere, ne dicatur tibi: »Si videbas furem, currebas cum eo (Psal. XLIX).« Et illud Isaiae: »Vae genti peccatrici, populo gravi iniquitate, semini [Col. 0146B] nequam, filiis sceleratis; dereliquerunt Dominum, blasphemaverunt Sanctum Israel, abalienati sunt retrorsum (Isa. I).« Excludit itaque Hieronymus cum ait: »Quos,« non »quae« scimus esse de lacrymis pauperum, sed »quos,« etc. Immensum vitiosum datorem, qui nisi in modica oblatione excluditur; quandoque etiam ab eucharistia et privata communione inter alios non repellitur, nisi institerit. Si vero nec pecuniam magnam esset oblaturus, excluderetur, sicut et infamis et nominabilis, per quem, si quid acceptum fuerit, scandalum oriretur. Item: Exemplo magistri Petri Abailardi, qui a comite Theobaldo aliqua sociis distribuenda, nisi ex redditibus meris sumpta essent, noluit accipere; sed dixit se illa alias provenientia daturum canibus, bestiis, et [Col. 0146C] avibus coeli. Item Ecclesiastici cap. XXXIV: »Immolantis ex iniquo lucro oblatio est maculata, et non sunt beneplacitae Deo subsannationes injustorum,« id est oblationes pro quibus eos subsannat Dominus, quia, »dona iniquorum non probat Altissimus, nec respicit in oblationes iniquorum. 121 Quia qui offert sacrificium ex substantia pauperum, quasi qui victimat filium in conspectu patris sui.« Glossa: Quam detestabile est sacrificium, quod orbati dolori patris comparatur!

Item Hieronymus (epist. ad Nepotianum De vita cleric. cap. 11): Qui a raptoribus simoniacis, foeneratoribus, munera accipiunt, similes sunt iis qui minores pisces devoratos a magnis devorant et comedunt. [Col. 0146D] Sicut enim sic devorati nulli usui sunt apti, ita nec oblatio talium ulli usui, ullive religioni apta est. Item: Tales similes sunt Achan et sociis ejus, qui contra praeceptum Domini furati sunt regulam auream de anathemate Jerichontino (Josue VII). Quod enim injuste acquisitum est, non est offerendum, sed anathematizandum, id est suspendendum, et ab usu humano removendum, quia restituendum. Usus enim bonus non justificat male acquisita. Hieronymus (q. 5. Neque enim): Diligenter discutiendum est et cavendum, ne quis aliquid tulerit de aliquo anathemate, ne propter illud multi perdantur. Item: Tales sub praetextu religionis vel paupertatis a talibus munera accipientes, similes sunt Gedeoni, qui accepit a populo inaures, et quaecunque [Col. 0147A] aurea de praeda Madianitarum, ut inde faceret Ephod et Theraphim, »et factum est hoc Gedeoni et omni domui ejus in ruinam (Judic. VIII).« Item: Similes sunt illi Sauli, quem »projecit Dominus a facie sua, ne esset rex in Israel (I Reg. XV),« eo quod contra praeceptum ejus reservasset Agag regem pinguissimum, et quaeque potiora de praeda Amalecitarum, ut immolaret ea Domino. Item Isaias (cap. I): »Quo mihi multitudinem victimarum vestrarum, dicit Dominus? Plenus sum. Holocausta vestra nolui.« Hieronymus (in c. I Isaiae) hunc locum duobus modis exponens, ait: Potest et hoc de illis accipi, qui rapinam vel avaritiam in altaribus offerunt, vel pauperibus tribuunt Item: »Honora Dominum de tota substantia tua (Prov. [Col. 0147B] III),« id est licite acquisita. Tua enim non est illicite acquisita, quia restituenda. Sed nec licite acquisita tua est, cum tibi alias non sit salvum, quod pro ablatis restituas. Id enim tantum in bonis alicujus computatur, quod deducto aere alieno, residuum est ei. Est ergo regula, quia nunquam illicite acquisitum est accipiendum ab aliquo, nisi causa praedicationis, qua convertatur, vel nisi in extrema necessitate; sed nec licite acquisitum, nisi salvum et residuum sit ei, unde ablata restituat, vel debita persolvat. Contra hanc enim regulam accepta, credo, ab eo qui accipit, esse restituenda. Si autem objiciant auctoritatem Apostoli, scilicet: »Nihil interrogantes propter conscientiam (I Cor. X),« dicimus, quia de idolothytis intelligenda est. Sed et hi [Col. 0147C] similes sunt sedentibus et manducantibus in idolo, quia, cum scandalo fratrum, rapinas et hujusmodi illicite acquisita ab offerentibus accipiunt, cum potius essent restituenda. Item: Agentes et consentientes pariter peccant, parique poena puniendi sunt consentientes, qui a talibus incorreptis accipiunt. Item ad Ephes. IV: »Qui furabatur, jam non furetur; magis autem laboret operando manibus suis, quod bonum est, ut habeat unde tribuat necessitatem patienti.«



122 CAPUT XLVII. Contra eos qui dant non indigentibus.

Quod non licet accipere illicite acquisita sub praetextu religionis vel paupertatis, disputatum est. Nunc autem quod non indigenti accipere etiam licite [Col. 0147D] acquisita, vel tali dare non liceat, ostendetur. Quae duo, quoniam adjuncta sunt, primo monstrabimus non esse dandum non indigentibus. Unde Prosper in libro De contemplativa vita (lib. II, c. 10): Pastor Ecclesiae istis, quibus sua sufficiunt, non debet aliquid erogare, quandoquidem dare habentibus, nihil aliud est quam perdere. Item Hieronymus (epist. ad Pammachium Sanato vulneri): Sacrilegium est res pauperum dare non pauperibus. Et item (epist. ad Nepotianum in fine): Pauperibus dandum est, non ructantibus, non phasianas aves lentis vaporibus coquentibus, non gnathonibus, non permenonibus, non in otio, et cibo alieno viventibus. Cibus alienus est, qui non est proprii laboris. Item [Col. 0148A] Propheta de Christo: »Dispersit, dedit pauperibus, justitia ejus manet in saeculum saeculi (Psal. CXI).« Et beata Virgo in cantico suo ait: »Esurientes implevit bonis, et divites dimisit inanes (Luc. I).« Item exemplo Elisaei, qui vasa vacua implevit, quousque stetit oleum, quousque sufficienter scilicet viduae exhibuisset misericordiam (IV Reg. IV). Nunc autem vasa repleta implemus, non ut oleum stet, sed ut effluat et emanet, conferentes eis misericordiam qui non indigent, sed abundant in temporalibus, quod est addere ligna silvis et aquas mari. Item Dominus in Luca cap. XIV: »Cum facis prandium aut coenam, noli vocare amicos tuos, neque fratres tuos, neque cognatos, neque vicinos divites, ne forte et ipsi te reinvitent, et fiat tibi retributio. [Col. 0148B] Sed cum facis convivium, voca pauperes, debiles, claudos, caecos, et beatus eris, quia non habent retribuere« tibi. Item in eodem cap. XIV: »Exi cito in plateas, et vicos civitatis, et pauperes, debiles, caecos et claudos introduc huc, et compelle intrare.« Divites ad nuptias Domini intrare volunt, sed non per angustam portam. Quidam enim se excusat, dicens: »Villam emi, et necesse habeo exire et videre illam; rogo te, habe me excusatum,« etc. »Uxorem duxi,« etc. Item Joannes in canonica epistola tertia: »Charissime, fideliter facis quidquid operaris in fratres, et hoc« maxime »in peregrinos« et pauperes, a quibus nullam exspectas remunerationem, »qui testimonium reddent charitati tuae in conspectu Ecclesiae.« Item exemplo monachi [Col. 0148C] ditissimi coenobii consulentis cuidam volenti claustrum suum intrare cum multa pecunia, quod intraret claustrum pauperis monasterii, ut haberent pauperes Christi, ibi degentes, quibus pascerentur. Ob quod consilium datum correptus a fratribus, veniam accepit a Deo. Nemo est hodie qui offerenti munera dicat: Da indigenti, non mihi. Non enim indigeo, quia sufficiunt mihi mea. Item Isaias c. I: 123 »Subvenite oppresso,« eum sustentando cibo, ab oppressione sua eripiendo. »Judicate pupillo, defendite viduam, et venite, et arguite me, dicit Dominus.« Nunc autem divitibus dant munera, sequuntur retributiones, vel vicissitudines in remunerando et ulciscendo, »pupillo« et egeno [Col. 0148D] »non judicant,« sed diviti. »Causa viduae« vel miserabilis personae »non ingreditur ad eos (Ibid.),« ut causam ejus foveant, juvent patrocinio, et illi quod justum est, adjudicent vel indigentem pascant. Item David: »Edent pauperes et saturabuntur (Psal. XXI).« Et alibi: »Viduam ejus benedicens benedicam, pauperes ejus saturabo panibus (Psal. CXXXI),« non ructantes. Item Apostolus I Tim. V: »Viduas (quae vere viduae sunt,« id est sicut a viris, ita et a curis et auxilio mundi exutae et desolatae) »honora,« necessaria praebendo, et solatiis fovendo. »Si qua autem vidua filios aut nepotes habet, discat primum domum suam regere.« Quasi, si alicui utilis est, vel si habet unde sustentetur, sive de propriis, sive de bonis parentum, non pascatur rebus Ecclesiae. [Col. 0149A] »Si autem vere vidua est et desolata,« tunc rebus Ecclesiae alatur, ita quod monasterium non intret, nisi aetas ejus ad hoc competat sexaginta annorum. »Si quis autem fidelis habet viduas« aliquas sibi consanguinitate pertinentes, vel juniores, »subministret illis, ne gravetur Ecclesia, ut iis quae vere viduae sunt, sufficiat.« Ecce quod Apostolus gratis, et sine omnimoda recompensatione temporalium admittit viduas in consortium Ecclesiae, »quae vere viduae sunt,« et aetatis competentis, aliis veris viduis, citra aetatem, non concedit ingressum, sed praecipit eis de bonis Ecclesiae alimoniam exhiberi. Item psalmo CII: »Faciens misericordias Dominus, et judicium omnibus injuriam patientibus.« Interlinealis: Misericordia ergo in omnes est facienda. [Col. 0149B] Unde alibi: »Omni petenti te tribue, et omni petenti da (Luc. VI).« Et item: »Si esurierit inimicus tuus, ciba illum (Prov. XXV).« Sed objicit sibi Augustinus (lib. III De doctrina Christ. cap. 16) illud Ecclesiastici c. XII: »Da bono, et ne receperis peccatorem; bene fac humili, et non dederis impio.« Sed in hoc verborum conflictu, duo, imo tria attendes: naturam et gratiam, quae naturam vitiatam reparat et vitium. Da naturae, quia homo, si indiget scilicet. Naturam autem quandoque carnalitatem et sanguinem vocamus; et consanguineis dabis de proprio, de patrimonio tuo, non Christi sanguine acquisito, cujus dispensatio credita est viris ecclesiasticis, ut illud pauperibus distribuant. Ob hoc enim praecepit Dominus in lege, ut talis eligeretur [Col. 0149C] sacerdos et Levita, qui dicerent patri et matri: Non novi vos (Deut. XXXIII). Sed nunquid consanguineo meo bono et probo, non dabo de patrimonio crucifixi? Non, ut erigas eum columnam in Ecclesia, propter perniciem exempli. Non enim consideratur quod bono dederis, sed quod consanguineo, ut trahant in exemplum. Gratiae da et praecipue de patrimonio crucifixi. Gratis enim confertur. Unde et potius gratiae, imo soli gratiae debet conferri, non naturae, id est carnalitati. Unde in Vitis Patrum (lib. V, libello 10, num. 101): Mi abba, dabone eleemosynam parenti, filio vel consanguineo? Respondit abbas: Non. Cur, mi abba? Quia modicum sanguinis te trahit.

[Col. 0149D] 124 Vitio nunquam dederis, quia paria sunt, et dare peccatoribus, et immolare daemonibus. Sic enim diligendi sunt peccatores, ut non diligantur, vel foveantur eorum errores. Item: Si dispensatores rerum multitudinis, cujus »erat cor unum et anima una (Act. IV),« lautius quibusdam, quia consanguineis, distribuissent, credo quod eodem fulmine percussi essent a Petro, quo Ananias et Saphira (Act. V). Item: Si, secundum philosophos (SENECA, De benef. l. IV, c. 10), in saecularibus beneficiis conferendis, videndum est quid des, et cui, quare, et qualiter, multo magis in ecclesiasticis beneficiis, et obventionibus eorum. Quid? In quo intelligas, et quantum, attendendum est quia dandum et secundum illud, quod »unicuique opus est (Act. II).« [Col. 0150A] Quod non considerans Alexander, reprehensibilis fuit. Cum enim ad eum accederet miles senex et stipendiarius, et emeritus, rogans stipendia militiae suae, eo quod diu cum eo militasset, et gloriam triumphi saepius ejus auxilio ab hostibus obtinuisset, ait illi (lib. II, c. 16): Do tibi civitatem illam. Qui respondit: Non sum dignus tanto munere. Cui Alexander: Non quid te accipere conveniat, sed potius quod me dare deceat, attendo. Seneca (in libris De beneficiis): O animal tumidissimum, animal gloriae, qui te totum commetiri debueras personae et modicitati accipientis, ut te munusque tuum pro competentia illius temperasses. Item (ibid.): Quidam accedens ad alium petiit munus modicum ab eo. Qui respondit: Majori dignus [Col. 0150B] es, nec me tam modicum dare decet. Qui cum petiisset majus, respondit: Non tantum meruisti, ideo nec tantum tibi dabo. O animal avarum, qui et minus et majus munus captiose subtrahis (ibid., c. 17). Cui etiam des, considerandum, juxta illud poetae:

Videto cui des.
Et iterum: Desudet eleemosyna in manu tua, etc. (Eccli. XXIX.) Et iterum: Non magis turpe est turpibus dare, quam ob turpia dare. Malum est indignis de patrimonio Christi dare, periculosum est, de illis dispensatores rerum pauperum constituere. Per hos enim, cum non possint amoveri, diu defraudatur Christus, per illos ad tempus. Quare, etiam considerandum. Haec est enim Christiana consideratio in [Col. 0150C] omni munere conferendo, quo animo scilicet det, simplici scilicet, ut tantum propter Deum, qui non quantum, sed ex quo animo detur, attendit. Des ergo, quia propheta, quia bonus, quia etiam homo, et indiget, nunquam quia peccator et histrio. Qualitor, sine murmuratione, sine jactantia, sine exprobratione. »Fluat ut ros« munus et »eloquium tuum (Deut. XXXII).« Cito etiam, quia non tulit hoc gratis qui cum rogaret, accepit. Et iterum: Bis dat, qui cito dat. Item: »Non est bonum sumere panem filiorum, et mittere canibus (Matth. XV)« ad manducandum. Item: Auctum ne augeas, et divitem ne dites. Formam autem in collocandis, vel dandis beneficiis ecclesiasticis, praescripsit nobis [Col. 0150D] Hieronymus in illa epistola: »Moyses amicus Dei, etc.« Forma vero distribuendi obventiones spiritualium, utpote panem et vinum quotidianum, erit exemplum illius beatae communionis, in qua de his quae ponebantur ante pedes apostolorum, »dabatur prout unicuique opus erat (Act. II),« et nos de his 125 eisdem dando, sive propinquo, sive extraneo, vel cuicunque, necessitatem respiciamus, ut nihil supra conferamus. Sed praeponamne hic propinquum extraneo? Non, si uterque aeque indiget propter perniciem exempli: Sicut nec septem diaconi ad hoc consanguineos suos aliis praeposuissent. Si objicis, quia modo aliud tempus est: quidem est: Sed nos tamen sicut illi, eorum quae projiciuntur ante pedes apostolorum [Col. 0151A] (Act. VI) dispensatores sumus, non domini. Necessitati ergo des, non sanguini. Sed quid de iis qui de temporalibus et saecularibus spiritualium parentes ditant, etiam conditionem eorum mutant? quod sic mortaliter peccent, asserere non praesumo. Verum tutius esset eis sequi formam et exemplum Joseph in talibus. Qui dominus factus Aegypti, cum Pharao exaltare vellet fratres ejus et ditare, inquiunt ei ex consilio Joseph: Absit! domine, ut sic extollamur. Viri enim pastores sumus, et sufficiunt nobis agri pascuales ad alenda pecora. Qui dedit eis terram Gessen pascuosam, separatam etiam ab Aegyptiis, quae etiam aliqua plagarum Aegypti non est percussa (Gen. XLVI, XLVII; Exod. VIII, IX). Ad hoc etiam placet nobis exemplum [Col. 0151B] magistri Anselmi. Cujus nepotes cum vellet Stephanus Senescalchus Franciae promovere, et milites facere, nobilibusque puellis in matrimonium copulare, ait: Absit! domine, ut hanc rem facias. Potius maneant in eadem conditione et vocatione, in qua vocavit eos Dominus, ne extollantur in superbiam. De pauperibus et rusticanis viris nati sunt. Tales ergo rogo permaneant. Mallem enim me nunquam sacram Scripturam legisse, quam eos, sic promotos, humilitatem reliquisse. Item (Archiep. Cantuar.): Quaedam sunt in se licita nec vitiosa, licite etiam acquisita, tamen male servata; ut ad lautitiam utentium, non necessitatem. Vel etiam indebite distributa, ut consanguineis, [Col. 0151C] cum sint res pauperum, constituunt dispensatores eorum exactores sacrilegos, et raptores. Unde Hieronymus super illum locum Isaiae cap. III: »Populum meum exactores sui spoliaverunt:« ait, Exactores, non doctores, Scribae scilicet et Pharisaei, exigentes primitias suas, et decimas, qui docere debuerant, et non docent; quasi diceret: Quia »metunt carnalia,« vel exigunt a subditis, et »non seminant eis;« e contra »spiritualia (I Cor. IX),« exactores sunt. »In ratione enim dati et accepti (Philip. IV)« consistit pax Ecclesiae: alioquin non est pax. Et item super illum locum: »Vos enim depasti estis vineam meam,« violenter exigendo decimas, et hujusmodi, et ita »rapina pauperis est in domo vestra (Isa. III):« Pauperis sensu vel [Col. 0151D] spiritu, qui solvere non poterat, nec defendere quin dare deberet. Ergo si a subdito paupere et obligato aere alieno, qui non habet unde debitum solvat, exigis insuper decimas, et hujusmodi: raptor es, »et in domo tua est rapina pauperis.« Item idem super illum locum: »Quare atteritis populum meum, et facies pauperum commolitis (ibid.)?« ait: Nostri quoque principes, cum pauperes delinquentes publice arguant et confundant, divitibus pejora peccantibus, nec mutuum faciunt, »in quorum domibus est rapina pauperum,« dum Ecclesiae opes sibi thesaurizant, et in deliciis abutuntur, quae ad sustentationem et necessitatem pauperum dantur, 126 et ad superfluos usus sibi reservant, vel propinquis [Col. 0152A] distribuunt et aliorum pauperum scilicet inopiam, suas vel suorum divitias faciunt. Propterea ait et Apostolus: »Si seminavimus vobis spiritualia, magnum est, si carnalia vestra metamus (I Cor. IX).« Quasi diceret: Si non seminas, non metas. Et item: »Facite vobis amicos de mammona iniquitatis, ut cum defeceritis, recipiant vos in aeterna tabernacula (Luc. XVI).« Item Hieronymus (In ep. ad Nepotianum in fine): Maximum periculum est, de patrimonio crucifixi pauperibus non dare.



CAPUT XLVIII. De accipientibus munera, cum non indigeant.

Contra accipientes, cum non indigeant, sic scribit Hieronymus (1, 4, 2 Clericos autem, et 16, q. 1) ad [Col. 0152B] Damasum papam: Clerici qui ex bonis et opibus parentum sustentari possunt, si quod pauperum est, accipiunt, sacrilegium profecto committunt, et per abusionem talium, »Judicium sibi manducant et bibunt (I Cor. XI).« Item Prosper in libro De vita contemplativa (cap. Quoniam in fine): Habentes unde sustententur, non sine grandi peccato suo, unde pauper victurus erat, accipiunt. Item idem (lib. II, c. 10): De clericis quidem dicit Spiritus sanctus: »Peccata populi comedunt (Ose. IV),« sed sicut nihil proprium habentes, non peccata, sed alimenta quibus indigere videntur, accipiunt: ita possessores non alimenta, quibus abundant, sed aliena peccata suscipiunt. Item Hieronymus [Col. 0152C] in quadam epistola; O monache, si indiges et accipis, potius das, quam accipis: si non indiges et accipis, rapis, quia distribuenda pauperibus tibi usurpas. Item idem: Multi mentientes faciunt quod non veris pauperibus creditur, dum sub obtentu paupertatis vel religionis munera accipiunt. Sed notandum quod triplex est genus hominum sub obtentu paupertatis munera accipientium. Quidam enim sunt, qui tempore famis, cum habeant unde sustentari possunt, habita abscondunt: clamitant per plateas sub specie pauperum, qui deprehensi esse tales puniuntur, quia abscondita eis auferuntur.

Sed quaero cur haec diligentia non adhibetur in clericis, ut, deprehensi supra necessitatem accipere, [Col. 0152D] similiter punirentur? Major hinc videtur esse ratio et causa punitionis. Item: Sunt alii omni tempore calamitosi et inimici trivialiter se inflantes, tremulosi, et varias figuras aegrotantium induentes, vultum sicut Protea mutantes. Horum quidam sunt absconditi, quia nolunt ab hominibus deprehendi. Alii sunt qui acceptis muneribus statim exhibent se tales quales fuerunt, pristinum et nativum sumentes vultum, deridentes etiam sibi dantes, et ii excusabiliores sunt, et minus mali absconditis, in eo quod turpitudinem suam et trutanniam detegunt.

127 Tertium genus hominum est pseudopraedicatorum, et hoc duplex. Quidam enim sunt mercenarii [Col. 0153A] quaeritantes munera per mendacia, per falsas reliquias, sigilla et litteras; per falsa etiam miracula alii fingunt se esse Nicolaos, vel quoscunque sanctos a Deo missos, ut deludant homines, et eis sic sua furentur. Tales omnes duo mala faciunt in Ecclesia, quod scilicet res pauperum furtim surripiunt, saepe etiam a pauperibus, et quod veris pauperibus non creditur.

De his quaeritur utrum sic accepta teneantur restituere. Primi deprehensi puniuntur: quod si deprehensi non fuerint, laudo quod restituant, vel pauperibus distribuant. Idem consulo, et absconditis mimis, et quasi joculatoribus: Defraudant enim pauperes veros. Hoc idem dico de iis quae mendaciis sunt acquisita.

[Col. 0153B] Nunquid igitur ecclesia constructa mendaciis destruetur? Non; quia lapides, et hujusmodi minoris sunt pretii, nec possunt fieri communia, Deo semel dicata. De cappis et aliis, quae pretiabilia sunt sic acquisitis, laudo quod vendantur, et restituantur accepta, si memoriae occurrunt, quae, et a quibus accepta fuerint. Quod autem ita sit faciendum, videtur ex hac regula (Reg. 66, in sexto): Ubi turpitudo est ex utraque parte, potior pars est possidentis, quia non competit tibi repetitio, si histrioni, vel meretrici dederis, cum sciens et prudens dederis, quia turpius agis dando, quam illi accipiendo. A simili: Ubi turpitudo est tantum ex altera parte, potior est pars reliquae partis. Si ignorans dedi sic mendicanti, recipiens eum in nomine [Col. 0153C] prophetae, ergo turpitudo versatur tantum ex parte, ergo sic acceptum tenetur restituere. Hic enim turpitudo est tantum ex parte accipientis. Item: Nemini debet dolus suus, vel mendacium, vel fraus patrocinari; ergo sic accepta tenetur restituere, saltem in manus episcopi, ut consilio ejus erogentur pauperibus.



CAPUT XLIX. Contra dantes histrionibus.

His addendum est de histrionibus, meretricibus, mimis, joculatoribus, magicis, aleatoribus, tyrocinatoribus. De corripiendis histrionibus et curiosis rogat Apostolus ita prima ad Thessalon. cap. V: »Rogamus, fratres, corripite inquietos,« id est curiosos, a quo, qui cessat ne perdat, quod illi dare [Col. 0153D] solebant, mercenarius est. Item II ad Thessal. III, de excommunicandis et vitandis eisdem in communione: »Confidimus autem de vobis, fratres, in Domino, quoniam ea quae praecipimus vobis,« de curiosis et magicis vitandis, »et facitis, et facietis,« quod si quis noluerit obedire vobis, excommunicetur. Et ad ultimum canonem latae, vel ad minus dandae sententiae contra eos scribit, dicens eadem 128 epistola cap. III: »Denuntiamus autem vobis, fratres,« de curiosis »in nomine Domini nostri Jesu Christi,« per Jesum Christum Filium Dei praecipimus, cui honor est, si morbida ovis, excluditur »ut subtrahatis vos,« non communicetis eis. »Subtrahatis« scilicet »ab omni fratre ambulante inordinate,« [Col. 0154A] contra id quod exigit ordo naturae, vel gratiae, »et non secundum traditionem quam acceperunt a nobis. Ipsi enim scitis quemadmodum oporteat vos imitari nos« scilicet, »quoniam non inquieti,« ut qui aliena negotia curant, vagantes hac illac, »fuimus inter vos, neque gratis,« sine labore scilicet, »panem manducavimus« sumptum »ab aliquo, sed in labore et fatigatione nocte et die operantes, ne quem vestrum gravaremus. Non quasi non habuerimus potestatem,« accipiendi a vobis necessaria vitae, ut a subditis, »sed ut nosmetipsos formam daremus vobis ad imitandum nos.« Contra curiosos non laborantes, Augustinus (lib. De opere Monachorum cap. 2): Vult servos Christi, Apostolus, corporalia opera operari, ut non compellantur [Col. 0154B] egestate ab aliquo necessaria petere. Nec est contra illud Dominicum praeceptum: »Nolite solliciti esse quid manducetis,« etc. (Matth. VI.) Patet enim ex continentibus hoc ideo dictum esse, ne propter hoc evangelizarent, non ut ista, quantum necessitati sat est, non procurent; quasi: Operabar apud vos, ad exemplum vestrum, sic enim faciendum docebam. »Nam et cum essemus apud vos haec denuntiabamus vobis, quoniam si quis non vult operari« corporaliter, et propriis manibus, »nec manducet (II Thess. III).« Ideo autem hoc praecipio: »Audivimus enim quosdam inter vos ambulare inquiete,« scilicet, »nihil operantes, sed curiose agentes,« de alienis laboribus in otio victitantes. »Iis autem qui ejusmodi sunt denuntiamus et obsecramus in [Col. 0154C] Domino Jesu Christo, ut cum silentio [Glossa: non rumorosi, non ridiculosi, non murmuriosi, non cantilenosi] »operantes, panem suum,« proprii laboris, manducent (ibid.).« Et ne hac occasione cessarent ministrare pauperibus, addidit: »Vos autem, fratres, nolite deficere, benefacientes« pauperibus. »Quod si quis non obedierit nostro verbo,« huic scilicet quo praecipimus, ut operetur, etc., »hunc per epistolam« vestram mihi significate, ut ego eum excommunicem, vel per »epistolam« meam, hanc scilicet, »notate [Glossa: corripite, vel notatum sententia denuntiate]. Et ne commisceamini cum illo« in convictu, »ut confundatum,« erubescat abjectus, »et tamen nolite quasi inimicum existimare, sed corripite ut fratrem,« ex dilectione [Col. 0154D] scilicet. Nota quia quinque ex causis abstinuit Apostolus, ne quid a subditis acciperet, scilicet, ne aliquem illorum gravaret, unde supra; tum propter avaritiam eorum, tum propter pseudo repellendos, tum propter impunitatem peccandi, ne dando sibi praedicationem emptam sperarent, tum propter curiosos amovendos ab otio: ut sic, exemplo ejus, cibum labore manum suarum quaeritarent. Item I Thessal. IV: »Rogamus autem vos, fratres, ut abundetis magis et operam detis, ut quieti sitis [Glossa: a curiositate], et ut vestrum negotium agatis,« dimissis alienis, scilicet »ut operemini manibus vestris, sicut praecipimus vobis,« ne otio torpeatis, ex quo maxime curiositas venit, »et nullius [Col. 0155A] aliquid desideretis.« Item Ecclesiastici cap. XII: »Si bene feceris, scito cui feceris, et erit tibi gratia 129 multa. Da bono, et ne receperis peccatorem. Bene fac humili, et ne dederis impio, prohibe panes illi dari.« Item Tobiae cap. IV: »Panem tuum et vinum tuum super sepulturam justi constitue,« ut sepeliatur justus, »et noli ex eo manducare et bibere cum peccatoribus et histrionibus,« id est pro eo quod peccatores sunt noli communicare eis, sicut ii qui nutriunt histriones et desides, cum esuriant Christi pauperes. Item Seneca, epistola 29: »Ante, inquit, circumspiciendum est cum quibus edas et bibas, quam quid edas et bibas. Nam sine amico visceratio leonis ac lupi vita est. Hoc autem non continget tibi, nisi secesseris; [Col. 0155B] alioquin habebis convivas, quos ex turba salutantium nomenclator digesserit. Errat autem qui amicum in atrio quaerit, in convivio probat. Nullum habet majus malum occupatus homo, et bonis suis obsessus, quam quod amicos sibi putat, quibus ipse non est; quod beneficia sua efficacia judicat ad conciliandos amicos, cum quidam, quo plus debent, magis oderint. Leve aes alienum debitorem facit; grave, inimicum. Quid ergo? Beneficia non parant amicitias? parant si accepturos licuit eligere. Si collata, non sparsa sunt. Itaque dum sanae mentis es, hoc consilio sapientium utere, ut magis ad rem existimes pertinere quis, quam quid acceperit. Item Hieronymus: Paria sunt histrionibus dare, et daemonibus immolare, si quia [Col. 0155C] histriones sunt dederis, non quia homines. Item versificator quidam:

Ante Jovis statuam crepuit satur histrio poenam;
   Juppiter instituit vivere de proprio.
Item ex propria ratiocinatione. Nullum genus hominum est, in quo non inveniatur aliquis utilis usus contra necessitates humanas (de quo non possit dici: »Aliquisque malo fuit usus in illo«) praeter hoc genus hominum, quod est monstrum, nulla virtute redemptum a vitiis, necessitatis humanae nulli usui aptum.

Si dicas quod aptum est ad laudem alicui comparandam, absit hoc; quia non minus turpe est laudari a turpibus, quam ob turpia laudari. Item: Hoc [Col. 0155D] genus hominum indixit naturae bellum et mundo, cui nihil satis est, quod omnia devorat, sibi et alii inimicum, et ideo maxime repellendum. Item Hieronymus non solum tales, verum fautores eorum promoveri prohibet, inquiens: Heri in foro, hodie in choro; heri fautor histrionum, hodie consecrator virginum. Imo hodie, et omni die vitae, simul fautor histrionum et consecrator virginum. Item: Hi narratione sua quasi propriis jaculis confodiuntur. Ait enim quidam ex eis: Jactantur illum divitem singulis annis sibi servire in tanta summa nummorum, quasi pro redditibus, sibi debitorum, illum alium, et tertium in tanta; deinde omnibus, maxime clericis divitibus, imprecatus est, eo quod pessimis moribus ejus favissent, sumptus eis superfluos exhibendo, rhythmos, fabulas, et gestus [Col. 0156A] ejus laudando sic, et non corripiendo eum, sed a poenitentia arcendo. Item alius receptus in domo pauperis, rogavit eum, ut necessaria 130 coenae ei emeret et praepararet, qui necessariam, non superfluam comparavit. Videns hoc victitans de constante nihil satur histrio, scilicet de alieno, ait: Nescis quos in hospitium receperis. Lautiores et superfluos cibos quaerimus, supra id quod sat est nobis, et familiae tuae, compara nobis. Qui respondit: In hoc cognovi quod ganeo et leccator es. Et expulit eum, super humeros ejus carnes emptas jactans. Qui recedens benedixit ei, dicens, se nonnisi unum hospitem virum invenisse, exemplum cujus, si alii imitati essent, jam pridem ab arte ludibriosa recessisset, et poenituisset. Item alius accipiens a potente [Col. 0156B] quindecim libras, miles vero ab eodem sexaginta solidos vilissimae monetae, probato tamen primo, quod miles, et quod captivatus esset, inquit: Mihi ludibrioso, et sine contradictione, et probatione dedisti tantam summam, viro autem ingenuo ejusdem conditionis, cujus et tu, strenuiori te et utiliori forte Reipublicae si in apice regiminis esset constitutus, dedisti tam modicam summam cum indigeat, nec sine probatione? indignatusque dedit militi quindecim libras quas acceperat. Item natura apum, quae explodit burdones, monstrat tales a domibus esse arcendos. Unde Virgilius:

Ignavum fucos pecus a praesepibus arcent. (L. IV Georg. 167.)



CAPUT L. Contra feneratores.
[Col. 0156C]

Post praedictas species cupiditatis pessimum genus ejus, hoc est usuram, in praesenti titulo sugillabimus. Unde David: »Ex usuris et iniquitate redemisti animas eorum (Psal. LXXI).« Talentum naturae, et talentum gratiae praecipit Dominus multiplicare, dando illud ad usuram (Matth. XXV), et ideo, ut centuplum accipiamus, et vitam aeternam possideamus (Matth. XIX). Unde Augustinus (In psal. XXXVI, concione 3, ad ver. 26): Miser homo, cur feneraris homini? Fenerare Deo et centuplum accipies, et vitam aeternam possidebis. Ne sis servus nequam abscondens talentum Domini tui, sicut advocatus linguam, vel scientiam suam vendens, [Col. 0156D] quod pejus est, quam abscondere. Si enim servus increpatur a Domino sicut nequam, qui abscondit talentum Domini sui (Matth. XXV), multo majori increpatione dignus est, et nequior, quia male erogat vendendo illud. Talentum vero fortunae vel pecuniae, sicut et talentum culpae, prohibet Dominus dari ad usuram, necnon et talentum poenae. Augustinus (in psal. LIV ad ver. 12): Usura enim est cum plus exigitur in poena, quam commissum sit in culpa. Ex usuris autem poenae et culpae »redimet Dominus animas eorum (Psal. LXXI),« qui redemerint animas suas per abstinentiam ab usuris pecuniae, et poenae supra quantitatem culpae illatae: a quibus qui non abstinuerint, diabolo assimilantur. Sicut enim diabolus homini mutuo dat peccatum, ut ab eo aliud recipiat, quia »sanguis sanguinem tetigit [Col. 0157A] (Ose. IV),« et peccatum quod statim non diluitur per poenitentiam, 131 suo pondere ad aliud trahit; sic homo fenerator talentum pecuniae dat ad usuram (Psal. XIV), ut aliud recipiat.

Et sicut diabolus talentum peccati non vult sibi reddi (quia quanto diutius detinetur, tanto amplius multiplicatur), sic nec fenerator talentum pecuniae creditum proximo, qui etiam dando ad usuram pejor est exactore diabolo, quia diabolus auctor omnis malitiae talentum suum, non alienum, mutuum dat; fenerator vero dando mutuum talentum pecuniae, non suum, sed Dei, et quo proximus gratis esset juvandus, et ob hoc sibi collatum nequiter dat ad usuram, qui etiam tempus vendit, ut propter dilationem temporis majorem, plus lucri recipiat. [Col. 0157B] De quo etiam David: »Mutuabitur peccator,« a Deo, talentum naturae, gratiae; talentum culpae a diabolo, »et non solvet. Justus autem miseretur et retribuet (Psal. XXXVI);« quia »jucundus homo qui miseretur, et commodat (Psal. CXI),« gratis disponit, etc. »Egenus« autem a feneratore »mutuabitur,« talentum pecuniae, »et non solvet,« quia non habet unde, nec creditor vult, ut solvat, putans quod amplius recipiet. Et cum pejus non possit imprecari alicui, quam ut incidat in manus diaboli, Propheta majorem existimans imprecationem, qua imprecatur alicui, ut incidat in manus et laqueos feneratoris, ait: »Scrutetur fenerator omnem substantiam ejus, et diripiant alieni labores ejus (Psal. [Col. 0157C] CVIII).« Unde Isaias (cap. V): »Alieni comedent labores eorum.« Alienus est, qui gratis non dat mutuum proximo. Cum itaque summe accrescit aliquid ex dilatione temporis, vel cum poenae adjicitur supra culpam, usura committitur, quae serpenti et cancro comparatur, quia serpit, et paulatim crescit, ut totum corpus occupet. Unde poeta:

Hinc usura vorax avidumque in tempore fenus. (LUCANUS, lib. I.)
Comparatur etiam igni sacro, hoc est exsecrabili et inexstinguibili, necnon et morbo qui dicitur: »Noli me tangere.« Habet autem usura multa umbracula, et palliola quibus tegatur, et quasi excusetur. Inter quae hoc maximum est, quod creditur [Col. 0157D] alicui vile pro caro; puta pannus fucatus, vel aliud mercimonium vile pro cara specie. Sic autem vendens, reique venditae et creditae pretium augens ex dilatione temporis, plus peccat eo, qui mutuat ad usuram caram speciem pro cara. Ille enim rem vilem pro cara sub pallio et specie mercaturae, non dico vendidit, sicut asserit, sed ad usuram dedit, ut cum augmento recipiat. Item: Fenerator plus peccat quam fur, qui tantum de nocte, vel clam hominem suis bonis spoliat, vel latro, qui de die et manifeste. Hic enim continuat maleficium et artem rapiendi bona proximorum; illi vero non. Item: Morbus iste, processu temporis, cancrosus et pestifer invaluit. Antiquitus enim in tota civitate vix unus fenerator inveniebatur, [Col. 0158A] et ille quidem occultus, nec fenerabatur nisi pauperibus, nec tunc nisi clam, et data fide quod non publicarent. De quo si forte oriebatur prava suspicio, dicebatur domus illius domus diaboli, vinea, puteus, ager diaboli, et deinceps osculum pacis non dabatur ei in missa. Ignis a vicinis in domo ejus non sumebatur, sed nec 132 cum eo aliquis aliquod participium habebat. Pueri etiam ad ejus occursum expavescebant, et alteruter eum digito monstrabat. Adeo enim detestabile tum temporis fuit vitium usurae. Nunc autem faece temporum nostrorum:

Fiunt jam ista palam, cupiunt et in acta referri. (JUVEN., sat. II.)
Proh dolor! Homines tam detestabiles, nunc fiunt [Col. 0158B] cubicularii principum, et praelatorum; quorum filios, pecunia fenebri interveniente, in principes et praelatos Ecclesiae promoverunt, »ut sedeant cum principibus, et cathedram, et solium gloriae teneant (I Reg. II).« Hi sunt etiam loculi et sanguisugae principum, quia cum omnia suxerint, evomunt in fiscum, ut possit dicere princeps ad sanguisugam talem:

Macra cavum repetes arctum, quem macra subisti. (HORAT., lib. I, ep. 7.)
Isti etiam nomen Judaeorum adepti sunt. Principes enim eos tuentes, non permittunt eos super aliquo crimine accusari, dicentes: Isti nostri Judaei sunt, imo pejores Judaeis sunt, quia Judaeus, ex praescripto legis: »Non feneratur fratri (Deut. XXIII),« [Col. 0158C] sed tantum alieno ex promissione; iste autem et proximo et alieno contra praeceptum Domini feneratur. Tales etiam in detestationem criminis, si clerici fuerint, non potest clericale privilegium adversus principes tueri. Confiscantur enim omnia bona eorum cum decedunt, ut in eis nullam potestatem habeat episcopus, vel ipsi, etiamsi testari voluerint ex eis. Exemplum autem de monachis cadaver feneratoris ad sepulturam deferentibus, milite quodam domino feneratoris ei obvio, patet supra in titulo: »De accipientibus munera illicite acquisita (Vide notas in cap. 46).« Tales maledictionem hanc incurrunt: »Vae qui depraedaris, quia et ipse depraedaberis (Isa. XXXIII).« Sed et maxime [Col. 0158D] pudeat praelatos nostri temporis, qui dato decreto ab Alexandro III in Lateranensi concilio (III, anno 1180), de hac peste penitus per sententiam anathematis eradicanda, adhuc tamen pestiferos illos palpant et in suis vitiis fovent. Unde, cum a quibusdam praesentibus in concilio quaereretur, qui et quales sententia data percellerentur; responsum est a quodam praelato quod notorii tantum. Et cum processum esset in quaestionem qui essent notorii, dictum est: Qui publice faterentur se esse usurarios, vel aliquo signo noto hoc indicant, ut scilicet qui capistrum venale in summitate virgae fenerandam pecuniam circumferant. Sicque est exsufflatum decretum illud. Item: In hos intorqueri potest per contrarium sensum, quod dictum est Adae a Domino: [Col. 0159A] »In labore et sudore vesceris pane tuo (Gen. XXXI).« Tali vero dicitur: In labore et sudore vultus alieni vesceris pane alieno. Et Isaias: »Regionem vestram coram vobis alieni devorant (Isa. I).« Et Jeremiae cap. XVII: »Clamat perdix, fovit, quod non peperit; fecit divitias, et non in judicio, in medio dierum suorum derelinquet eas, et in novissimo suo erit insipiens.« Perdix avis est immunda, per quam sicut haereticus, ita fenerator accipi potest, qui congregat divitias alienas. Et non in judicio, quia injuste, et si non juste, tamen quocunque modo rem (HORAT., l. I, ep.), sed in novissimis suis reperietur insipiens. Haec est enim prima poena, quae manet tales. Vix 133 haereditas talium transit in tertium haeredem, sicut plurima exempla [Col. 0159B] docuerunt. Et quia

Non habet eventus sordida praeda bonos, (OVIDIUS, elegia I.)
et quae male parta sunt, male dilabuntur.

Secunda poena eorum est, quod vix poterunt ablata restituere. Adeo enim hoc peccatum super omnia alia vitiosum est et tenax, vel si habent unde restituere possint, donatores malunt esse quam ablatorum restitutores.

Tertia poena erit eis in gehenna: quod aurum bulliens super ipsos entes cum Nerone effundetur abundanter, et ex omni parte.

Quarta poena (Vide infra c. 52), quod pater, qui male feneratus est pro filio, et filius, qui in rapinam ejus eo mortuo introiit, sibi in dialogo improperabunt, [Col. 0159C] imprecabuntur, se invicem lacerabunt, et uterque in alterum involabit. Crudele etiam est et periculosum a feneratore fenebrem pecuniam accipere, vel quamcunque aliam, dum eum talem esse cognoverimus exemplo beati Tobiae, qui ait (cap. VIII): »Filii sanctorum sumus, et non possumus ita conjungi, sicut gentes quae ignorant Deum.« Et auctoritate B. Hieronymi dicentis: Cavendum est nobis maxime, ne ab illis accipiamus munera, quos novimus vivere de lacrymis pauperum, ne dicatur nobis: »Si videbas furem, currebas cum eo (Psal. XLXI).« Exemplo etiam B. Fursei (t. I Surii, die 16 Jan.) macula leprae, vel morpheae percussi, eo quod a feneratore acceperat tunicam, quem tamen [Col. 0159D] talem esse ignorabat, sicut in legenda ejus legitur.



CAPUT LI. Contra advocatos.

Supradicto generi hominum, scilicet feneratorum, simile est aliud genus hominum in cupiditate, hoc est advocatorum. Sicut enim multiplex talentum »mutuatur peccator, et non solvet (Psal. XXXVI),,« sic advocatus gratis talentum naturae, talentum scientiae et gratiae a Deo accipit, et nullum gratis solvit, sed linguam venalem facit, licet sit modicum membrum in udo situm, et de facili labile. Quod tamen officium suum vendere possit advocatus testatur Augustinus, dicens (epist. 54 ad Macedonium): Non debet judex ideo vendere justum judicium, [Col. 0160A] aut testis verum testimonium, quia advocatus vendit justum patrocinium, et jurisperitus verum consilium. Si judex es, vide ut habeas unde vivas. Vendere enim judicium, etiamsi indigeas, cum judicium adjunctum sit officio judicis et justitiae, Simoniacum est. Si patronus es, et salarium habes ab ecclesia, ecclesiae stipendiis milites; vel si non eges, non licet tibi vendere patrocinium, quod gratis tunc est conferendum.

Si eges, »dignus est operarius mercede sua (Luc. X),« moderata tamen, non superflua. Prosequor ergo vitium quod circa officium advocationis exercetur, non ipsum officium, non artem quia:

134 Et mala sunt vicina bonis errore sub ipso,
   Pro vitio virtus crimina saepe tulit. (OVID., lib. I De remedio amor.)
[Col. 0160B] Non res in vitium, sed malefacta cadunt. (Gallus poeta, elegia I.)

Hoc genus hominum non solum pro cupiditate sui, verum etiam pro vilitate officii sui antiquitas redarguit. Sicut enim pugiles, cursores, praecones et hujusmodi alii officiales viles erant et abjecti, ita et advocati; nec fiebat aliquis advocatus, nisi in paupertatis suae remedium, ut officio cibum quaeritaret. Hodie autem hoc genus hominum maxime reprehendendum est, de cupiditate et negligentia sui. Omissis enim artibus liberalibus, coelestibusque disciplinis, omnes codicem legunt, et forensia quaerunt ut foris et in exterioribus appareant, sicque gloriam et lucrum mendicent. Hos Apostolus de vilitate officii redarguens, in prima Epistola ad Corinthios [Col. 0160C] cap. VI, ait: »Saecularia igitur judicia si habueritis, contemptibiles,« et viles, »qui sunt in ecclesia, illos constituite ad judicandum;« prudentiores vero et subtilis venae ingenii, praedicationi, lectioni, contemplationi et orationi vacent. Item ad haec poeta:

Si fortuna volet fiet [Excusa, fies] de rhetore consul.
Si volet haec eadem, fiet (ibid.) de consule rhetor. (JUVENALIS, sat. VII.)
Vilis, pauper et abjectus. Item: Vidi morbum incurabilem, ad quem curandum non inveniebatur medicus, quia de salute aegrotantis desperabatur; sed nunquam vidi causam adeo perditam vel injustam, pro qua tuenda non inveniretur advocatus.

[Col. 0160D] Item: In Tripartita historia legitur (lib. X, c. 3.), quod Joannes Chrysostomus vocatus fuit ab amicis suis ad officium advocationis, forte propter lucrum, et quia ad officium idoneus fuit, id est natura, facundia, scientia, quod officium, ceu pestem et injustum, vitaeque contrarium, statim respuebat. Item Sidonius: Hi sunt qui timent etiam qui timentur; hi sunt, qui soliti sunt inferre calumnias, afferre minas, auferre substantias. Hi sunt, qui causas morantur admissi, impediunt praetermissi, fastidiunt admoniti, obliviscuntur potati, dedignantur locupletati. Hi sunt qui emunt lites, vendunt intercessiones judicanda dictant, dictata convellunt, attrahunt litigaturos, pertrahunt audiendos, trahunt [Col. 0161A] addictos, retrahunt transigentes, retractant transactiones. Hi sunt qui invident reverentiam clericis, originem nobilibus, concessum prioribus, congressum aequalibus, cinctis jura, discinctis privilegia, scholas instituendis, honorarium instituentibus, honorem institutis. Hi sunt in exactionibus harpyiae, in collationibus statuae, in quaestionibus bestiae; ad intelligendum sapei, ad judicandum lignei, ad succendendum flammei, ad ignoscendum ferrei, ad fallendum vulpes, ad irascendum tigres, ad saeviendum tauri, ad consumendum minotauri. Quorum si nares afflaverit uspiam rubiginosi aura marsupii, quod si dolosi species refulgeat nummi, mox videbis et oculos Argi, et Sphingum ungues, et Briarii manus, et perjuria Laomedontis, et 135 [Col. 0161B] Ulyssis argutias, et Sinonis fallacias, et fidem Polymnestoris, et pietatem Pygmalionis, et Achitophel consilia (II Reg. XVII), et Absalonis oscula (II Reg. XV).



CAPUT LII. Legibus divinis, in casibus suis, potius esse judicandum quam humanis.

Parabolarum cap. XXIII: »Veritatem eme, et noli vendere sapientiam, et doctrinam, et intelligentiam;« sed »gratis date, quia gratis accepistis (Matth. X; Rom. III).« Ne dicatis sicut superba fides: Si justificationem habeo ex fide, quomodo gratis?

Item: Sicut legitur in tragoedia quadam Senecae: Visum est cuidam quod videret Neronem apud inferos [Col. 0161C] balneantem, ministrosque circa eum aurum fervens infundere, dicentemque, cum videret chorum advocatorum ad se venientem: Huc, inquit, venale genus hominum. O advocati amici mei accedite, ut mecum in hoc vase balneetis: adhuc enim superest locus in eo, quem vobis reservavi. Item: Ex eo quod turpe et ignominiosum est alicui exprobrari ejus linguam esse venalem, vel quodcunque membrum. Meretricum enim est venalitati membra sua exponere, membra habere venalia. Item: Ex verbo sapientis tractantis causas, sed impediti videre verum propter turbam advocatorum garrientium. Bene, inquit, principibus sic qui cerebellos amoverunt ab ecclesia, qui si eam a coterellis advocatis mundassent, opus melius et utilius peregissent. [Col. 0161D] Item: Hi in novissimis suis maxime inveniuntur insipientes, turpique morte decedentes. Quidam enim quia linguam venalem habuerunt, muti et elingues mortem antecesserunt. Cuidam etiam morienti visa est lingua celerius aura moveri, quasi diceret: Graviter et de facili, sicut arundo vento agitatur, peccavi in lingua. Cuidam visum est inferius labium moveri citius labio crocodili. Quidam etiam cum offerretur eucharistia in extremis, ait: Judicetur prius utrum rectum sit quod accipiam. Cui astantes: Nos quidem et rectum et justum judicamus. Quibus ille: Non est, inquam, rectum judicium. Non enim, cum non sitis mihi pares, habetis me juste judicare. Item: Advocatus, vel [Col. 0162A] advocat intuitu Dei, vel gratia amici, vel causa lucri, sed qui intuitu Dei hodie rarus invenitur; ob quam causam, si advocaret, licite et meritorie hoc posset facere. Unde Dominus: »Causa viduae intret ad te (Deut. X; Isa. I),« judicem; audienda vel terminanda: »Ad te,« advocatum defendenda. Job etiam fuit advocatus pauperum in causis. Unde: »Fui pes claudo, oculus caeco. Pater eram pauperum, et causam, quam nesciebam, diligenter investigabam. Conterebam molas iniqui, et de dentibus illius auferebam praedam (Job XXIX).« Similis ei qui ait: »Eripiens inopem et egenum de manu fortiorum ejus,« etc. (Psal. XXXIV.)

136 Hodie cum paucae, vel nullae miserabiles personae veniant in quaestionem litigii, sed divites [Col. 0162B] quaestionem super praediis et inutilibus agitantes, cum etiam advocare in causa intuitu Dei periculosum sit? quippe gloria et ambitio fori saepe excaecant nos. Adeo timemus cadere à causa etiam injusta, ne videamur inscii, penitus desistendum esset a patrocinio causarum, cum honestioribus et utilioribus studiis vacare possimus, nisi causa viduae, vel alicujus miserabilis personae (quam Dominus praecipit tueri) intraret ad te judicem, vel advocatum. Gratia autem amici advocare, periculosius est.

Licet enim gratiam amici tibi sic compares, unde forte ad tempus tibi concilias; ex parte autem adversarii, cum multos sollicites, plurimum odii et perpetui colligis. Si dixeris Tueor causam amici, ut eum et adversarium moneam ad pacem. Sed quid [Col. 0162C] erit, si causam ejus injustam cognoveris? Tunc monebo ad pacem. Per transactionem ergo mones eum, ut paciscatur de alieno, ut alienum recipiat, et ita ut rapiat, et cum aliena jactura dicetur; tuque si conductitius fueris, salarium et stipendium tuum accipies ex rapina, cum de sic extorto et acquisito aliquid sumpseris. Sed et vir quidam justus et prudens, et comperiens causam amici sui, injustam quam prius foverat, reliquit, transferens se ad partem adversarii tuendam, non tamen sicut proditor. Si autem causa lucri advocas, si indiges, in exceptionem et remedium paupertatis tuae licet tibi, dum tamen secundum proportionem justi pretii recipias, ne plus media parte justi pretii, ne pro modico labore, plurimum stipendii exigas. Si vero non indiges [Col. 0162D] et accipis, mortaliter peccas; quia justitia est, quae unicuique gratis tribuit quod suum est.

Si consilium huic debitum vendideris ei, praesertim cum non occuperis honestiori vel utiliori studio, ergo jus suum, rem sibi debitam vendis. Sic igitur furtum vel rapinam committis, cum non gratis conferas, quod gratis tribuere debueras; sicut legitur Parabolarum cap. XXIII: »Veritatem eme, et noli vendere sapientiam, et doctrinam, et intelligentiam.« Ille autem non peccat, quia redimit quod suum est.



CAPUT LIII. Quod soliditatis nihil habet positiva justitia.

Ad periculum hujus officii accedit, quod advocati [Col. 0163A] potius positivae justitiae hominum (quae nihil habet soliditatis) innituntur quam divinae, cum David, in persona cujuslibet fidelis, per Spiritum sanctum dixerit: »Juravi et statui custodire judicia justitiae tuae (Psal. CXVIII).« Et item: »A judiciis tuis non declinavi (ibid.).« Item Dominus Moysi Deuteron. cap. XVI: »Judices et magistros constitues per 137 singulas tribus, ut judicent populum justo judicio,« legis scilicet divinae, non Justinianae. Item Dominus in Exodo cap. XX, et Levitico cap. XVIII, dedit leges Moysi per quas sufficienter judicaret inter proximum et proximum in casibus suis. Non ergo ab eis recedendum in casibus maxime spiritualibus earum, cum non sint de caeremonialibus, sed ad litteram observanda, sicut manifeste probatur ex [Col. 0163B] glossa super illum locum Numeri cap. XXVII: »Dalis eis possessionem inter cognatos patris sui, et ei in haereditatem succedant.« Origenes (initio. hom. 22, in Num.): Haec secundum historiam, palam est omnibus, quid vigoris habeant, qui sciunt leges istas, non solum apud filios Israel custodiri, sed apud omnes homines, qui tamen legibus vivunt. Unde apparet, quod libertas filiarum Salphaad, non solum eis haereditatem contulit, sed perpetua vivendi jura saeculo dedit. Vides quanta sit historiae utilitas. Quis igitur potest leges istas dissolvere, quibus universus mundus utitur?

Item in Numeris cap. XVIII: »Ecce dedi tibi custodiam primitiarum mearum, omnia quae sanctificantur a filiis Israel tradidi tibi, et filiis tuis pro [Col. 0163C] officio sacerdotali, legitima sempiterna.« Horum, quae ad litteram in his observanda sint, et quae non, auctoritate Scripturarum proferemus. (ORIG., hom. 11, in Num.): Scriptum est enim: »Lex Domini immaculata,« irreprehensibilis, »convertens animas, testimonium Domini fidele, sapientiam praestans parvulis (Psal. XVIII);« non est, »Praeceptum Domini lucidum illuminans oculos: Timor castus Domini sanctus permanet in saeculum saeculi: Justitiae Domini rectae laetificantes corda: Judicia Domini vera, justificata in semetipsa.« Nisi essent haec singula diversa, non proprias differentias Scriptura unicuique dedisset. Aliud ergo est lex, aliud praeceptum, aliud testimonium, aliud justificatio, aliud judicium. [Col. 0163D] Unde alibi: »Haec« est lex, »et mandata, et justificationes;« et praecepta, et testimonia, »et judicia, quae praecepit Dominus Moysi (Num. XXXVI).« Omnia autem quae sub legis titulo scribuntur, ut: Haec est lex paschae, lex circumcisionis, lex leprae, et deinceps, »umbra sunt futurorum (Hebr. X),« nec ad litteram servanda. »Christus autem nos redemit de maledicto legis (Gal. III),« non de maledicto mandati, vel testimonii, vel judicii, volens nos, non legi, sed umbratilibus judiciis et mandatis ejus esse subditos. Item Levit. c. XXIII: »Postquam autem messueritis segetem, etc.« Glossa: Quae pietate plena sunt ad litteram custodiri praecipiuntur. Item cap. XVIII: »Custodite leges meas, etc.« Glossa: Non sufficit partem legis custodire. Necesse enim [Col. 0164A] habemus omnia praecepta observare et judicia; non solum autem Judaeis, sed omnibus gentibus haec observanda sunt, si Deo militare volunt.

Quod autem nihil solidum habeat positiva justitia, liquet ex eo, quod Dominus certas leges de matrimonio dederit et inviolabiles, duodecim tantum personas excludens a matrimonio (Levit. XX): quibus addimus in exceptionem quintum, sextum et septimum gradum (Vide 35, q. 3, Contradicim.). In eis tamen ad libitum nostrum conjungentes quosdam et conjunctos separantes; sed in sexto gradu legitime sunt conjuncti, ergo non sunt separandi nisi causa fornicationis. Si vero matrimonium non est inter eos, et 138 scienter toleramus aliquos sic conjungi, auctores sumus fornicationis eorum, cum [Col. 0164B] eos possumus separare. Item (Supra cap. 23): His addimus secundum et tertium genus affinitatis, quibus plures laquei et doli dantur pluribus ad conjungendum, vel separandum captiose, quos voluerint. Item (30, q. 3. Illud etiam): Ad hoc valet illud decretum captiosum, hoc scilicet: Quod aliquis ducat filiam compatris sui, nec laudo, nec vitupero, nec prohibeo, nec praecipio, sed si eam duxerit conjunctos non separabo. Item: Quia periculosum est generalitati, et diffinitionibus judiciorum astringi. Frequens enim est aliquid extra regulam et generalitatem inveniri. Item: Patet decreta esse mobilia ex eo quod in corde domini papae sint, ut scilicet ea interpretetur ad libitum suum. Quod si secundum ea judicaverit, juste judicabit; si contra ea, similiter [Col. 0164C] juste judicasse dicetur. In ejus enim potestate est condendi, interpretandi, et abrogandi canones. Item: Asseritur Alexandrum (III) papam dixisse se (si paribus rationibus et aequis probabilitatibus moveretur) paratum esse judicare pro negativa, quoties judicatum est ab eo pro affirmativa. Ergo positiva justitia tota pendet de voluntate judicis, dum tamen pie et rationabiliter judicaverit. Ob quam causam, quia adeo mobilis est positiva justitia, et in singulis casibus alia et alia ratio reformat pactum, quod in ea plene instrui non poteris. Ex indignatione magister Ivo Carnotensis librum decretorum ad pedes suos projecit, quasi vilem et inutilem. Item Agellius: Leges urbium sunt telae aranearum, quae fortiora [Col. 0164D] animalia transmittunt, minus fortia et debiliora retinent.

Dat veniam corvis, vexat censura columbas. (JUVEN., sat. II.)
Item ex verbo sapientis: Positiva justitia maxime mobilis est, ideo quod ex quibusdam probabilitatibus et similitudinibus remotis in ea allegatur. Sed prudens judex nunquam nisi in expresso canone, vel lege, vel manifesta ratione judicat. Sed nec expressus canon, vel lex coram summo judice saeculari vel ecclesiastico aliquid habet vigoris, quia ex eorum pendet institutione et voluntate. Ergo secundum Isaiam (Isa. VIII) recurrendum est ad testimonium et legem divinam, ut ex ea alleges: et ex exemplis sanctorum, vel ex aequitate manifesta, vel viva ratione, [Col. 0165A] quibus nullius unquam auctoritas potest refragari. Item (dist. 4, c. Statuimus): Ex solemnitatibus ordinis judiciarii (puta induciarum, producendorum testium, citationum et hujusmodi) quae mutantur et variantur prout viderit judex expedire, quas etiam jam ex media parte Bononienses refectas abjecerunt, statuentes, ut quaelibet civilis causa a consulibus, juramento ad hoc astrictis, infra spatium viginti dierum terminetur. Item (Conc. Later. III, sub Alex. III, tit. 1, c. 3): Canoni derogatur canone contrario, tacito consensu Romanae Ecclesiae, et usu utentium in contrarium. Qui si sufficit ad abrogandum canonem quemcunque (ut canon est Thelesphori de inchoando jejunio a septuagesima; canon est Lateranensis concilii (tit. 1, c. 13 et 14, [Col. 0165B] et in appendice, parte XXX), de non promittendo alicui ecclesiastico beneficio non vacante; canon est etiam utilissimus, de non conferendis pluribus dignitatibus, vel Ecclesiis 139 alicui intitulatis; canon est etiam de domo episcopi (dist. 41, Episcopus) construenda humili juxta Ecclesiam, in qua pascat se et pauperes, et caeteros hujusmodi, maxime illos in quibus non est dispensatum, sed tolerat Ecclesia Romana eis obviari, usu utentium in contrarium, tacito consensu, quia nec corripit, nec improbat, nec dispensat, sicut dispensaret de bigamo ordinando, qui sine licentia ejus non posset promoveri), ergo canones et jura humana nil habent vigoris, nihil firmitatis, sed abroganda et delenda pro voluntate utentium in contrarium. Quod [Col. 0165C] si non sufficit (quod videtur, quia clericus inscius canonum de incuria et negligentia, arguendus est; scientiam vero habens illorum, et eos non observans, de inobedientia), ergo usus utentium in contrarium, et sine dispensatione, quoscunque utentes contra quemcunque canonem, in quo non est dispensatum, nec contrario capitulo ei derogatum, transgressores constituit et inobedientes.



CAPUT LIV. Contra ambitiosos.

Succisis dictis speciebus cupiditatis, nunc maximo et praecipuo ejus ramo succidendo, hoc est ambitioni, securim apponamus. De qua suggillanda Ecclesiasticus cap. VII ait: »Noli quaerere ab homine ducatum, neque a rege cathedram honoris, et penes [Col. 0165D] regem noli velle videri sapiens. Noli quaerere fieri judex, nisi valeas virtute tibi data et sapientia, irrumpere iniquitates populi; ne forte extimescas faciem potentis, et ponas scandalum in agilitate tua« et officio. »Non pecces in multitudine civitatis, nec te immittas in populum; nec alliges« et colligas »tibi duplicia peccata, ita quod nec in uno eris immunis. Primum quod in populo non invenitur aliquod peccatum unum a quo sis immunis, sed pertabis iniquitates omnium, qui cum deberes esse hircus emissarius ad ferenda singulorum peccata extra civitatem, singulorum singula fers in civitatem, aliquo (de contingentibus officium tuum, per incuriam, vel ignorantiam) omisso, quia pro singulis iniquitatibus subditorum punieris (Levit. XVI). Unde Apostolus [Col. 0166A] I Timoth. V: »Nemini cito manum imponas, neque communicaveris peccatis alienis.« Glossa: Omnibus, quaecunque faciet postea ordinatus a te citra diligentem, discretam et diutinam examinationem. Suggillatur etiam vitium ambitionis in capite libri: »Beatus vir qui non abiit in consilio impiorum, et in via peccatorum non stetit, et in cathedra pestilentiae non sedit (Psal. I):« nec appetiit sive saecularem, sive ecclesiasticam dignitatem et temporalem, vel doctrinam in cathedra, quae sicut pestilentia et morbus serpens omnes et totum gregem invasit, per quam, et se et alios irrident, et fallunt. Unde Hebraica veritas habet: »Beatus qui non sedit in cathedra derisorum,« quibus erit vae. Quoniam enim et se et alios derident, 140 »non [Col. 0166B] per ostium (Joan. X)« intrantes in sanctuarium Dei, »sed aliunde,« deridebuntur. »Vae qui depraedaris, quoniam depraedaberis (Isa. XXXIII).« Item episcopus Cenomanensis:

Plurima cum soleant hominum corrumpere mores,
   Fortius evertunt femina, census, honos. (HILDEBERTUS.)
Luxuria scilicet, seu carnalis delectatio, amor pecuniae, »vel auri sacra fames (VIRG. III Aeneidos),« et ambitio honoris. Sed haec quanto superet caeteras pestes, ampliusque veneno malitiae suae noceat, idem episcopus scribit:

Infelix, quem res, nec femina vincere possunt,
Subjugat ambitio. (HILDEBERTUS.)
Item I Joannis II: »Omne quod est in mundo, vel [Col. 0166C] est eoncupiscentia carnis, vel concupiscentia oculorum, vel superbia vitae,« cujus filia est »concupiscentia oculorum,« id est ambitio, quam cum matre redarguens Propheta, ait: »Non sic impii non sic, sed tanquam pulvis quem projicit ventus a facie terrae (Psal. I).« Item philosophus Seneca (epist. 73): Hoc maximum malum vel vitium habet ambitio, quod non respicit vel Deum, vel se, vel alios, sed per fas et nefas, et »per mille pericula mortis (VIRG. II Aeneidos),« tum animae, tum corporis aspirat et laborat, ut acquiratur dignitas quae appetitur. Item I Corinth. cap. III: »Charitas non est ambitiosa,« id est non vult alii praeponi: »Non quaerit quae sua sunt,« Glossa: sed quae alterius. Et ita aliquando vult praeponi, non propter se et delectationem [Col. 0166D] temporalem, sed propter communem omnium utilitatem. Item (POSSIDIONUS in Vita S. Aug. c. 4): Augustinus fugiebat ab omni civitate quae non habebat episcopum, ne in episcopum caperetur. Item idem: In nullo, inquit, sentio Deum ita iratum mihi, quam quum indignus essem poni ad remum, positus sum ad amplustre regiminis Ecclesiae, scilicet apicem. Item poeta Ovidius, III Tristium (elegia 4):

Crede mihi, bene qui latuit bene vixit, et infra
   Fortunam debet quisque manere suam.
Vive tibi, quantunque potest praelustria vita.
Quia quanto gradus altior, tanto casus gravior est.

Est ubi contemptus nimius juvat. (CLAUDIAN. I in Eutrop.)
Item: Mortuo Sixto papa, diu vacavit papatus, nec inventus est qui onus illud subiret, quando non habuit [Col. 0167A] divitias et pompam saecularem adjunctam. His autem adjunctis tempore Silvestri, illico ambitio nascebatur, lateque pervagabatur amor dominandi, cum is »qui praeest, et in sollicitudine (Rom. XII),« potius subsit, potius sit servus quam dominus. Unde Dominus Luc. XXII: »Facta est autem contentio inter eos, quis eorum videretur esse major. Dixit autem eis: »Reges gentium dominantur eorum, vos autem non sic. Sed qui major est in vobis, fiat sicut minor, et qui praecessor« dignitatis gradu, »sicut minister.« Nam »quis major est« secundum judicium saeculi scilicet, »qui recumbit, an qui ministrat? Nonne qui recumbit? Ego autem in medio vestrum sum sicut qui ministrat.« Qui ergo praeest potius subesse debet, nisi quoad quamdam dignitatem, [Col. 0167B] obedientiam scilicet et reverentiam 141 ei exhibendam. Item Gregorius in Pastorali (part. I, cap. 9): Pollens virtutibus, invitus et coactus accedat ad regimen animarum, non pollens virtutibus non accedat. Sed an pollens modo, qui scilicet modo potest pollere si poenituerit, sed, infirmitas et fragilitas modica obsistit, in omnibus aliis pollens scientiam et famam et hujusmodi habet; an qui pollebat prius, sed quid pollere potest, sed modica fragilitas resistit, ita quod non cum serenitate conscientiae accederet. Quid faciet? Nunquid honorem contra conscientiam invitus, et coactus accipiet, vel oblatum ex toto spernet pro conscientia mala tolerabitque se sententia anathematis percuti, eo quod [Col. 0167C] curam proximorum neglexerit? Item Gregorius: Considerare et perpendere debet quisque quantitatem virium suarum, et pro viribus suis suscipere curam animarum, ne, dum gloriatur, in loco gloriae sit aliis causa ruinae. Unde nec velit esse judex aliorum, qui mordetur conscientia facinorum suorum. Idem confirmat poeta dicens:

Sumite materiam vestris qui scribitis aequam
Viribus, et versate diu quid ferre recusent,
Quid valeant humeri. (HORAT. de Arte poet. initio.)
Quae autem considerare debet aspirans ad dignitatem ecclesiasticam, Augustinus super illum locum Apostoli describit: »Haec commenda fidelibus hominibus qui idonei sunt haec docere (II Tim. II),« vita, scientia, facundia. Item poeta:

[Col. 0167D] Nec quemquam jam ferre potest Caesarve priorem
Pompeiusque parem.
   . . . . Jurisque secundi
Ambitus impatiens. (LUCAN. l. I de bello Pharsalico.)

Ambitione destructa est respublica, interfectus senatus. Haec maxime cavenda est in ecclesiasticis, et ne praerupte ad honorem ecclesiasticum ascendatur. Unde Dominus apostolis: »Accipite Spiritum sanctum, quorum remiseritis peccata, remissa sunt; et quorum detinueritis, detenta sunt (Joan. XX).« Quasi diceret: Quomodo sacramenta Spiritus sancti aliis ministrabitis, nisi ipsum prius receperitis? Vel: Quomodo dona ejus aliis conferetis [Col. 0168A] nisi ea habueritis? Item: Multi promoti, in extremis cum lacrymis poenituerunt de susceptis honoribus, quia, cum maximo periculo acquiruntur, cum majori possidentur et reguntur, dicentes se malle vixisse omnibus diebus vitae suae simpliciter sine apice dignitatis. Item: Galfridus Peronensis prior Clarevallensis, electus in Tornacensem episcopum, cum a papa Eugenio, et abbate suo sancto Bernardo cogeretur onus episcopatus subire, prostratus in modum crucis ad pedes abbatis, et clericorum eum eligentium, ait: Monachus fugitivus, si me ejicitis, esse potero, episcopus vero nunquam ero. Cui laboranti in extremis assidens quidam monachus, ejus amicissimus, factus custos aegrotanti, ait: Chare mi frater, quia nunc corpore separabimur, [Col. 0168B] oro te ut in pace et salva voluntate Dei, si esse poterit, statum tuum post mortem mihi reveles. Cui oranti post mortem 142 ejus in oraculo secreto coram altari, apparuit ei in visione anima Galfridi dicens: Ecce, inquit, adsum Galfridus frater tuus. Cui ille: Mi chare, quomodo est tibi? Qui ait: Bene. Sed revelatum est mihi a sancta Trinitate, quod si promotus fuissem in episcopum, procul dubio fuissem de numero reproborum.



CAPUT LV. Contra promotionem indignorum.

Malum ambitionis sequitur stultorum, imperitorum, inutilium, et ut uno verbo dicam, indignorum promotio. Contra quam scribens Hieronymus ait: [Col. 0168C] Non praecedit armentum degener taurus, sed qui magnitudine et toris alios superat. Elephantorum gregem elephas ducit excellentissimus. Adeo autem humana natura desipuit, quod vertens tergum suum ad solem justitiae, »declinans judicium, statuens declinare oculos suos in terram (Psal. CXVIII),« non observat pro salute aeterna animarum in eligendo ducem et rectorem earum, quod fit in brutis pro salute corporali natura duce. Item Salomon: »Sicut qui mittit lapidem in acervum Mercurii, sic qui dat honorem insipienti (Prov. XXVI).« Item: Debet Ecclesia esse »sicut castrorum acies ordinata (Cant. VI);« ut fortissimi scilicet ejus, et discretiores ponantur in fronte, et in extremitate cunei, imbelles [Col. 0168D] in medio. Alioquin nec terribilis erit, nec ordinata, sed portae inferi praevalebunt adversus eam (Matth. XVI). Item Levitici cap. XXI: »Homo de semine Aaron, qui habuit maculam, non offerat panes, vel hostias Deo suo, nec accedat ad ministerium ejus; si caecus fuerit, vel claudus, si parvo vel grandi vel torto naso, si fracto pede, vel manu, si gibbus, vel lippus,« etc. Si ergo in levita ordinando ad ministerium in lege sine dispensatione prohibebatur et cavebatur macula corporalis, quanto magis et macula spiritualis prohibita est a Domino in ministerio evangelico? Item: Hieronymus (lib. Apol. adversus Ruffinum, c. 4) introducens versus Horatii in derisionem promotorum indignorum ait:

[Col. 0169A] Ludere qui nescit campestribus abstinet armis. (HORAT., De arte poet.)
   . . . . Abrotonum aegro
Non audet, nisi qui didicit, dare. Quod medicorum est,
Promittunt medici, tractant fabrilia fabri.
Scribimus indocti, doctique poemata passim. (HORAT., l. II, ep. 1 ad Aug.)

Sic et modo currimus docti, indoctique ad regimen animarum, dicentes:

Occupet extremum scabies; mihi turpe relinqui est,
Et, quod non didici, sane nescire fateri. (HORAT., De arte poet.)

Item Hieronymus ad Pammachium monachum. Hodie clarus honor vilescit in turba, et apud bonos viros fit indigna dignitas, quam multi mali possident.

[Col. 0169B] 143 Hujus autem indignae promotionis indignorum quatuor sunt causae: amor carnis, stemma generis, favor adulationis aures principum demulcentis, avaritia, quae est causa praedictarum causarum, quia »radix omnium malorum (I Tim. VI).« Pone enim amoveri ab Ecclesia regalia regum, et principum beneficia magna illi collata, non invenietur qui accedat ad ejus labores et opera. Quare? quia omnes qui in dignitate ecclesiastica sunt, honorem non onus, delicias non opus, lac et lanam, non curam animarum quaerunt. Item idem Hieronymus: Joseph nonnisi probata sapientia ejus, factus est dominus Aegypti (Gen. XLI). Ps. CIV: »Eloquium Domini inflammavit eum,« et ideo »misit rex,« [Col. 0169C] Pharao, »et solvit, princeps populorum et dimisit eum. Constituit eum dominum domus suae, et principem omnis possessionis suae.« Et ad quid? Non ad necessitates regias praeparandas, non ad movendum arma, non ad vivendum et equitandum in pompatico apparatu vel habitu, non ad otiandum, et deliciandum, sed »ut erudiret principes ejus sicut semetipsum, et senes ejus prudentiam doceret,« nedum juvenes. Quantam ergo maturitatem et prudentiam oportet esse in rectore? Si ergo Joseph, non nisi probata sapientia ejus praeficitur regimini Aegypti temporali, quanto magis non nisi probatae sapientiae et vitae, dominio et spirituali regimini Ecclesiae? Item: Non nisi post trinam confessionem dilectionis [Col. 0169D] Domini, Petro commissus est principatus apostolatus. Quasi diceret ei Dominus, et in ipso aliis praeficiendis Ecclesiae regimini: »Quia diligis me plus his.« Diligis me scilicet plus quam tuos, diligis etiam me plus quam tua: diligis etiam me plus quam te: »Pasce oves meas, pasce agnos meos, pasce haedos meos (Joan. XXI):« ideo »Dabo tibi claves regni coelorum (Matth. XVI),« id est, constituam te principem populi. Item: Philisthaei Dagon (quod pretiosum habebant) posuerunt juxta arcam Domini (I Reg. V): promoventes autem indignos, et e contrario similes, imo pejores Philisthaeis, ponunt arcam Domini juxta Dagon, Ecclesiam committentes idolo surdo, et muto, et debili, cum committenda esset arca his, qui eam portare essent idonei, regere [Col. 0170A] et revelare eam per sacramentorum Ecclesiae dignam administrationem. Unde caveant sibi ne mures extales eorum corrodant similique poena Philisthaeorum percutiantur promoventes indignos, sicque promoti timeant ne corruant sicut Dagon capite truncato, et abscissis summitatibus manuum et pedum ipsorum, ut omnino sint inutiles. Item: Timendum est hodie ne accidat, quod tempore judicum accidit. Si enim tunc procuraverunt Philisthaei ne esset faber ferrarius in Israel, qui fabricare sciret lanceam vel gladium usque ad aculeum bovis (I Reg. XIII), qui etiam nunc deest, quia non est qui excitet vel stimulet proximum, sed et [f. sibilus stimulus] (non tantum lancea et gladius doctrinae) deest hodie bobus Ecclesiae, et quae, si aliqui habuerint, timent [Col. 0170B] eis uti, facti »muti canes non audentes latrare (Isa. LVI)« vel mutire coram principibus, ne sarcinas inutiles amittant.

Sed objicies: Sunt equidem in Ecclesia multi ferrarii, scilicet personae privatae, 144 ut pote scholares, et magistri scholarum. Sed quorsum haec objicio? Tales modo tanquam viles et inutiles non eliguntur in fabros Ecclesiae, et ideo vel modicum, vel nullum habent locum in ea, ut ei prodesse possint. Item Ecclesiastes (cap. X): »Est malum quod vidi sub sole, quasi per errorem egrediens a facie principis: positum stultum in dignitate sublimi, et sapientes sedere deorsum.« Item: Quomodo dici potest de praelatis Ecclesiae: »Ubi est videns? ubi est domus Domini videntis?« (I Reg. IX.) Timendum est [Col. 0170C] ne peccatis nostris exigentibus privemur videntibus, sicut Judaei prophetis. Item: Si Baltassar (quia abusus est vasis figuralibus apportatis a templo Domini a Nabuchodonosor patre suo ponens ea in templo idoli sui, in eis etiam ipse temulentus, et optimates et concubinae ejus diebus convivii bibentes vinum) punitus est in destructione civitatis suae, et amissione regni (Dan. V): quanto magis punientur qui vivis vasis Domini abutuntur, committentes animas sanctas regendas, ecclesiasticaque sacramenta administranda indignis? Item Matthaei, cap. XXIV: »Cum videritis abominationem desolationis« (idolum scilicet surdum et mutum, quod est causa et signum destructionis Jerusalem, et sanctae Ecclesiae, maxime ejus, qui praesidet,) »stantem in [Col. 0170D] loco sancto« (Marcus [XIII]: In templo Dei, »ubi non debet),« tunc: »Vae praegnantibus et nutrientibus. Erit enim tunc tribulatio magna, qualis non fuit ab initio mundi (Matth. XXIV),« procedens ex ambitione dignitatum et honorum quae inchoata est tempore legis; quando Judaei a principibus Romanis ambierunt summum sacerdotium. Sed nec in illa faece temporum, tempore scilicet perversae medietatis, »sederunt« passim, non quilibet »super cathedram Moysi,« sed tantum »Scribae,« doctores legis »et Pharisaei,« divisi ab aliis, signum religionis saltem exterius habentes, maturi aetate. Unde Dominus: »Super cathedram Moysi sederunt Scribae et Pharisaei: Omnia quae dicunt facite, quae [Col. 0171A] autem faciunt, facere nolite (Matth. XXIII).« Nunc autem in cathedra Moysi sedent juvenes et fatui, ut quae dicunt faciatis, nec quae faciunt velitis facere.

Si peritus, licet ambitiosus, vel alias malus, promovetur, spes tamen de ipso habetur, quia, »quis scit si convertatur (Joel. II)?« et poeniteat, fiatque bonus hodie, qui heri malus, sed de fatuo et inscio promoto, nulla spes est. Raro enim Dominus de insipiente et inscio suscitat et facit sapientem, sicut de peccatore poenitentem. Item Levit., cap. IV: »Si peccaverit« Synagoga »per ignorantiam,« vel populus, vel princeps, vel privata persona,« haec et haec faciet, »et rogante pro eis sacerdote propitius erit ei Dominus.« Hinc, inquit Augustinus, patet differentia inter peccatum sacerdotis et peccatum populi, [Col. 0171B] quia scilicet sacerdos non dicitur peccare per ignorantiam. Non enim licet ei ignorare mandata Domini, quia non legitur quis orare pro sacerdote, quia, sicut ait Salomon: »Si percussus fuerit incantator a serpente; quis medebitur ei?« (Eccli. XII.) Item Dominus pro Petro et successoribus ejus, inquit: »Duc in altum rete (Luc. V),« id est in profundum disputationis sacrae Scripturae intellectum et inquisitionem, si 145 dubii casus emerserint, ut sic videas quid agendum sit, quid non. Item: Idem apostolis: »Colligite fragmenta ne pereant (Joan. VI),« id est minutias fragmentorum, id est subtilium sententiarum et secreta mysteria, quae rudes capere nequeunt, et etiam quae subterfugiunt manus prandentium, [Col. 0171C] hoc est intellectum et inquisitionem disputantium, investigate et memoriter tenete, sicut cophini et perfecti pleni edulio verbi Dei, ut pro tempore et loco ea pauperibus, etiam insciis, erogetis. Item: Dominus distinguens ministros Ecclesiae in »apostolos, evangelistas, etc., pastores et doctores (Ephes. IV)« conjungit. Ob hoc etiam Apostolus describens »pastorem« Ecclesiae, in fine descriptionis ejus (quasi vitalem et substantialem differentiam) ponit »doctorem,« qui sciat scilicet contradicenti sanae fidei resistere, et paratus sit »omni poscenti reddere rationem, de fide et spe (I Petr. III),« et bonis moribus Ecclesiae.

Item: Hieronymus de Helvidio (epist. De perpetua virginitate B. Mariae), qui unicum et horrendum [Col. 0171D] monstrum in Gallia, solus in universo mundo sacerdos laicus fuit, qui tamen quoad ordinationem dictionum congrue, quoad intellectum vero impie scripsit quaedam de beata Virgine Maria: Item: Si ex praecepto Domini, hospes unius noctis cum tanta diligentia est eligendus, ne fama praedicationis maculetur infamia hospitis, quanto diligentius eligendus est sacerdos, non hospes, sed rector Ecclesiae futurus, per plura tempora? Qui cum tanta maturitate et sollicitudine est ordinandus, cum quanta est deponendus?



CAPUT LVI. De officio praelatorum.

Ad indignam autem promotionem indignorum, imo verius intrusionem repellendam et confutandam, [Col. 0172A] intueri libet officium praelatorum (quo nomine ruralis sacerdos etiam comprehendatur). Quod attentare cum timeant viriles et perfecti, desinant ad id exsequendum intrudi, vel etiam canonice eligi, indigni praesumptuosi. De hoc ait Moyses, Numer. cap. XXVII: »Provideat Dominus Deus spirituum omnis carnis, virum qui sit super multitudinem hanc, et possit exire, et intrare ante eos.« Exire, ut pastor, pro ipsis contra hostes visibiles et invisibiles; intrare, tabernaculum et ecclesiam, ut pro eis oret. »Et ducere illos,« ad bellum »contra spiritales nequitias (Eph. VI),« verbo et exemplo, sicut dux eorum; »et introducere eos,« tandem in Jerusalem supernam: »ne sit populus Domini, sicut oves sine pastore.« Item, ibidem: [Col. 0172B] »Tolle Josue filium Nun, virum in quo est Spiritus Dei, et pone manum tuam super eum, qui det praecepta vitae filiis Israel; quo consulente Dominum, ad verbum ejus egredietur ad bellum, et ingredietur tabernaculum, ipse primo, et omnes filii ejus cum eo, et caetera multitudo.« Item Genesis cap. XLVI: »Dixit Joseph fratribus suis: Cum vocaverit vos Pharao et dixerit: 146 Quod est opus vestrum? respondebitis: Viri pastores sumus ab infantia. Ad peregrinandum in terram tuam venimus (Gen. XLVII).« Ecce quia ubique virilitas praecedit gradum praelationis. Maxima enim pars religionis animo constat; animositas enim valde necessaria est praelato, qui si timet, actum est [Col. 0172C] de eo. Horatius:

Si fractus illabatur orbis,
Impavidum ferient ruinae. (Lib. III. Ode 3.)
Item: Jeremias, licet sanctificatus ex utero, et Domino etiam jubente, officium et onus pastorale veritus est subire (»Terribilis est enim locus iste [Gen. XXIII]«), dicens: »A, a, a, Domine Deus; ecce nescio loqui, quia puer ego sum (Jer. I),« et elementarius vita. Cujus autem vita despicitur, restat ut praedicatio contemnatur. Elementarius etiam scientia; oportet autem praelatum esse doctorem. Elementarius etiam facundia, ineloquens autem quantum prodest exemplo, tantum nocet silentio. Nam latratu canis, baculoque pastoris luporum [Col. 0172D] rabies arcenda est: »Et dixit Dominus ad me: Noli dicere quia puer ego sum, quoniam ad omnia quae mittam te ibis, et universa quaecunque mandavero tibi loqueris. Ne timeas a facie eorum, quia ego tecum sum. Ecce dedi verba mea in ore tuo, ecce constitui te super gentes et regna, ut evellas,« arguendo vitia, »et destruas,« auctoritatibus improbando; »et disperdas,« iis, et mundo abrenuntiari faciendo, »et aedifices,« praedicando, consolando, fovendo, »et plantes (ibid.),« confessiones audiendo, satisfactionem injungendo.

Item psal. CII: »Benedicite Domino, omnes angeli ejus,« ministri et praelati Ecclesiae »potentes virtute, facientes,« non tantum praedicantes, »verbum illius.« Ad quid? »ad audiendam vocem sermonum [Col. 0173A] ejus.« Hoc est, ut vita bona vestra, praecepta illius audibilia faciatis. De facili enim auditur praedicator, qui facit et vivit ita ut praedicat; qui aliter vivit et aliter praedicat facit ut verbum Dei non audiatur, vel ei credatur. Jerem. c. I: »Tu ergo accinge lumbos tuos, et surge, et loquere ad eos omnia quae praecipio tibi. Ne formides a facie eorum, nec enim timere te faciam vultum eorum,« sed sicut Ezechieli cap. III: »Dedi tibi frontem« aeneam, »duriorem frontibus eorum, ut adamantem et silicem:« faciemque »dedi tibi valentiorem faciebus eorum.« Et Jeremias (cap. I): »Ego quippe dedi te hodie in civitatem munitam, et in columnam ferream, et in murum aereum super omnem terram Juda.« Notabiliter notandum quod Job, Elias, Jeremias, Joannes, [Col. 0173B] nonnisi accinctis lumbis, quidam tunicis pelliceis, quidam corrigiis, quidam asperitate vitae et maceratione carnis missi sunt ad praedicandum. Hoc idem praeceptum dedit Dominus apostolis, dicens: »Sint lumbi vestri praecincti,« et post, »lucernae ardentes (Luc. XII).« Ituro enim ab bellum, primo est infrenandum jumentum corporis, crucifixione illius »cum vitiis et concupiscentiis (Galat. V),« abstinentia et continentia, ne homo ruat in praecipitium, et ut composito gradu vehat tantum insessorem, id est Spiritum sanctum. Ad quod rigida et austera vita decet praedicatorem, non mollis et enervis. Praelatus autem civitas est munita virtutibus, columna 147 sustentans Ecclesiam; murus, eam tuendo, ad quem, sicut ad civitatem refugii, [Col. 0173C] confugiendum subditis, quia: »Gloriosa dicta sunt de te, civitas Dei (Psal. LXXXVI).« Haec est civitas, scilicet praelatus, quae non expugnatur.

Item: Accedens ad officium pastorale attendat, quod inter judices nullus judicare voluit populum, nisi prius suscitato spiritu ejus a Domino ad hoc exsequendum. Unde suscitavit Dominus spiritum Othonielis (Judic. I), spiritum etiam Deborae prophetissae, antequam judicaret populum (Judic. IV). Spiritum etiam Gedeonis, qui nisi dato sibi signo velleris compluti et areae aridae, deinde econtrario, areae complutae et velleris siccati voluit judicare populum (Judic. VI). Nec tu ad hoc officium accedas, nisi prius datis tibi, non dico signis miraculorum, sed signis virtutum et bonorum operum. Item, Exodi [Col. 0173D] III, ait Dominus Moysi: »Veni, mittam te ad Pharaonem, ut educas populum meum de Aegypto.« Cui Moyses: »Qui ego sum,« scilicet insufficiens, et nihil, »ut vadam ad Pharaonem, et educam filios Israel de Aegypto?« Cui Dominus: »Signum habebis quod misero te,« scilicet mutationem virgae in colubrum, et vice versa colubri in virgam: signum etiam manus in sinum et factae leprosae, extractae et mundatae: signum etiam mutationis aquae in sanguinem. Cui Moyses: »Obsecro, Domine, non sum eloquens ab heri et nudiustertius, et ex quo locutus es ad servum tuum impeditioris et tardioris linguae sum.« Obsecro, inquit, »Domine, mitte quem missurus es (Exod. IV),« scilicet digniorem et eloquentiorem [Col. 0174A] me, Aaron. Augustinus (lib. II, q. in Exod.): Secundum Hebraeos gracilem et tenuem vocem habuit Moyses, et necesse erat, clamosa voce uti, quia propter regium fastum prope accedere non permittebatur; et est summa, quia nec tardus lingua erat, nec se ineloquentem profitebatur, cui Dominus »dedit verba sua in os ejus.« Erat autem, quantum ad Aegyptios, sonorae vocis et eloquentiae incomparabilis, sed se reputabat ad hoc officium insufficientem. Qui autem credit se esse sufficientem, insufficiens est; et qui putat et credit se esse insufficientem, sufficiens est, et benepatiens, et humilis, ut annuntiet: »Quod enim sapientius et fortius est hominibus,« stultum est Deo; »et quod stultum est Deo, sapientius et fortius quolibet homine (I Cor. I).« Item: II Tim. II: »Sollicite autem cura teipsum [Col. 0174B] probabilem exhibere Deo operarium,« id est merito vitae te talem apud Deum exhibeas, ut tibi populus obediat. »Inconfusibilem,« ut dictis opera consonent; nec erubescas, vel timeas evangelizare. Idem in prima ad eumdem: »Attende tibi« primo, »et doctrinae« post. Quo nomine officium totum praelati intellige. Et in Act. apost. cap. XX: »Attendite vobis et universo gregi, in quo posuit vos Spiritus sanctus episcopos, regere Ecclesiam Dei. Recte tractantes veritatis verbum,« recte docentes proximum, verbo, et exemplo scilicet, et pro competentia singulorum, ut ita baculus pastoralis convertatur in se, »et os turturis retorqueatur usque ad ascellas (Levit. I).« Unde Dominus in Evangelio [Col. 0174C] (Luc. XII): »Quis putas est fidelis servus et prudens, quem constituit Dominus super familiam suam,« et nihil privati amoris, scilicet timoris, vel lucri »super familiam suam, ut illis in tempore« 148 (quia praedicatio, si assidua sit, vilescit) »tritici det mensuram,« secundum capacitatem auditorum vel singulorum. »Beatus ille servus,« etc

Augustinus (In expositione inchoata Epist. ad Rom. ante medium): Quid sibi vult quod Apostolus in salutatione praelati tria ponit, scilicet »Misericordiam,« id est peccatorum remissionem, »et pacem,« id est tranquillitatem mentis, et quasi quamdam praelibationem pacis aeternae; »et gratiam.« In salutatione autem (ut in utraque Epist. ad Tim.) personarum privatarum, duo prima tantum; ideo, [Col. 0174D] inquam, quia praeter illa, gratia ad robur et fortitudinem praelato est necessaria. Cui sicut Josue successori Moysis ter dicitur: »Confortare et esto robustus (Josue I).« Item: Cum Ecclesia traditur indigno, potest Heli cum filiis Israel conqueri et dicere: »Heu! translata est gloria Domini de Israel, quia capta est arca Domini. Philisthiim enim asportaverunt eam a lapide adjutorii in Azotum (I Reg. IV),« id est ignis patris mei, in ignem concupiscentiae, »et intulerunt eam in templum Dagon« (I Reg. V), piscis tristitiae, in Ecclesia negotia et lucra saecularia quaeritantes. Tunc Jacob defleat Joseph venditum et vinctum in carcerem Putiphari eunucho, (Gen. XXXIX), cum Ecclesia et sacramenta ecclesiastica eunuchis [Col. 0175A] mollibus, sterilibus et indoctis dispensanda committuntur. Hoc idem deflet Jeremias in Threnis, dicens (cap. X): »Egressus est a filia Sion omnis decor ejus. Facti sunt omnes principes velut arietes non invenientes pascua, et abierunt absque fortitudine,« pastoris scilicet, »ante faciem subsequentis,« diaboli fugantis eos. Unde, quia »facti sunt hostes ejus in capite, parvuli ejus ducti sunt in captivitatem ante faciem tribulantis.« Percusso pastore, dispergensur oves gregis (Matth. XXVI). Item idem: »Manum suam misit hostis ad omnia desiderabilia ejus, quia vidit gentes,« id est gentiliter viventes, »ingressas sanctuarium suum,« id est promotos in Ecclesia, »de quibus praeceperat Deus ne intrarent in Ecclesiam tuam.« In qua, »quoniam erectus est [Col. 0175B] inimicus, deposita est vehementer, non habens consolationem vel consolatorem (Thren. I),« adeo ut jam cum Propheta pro indignorum promotione dicat lugendo: »Deus, venerunt gentes in haereditatem tuam, polluerunt templum sanctum tuum, posuerunt Jerusalem,« sanctam Ecclesiam, »in pomorum custodiam (Psal. LXXVIII).« Imo, ut minor sit cura hodie de adhibendis custodibus animarum regendarum, quam de adhibendis custodibus pomorum vilium (de quibus hoc hodie porcis comedendum relinquitur) non eorum de quibus in Canticis (cap. VII): »Omnia poma nova et vetera reservavi tibi, dilecte mi,« ut minor sit sollicitudo de clavibus Petri, quam de clavibus cellarii. Item ad Rom. I: »Desidero videre vos, ut aliquid vobis impertiar [Col. 0175C] gratiae spiritualis.« Praelati enim potius interest dare subditis quam accipere ab eis, in quibus tamen, si bene militaverit, pro se auream, pro illis custoditis aureolam accipiet. De qua gratia subdit: »Veniam ad vos,« scilicet ad confirmandos vos in fide, id est simul consolari in vobis per eam quae invicem est fidem vestram atque meam. Item in eadem, c. I: »Proposui venire ad vos, ut aliquem fructum habeam in vobis, sicut et in caeteris gentibus,« potius dando vobis quam accipiendo. Quod confirmans Dominus in Evangelio, ait: »Non vos me elegistis, sed ego elegi vos, ut eatis, et fructum afferatis, et fructus vester maneat (Joan. XV).« Quasi 149 diceret: Fructum quaerite vobis, in subditis, aeternum [Col. 0175D] et permanentem, non temporalem, qui non permanet. Item in eadem: »Graecis ac barbaris debitor sum sapientibus et insipientibus; ita, quod in me promptum est et vobis, qui Romae estis, evangelizare.« Apostolus promptus fuit evangelizare, antequam ad hoc officium accederet. Non accessit ad hoc ut postea promptus fieret ad illud, sicut ii qui applicandi sunt doctrinae, cum deberent docere.

Item IV Reg. XI: »Pepigit igitur Joiada pontifex foedus inter Dominum et regem, inter Deum et populum; inter regem et populum, ut esset populus Domini,« obediens Deo et regi. Praelatus enim mediator est inter Deum et praedictos, qui pacisci habet, et componere pacem inter Dominum et subditos. Sed quis sit mediator ejus, si conversus [Col. 0176A] fuerit in lupum et mercenarium, non legitur, sed sine custode, sub praetextu officii frivolis quibusdam rationibus se tuens, desaevit in subditos, qui tamen successit in locum et ministerium Eliae. Cui cum igneo curru insistente quatuor rotis raperetur in coelum, ait Eliseus: »Pater mi, pater mi, currus Israel et auriga ejus (IV Reg. II). Geminatio dictionis notat paternum affectum, et officium paternum exhibendum filiis. Debet enim praelatus inniti et subvehi quatuor rotis, id est, quatuor cardinalibus virtutibus. Oportet enim praelatum esse justum, fortem, temperatum, prudentem, qui est currus Dei et Ecclesiae, non Pharaonis.

Habet enim eam regere, portare et sustentare exemplo sanctae conversationis, verbo praedicationis, [Col. 0176B] beneficio temporalis consolationis, suffragio obsequii et devotae orationis; qui, ut auriga Ecclesiae, sibilum, et cantum, et alia lenimenta habere debet, quibus demulceat et consoletur eam. Unicum etiam aculeum in manu, ut boves (id est caro) cum recalcitrant, stimulet et flagellet; ut composito gradu vehat sessorem suum, id est spiritum suum, quod et in baculo pontificali notatur. Nunc autem bubulci nostri plures habent stimulos et causas pungendi, et nullum lenimen. Unde quidam:

Pastor, oves cura, sicut docet ista figura,
Attrahe per primum, medio rege, punge per imum.
Attrahe, sustenta, stimula, vaga, morbida, lenta.
Item Ezechiel cap. III: »Fili hominis, speculatorem dedi te domui Israel,« etc.; et cap. XIII: »Fili [Col. 0176C] hominis, vaticinare ad prophetas,« etc.; et cap. XXII: »Fili hominis, versa est mihi domus Israel in scoriam,« etc.; et cap. XLIV: »Et populum meum docebunt, quid sit inter sanctum et pollutum; et inter mundum et immundum ostendent eis;« et ibid.: »Fili hominis, pone cor tuum, et vide oculis tuis, et auribus tuis audi omnia, quae ego loquor ad te,« etc.



150 CAPUT LVII. Contra negligentiam praelatorum.

Apostolus scribens contra negligentiam praelatorum I Tim. IV ait: »Attende,« pastor, »lectioni,« et post, »exhortationi« jam volentium »et doctrinae« nescientium: et »noli negligere [Col. 0176D] gratiam« officii tui, »quae in te est, quae data est tibi per prophetiam,« id est sanctorum canonicam electionem, in qua ex praeteritis videntur dicere qualis futurus sis. Et in eadem Epist. cap. I: »Et hoc praeceptum,« de informanda et regenda Ecclesia Christi, vigilanter, sollicite et strenue, »tibi commendo, fili, o Timothee, secundum praecedentes in te prophetias,« id est, secundum quod te novi habere ante hanc scientiam sacrarum litterarum, quae dicuntur prophetiae, vel secundum quod Spiritus sanctus ostendit mihi de te per inspirationem vel gratiam exponendi eas, quam novi te habere, quoniam ab infantia sacras litteras nosti, et secundum etiam praecedentem vitam tuam, quae debuit esse quasi prophetia, qualis futurus esses, si postmodum [Col. 0177A] promotus esses: »ut milites,« actu, »in illis bonam militiam, habens fidem,« sanam doctrinam, »et bonam conscientiam.« Item I Machab. c. V: »Si Judas Machabaeus,« potestas saecularis, »erat congregans extremos exercitus, hortatusque populum per totam viam, donec venirent in terram Juda, et ascenderent in montem Sion cum gaudio et laetitia, et offerrent holocausta, eo quod nemo ex eis cecidisset, donec reverteretur in pace in Jerusalem;« quanto magis praelatus ecclesiasticus debet ex officio congregare debiles et infirmos de Ecclesia, et hortari per totam viam hujus vitae, vigilanterque et strenue eos custodire et regere, quousque ascendant in montem Domini coelestem Jerusalem, laudentque sponsum in saecula [Col. 0177B] saeculorum in pace, eo quod nemo ex eis cecidisset, cum cecidissent a latere ejus per custodiam pastoris tuto itinere minantis eos per desertum in terram Juda? IV Reg. XXII et XXIII: Si Josias rex Juda adhuc puer, auditis verbis legis Domini, perlecto coram eo Deuteronomio, perterritum habuit cor, »scindens vestimenta sua,« humiliatus sedens et flens coram Domino, eo quod praecepta ejus non observasset, »percussit foedus coram Domino, ut ambularet post eum« in omnibus praeceptis ejus, in toto corde et in tota anima, »suscitaretque verba foederis et legis lectae« coram eo, praecipiens etiam omnia immunda vasa ejici a templo, seminifluos et immundos a civitate, altaria et lucos destrui, ritumque legis in omnibus observari: [Col. 0177C] quanto sollicitius et vigilantius spiritualis praelatus (ad cujus pertinet officium) in praedicta Ecclesia Dei curare debet, et non negligere, vel quasi surda aure transire, ad tonitrua et verba Domini non evigilans? Item Jeremias comminans praelatis propter socordiam, torporem et negligentiam ipsorum cap. L, ait: »Grex perditus factus est populus meus: pastores eorum seduxerunt eos, feceruntque vagari in montibus« 151 superbiae, »de monte in collem,« de peccato in peccatum, »transierunt. Obliti sunt cubilis sui,« a quo tria hominem expellunt, fumus, stillicidium et litigiosa uxor. »Omnes qui invenerunt, comederunt eos, et hostes eorum dixerunt: Non peccavimus, [Col. 0177D] pro eo quod peccaverunt Domino decori justitiae.« Item: Dominus totam Galilaeam circuibat praedicans, et curans languores populorum, docens in hoc officium praelati, in quo exercendo debet esse vigilans, utilis, sollicitus, impiger et strenuus (Matth. IV). Item Isaias, cap. LII: »Ablatus est populus meus gratis,« per incuriam pastorum: »Dominatores ejus inique agunt, dicit Dominus, et jugiter tota die nomen meum blasphematur.«

Unde Ezech. cap. XXXVI: »Propter vos jugiter nomen meum blasphematur inter gentes,« quia populus hodie, non sicut, imo plusquam sacerdos, et sacerdos minus, non sicut populus. Contra cujusmodi sacerdotes Apostolus scribens I ad Tim. cap. IV, ait: »Nemo contemnat adolescentiam [Col. 0178A] tuam, sed exemplum esto fidelium in verbo,« et praedicatione, »et conversatione,« ut videntes tuam, etiam a licitis pluribus, continentiam, ipsi sancti comparatione tui indignos se esse judicent. Nihil enim est, quo magis laedatur Ecclesia, quam quod laicos videt esse meliores clericis. Item Isaias, c. XXVIII: »Audite verbum Domini, viri illusores, qui dominamini super populum meum. Dixistis enim« (opere, si non verbo): »Percussimus foedus cum morte,« (unde Salomon: »Sponsiones fecerunt usque ad mortem [Sap. I],«) »et cum inferno fecimus pactum. Flagellum inundans cum transierit non veniet super« eos, vel »nos.« Isaias hoc de iis dicit: »Quia posuimus mendacium spem nostram, et mendacio protecti sumus: sed vae vobis, qui [Col. 0178B] prae ebrietate,« indiscretione et negligentia »erravistis. Sacerdos et propheta nescierunt, prae ebrietate absorpti sunt a vino,« luxuria et jucunditate, et delectatione temporalium. »Erraverunt in ebrietate,« indiscretione et superfluitate, aliosque errare fecerunt. »Nescierunt videntem, ignoraverunt judicium. Omnes enim mensae repletae sunt vomitu sordibusque, ita ut non esset ultra locus.« Usque enim ad os repleta est Ecclesia in praelatis stercoribus temporalium, desidia, avaritia, adeo ut laicis locum in his non relinquant, sed eos superent. Propterea: »Vae vobis desertoribus populi mei, qui fecistis consilium, et non ex me; et ordiremini telam, et non per Spiritum meum; qui additis [Col. 0178C] peccatum super peccatum, qui ambulatis,« pompatice,« ut descendatis in Aegyptum, et os meum non interrogastis, sperantes auxilium in fortitudine Pharaonis, habentes fiduciam in umbra Aegypti (Isa. XXX):« Divitiis et pompa saeculari. Unde Amos, cap. VI: »Vae qui opulenti estis in Sion, optimates capita populorum, ingredientes pompatice domum Israel.« Propter quod emittam famem in terram, non famem panis, neque sitim aquae, sed audiendi verbum Dei.« Quia parvuli petierunt panem, et non erat qui frangeret eis (Thren. IV).« Imo adest qui panem spiritualem verbo et exemplo, corporalem etiam rapina auferat. Unde et ps. CIV: »Et vocavit famem super terram, et omne firmamentum panis contrivit. Misit ante eos virum, in [Col. 0178D] servum venundatus est Joseph. Humiliaverunt in compedibus pedes ejus, ferrum pertransiit animam ejus, donec veniret verbum ejus.« Ecce, quae 152 praelatus pati debet pro populo, ut ei veniat, et antequam ei veniat, verbum quod praedicet eis. »Eloquium Domini inflammavit eum (Psal. CIV),« quia qui non ardet, non incendit: »Ignitum eloquium (Psal. CXVIII)« non capit frigidum pectus. Spiritus sanctus in igneis linguis descendit super apostolos antequam praedicarent (Act. II). Basilio etiam praedicante, visa est lingua ignea egredi de ore ejus; et Sebastiano praedicante angelus videbatur ei tenere librum, de quo universa ejus praedicatio procedebat. Post hoc autem: »Misit rex, et solvit eum princeps populorum, et dimisit eum. Constituit eum dominum domus [Col. 0179A] suae, et principem omnis possessionis suae, ut erudiret principes ejus sicut semetipsum, et senes ejus prudentiam doceret, etc. Post quem: »Misit Moysen servum suum, Aaron quem elegit ipsum (Psal. CIV).« Nemo assumit sibi honorem, sed qui vocatus est a Deo tanquam Aaron (Hebr. V). Qui enim gladium acceperit, gladio peribit (Matth. XXVI). »Posuit in eis verba signorum suorum et prodigiorum in terra Cham (Psal. CIV).«

Nota in his omnibus ordinem, gradus et officium praelati, qui ut Joseph in Aegypto pascere debet populum Dei (Gen. XLI), et ut Moyses ab Aegypto educere (Exod. XII). Item Lucas in sermone Apostoli habito ad episcopos et sacerdotes in Asia convocatos Miletum (qui scribitur in Actis apostolorum [Col. 0179B] cap. XX) breviter comprehendente curam omnem, et pastorale officium habendum circa subditos, ait Apostolus, »Ne mora fieret sibi in Asia. Festinabat, si possibile esset, ut diem Pentecostes faceret Jerosolymis.« Ergo praelatus in majoribus solemnitatibus non debet abesse ecclesiae suae. »A Mileto autem mittens Ephesum, vocavit majores natu,« senes, »Ecclesiae. Qui cum venissent, et simul essent, dixit eis: Vos scitis a prima die qua ingressus sum in Asiam, qualiter per omne tempus vobiscum fuerim, serviens Domino in omni humilitate, et lacrymis, et tentationibus quae acciderunt mihi« ex Judaeis: »quomodo nihil subtraxerim utilium, quominus annuntiarem vobis« incognita salutis, »et docerem vos publice,« in Ecclesia, »et [Col. 0179C] per domos testificans Judaeis et gentibus poenitentiam et fidem,« et alios mores »in Dominum Jesum Christum. Et nunc alligatus a Spiritu vado in Jerusalem, quae in ea ventura sunt mihi ignorans, nisi quod Spiritus sanctus per omnes civitates protestatur mihi, dicens: Quoniam vincula et tribulationes me manent. Sed nihil horum vereor, nec facio animam« vel vitam meam »pretiosiorem quam me:« Multo minus sua, qui nulla habuit,« dummodo consummem cursum meum et ministerium quod accepi a Domino Jesu, testificari Evangelium gratiae Dei.« De quo ministerio Apostolus II ad Tim. c. IV ait: »Tu vero vigila, et in omnibus labora,« tam perversos quam bonos recte docendo, »opus fac [Col. 0179D] evangelistae,« confirma opere, quod praedicas ore, »ministerium tuum, imple« sic: »sobrius esto,« discretus in omni opere tuo, carens omni superfluitate, etiam licita abjiciendo. »Omnis enim qui in agone contendit, ab omnibus se abstinet (I Cor. IX).« Sequitur: »Et nunc scio quia amplius non videbitis faciem meam vos omnes, per quos transivi, praedicans regnum Dei. Quapropter contestor vos hodierna die, quia mundus sum a sanguine omnium vestrum. Non 153 enim subterfugi,« id est dimisi, »quo minus annuntiarem vobis omne consilium Dei.« Aliquem sermonem doctrinae necessarium ad salutem. Ergo si quo minus annuntiasset eis reus esset animarum ipsorum. Si enim frater fratris, proximus proximi, tenetur esse custos [Col. 0180A] (alioquin vox sanguinis fratris clamabit ad Dominum de terra [Gen. IV]), multo magis et praelatus custos animarum esse tenetur, pro quibus spopondit, quod oves infirmas, etiam super humeros portans introducet in ovile coeleste, omnia praeponens, imo proprium corpus exponens morti propter illas.

De eodem Jerem. cap. XLVIII: »Maledictus qui prohibet gladium suum a sanguine,« a peccati mactatione. Gregorius (part. III Curae pastoral. Admonit. 26): Potest haec maledictio et omnibus convenire, quanto magis praelatis? Gladium a sanguine prohibere, est praedicationis verbum, a carnalis vitae interfectione retinere. Item III Reg. cap. XX: »Haec dicit Dominus: Quia dimisisti virum dignum [Col. 0180B] morte de manu tua, erit anima tua pro anima illius, et populus tuus pro populo illius.« Sequitur: »Attendite vobis et universo gregi, in quo vos Spiritus sanctus posuit episcopos regere Ecclesiam Dei, quam acquisivit sanguine suo. Ego scio quoniam intrabunt post discessionem meam lupi rapaces in vos, non parcentes gregi. Et ex vobis ipsis exsurgent viri loquentes perversa, ut abducant discipulos post se. Propter quod vigilate, memoriter retinentes, quoniam per triennium nocte et die non cessavi cum lacrymis monens unumquemque vestrum. Et nunc commendo vos Deo, et verbo gratiae ejus (Act. XX),« Verbo incarnato, qui vobis praedicavit, vel verbo quod ipse, et ego per eum vobis praedicavi, ut sit custos vestri. Unde, II Petri [Col. 0180C] cap. 1: »Habemus propheticum sermonem firmiorem, cui bene facitis attendentes, quasi lucernae lucenti in caliginoso loco, donec dies elucescat, et Lucifer oriatur in cordibus vestris. Argentum et aurum, aut vestem nullius concupivi (Act. XX).« Glossa. In hoc agnoscuntur et dignoscuntur lupi, quod hujusmodi concupiscunt et exigunt, quod non veri praelati. »Vos ipsi scitis, quoniam ad ea quae mihi opus erant, et iis qui mecum sunt, ministraverunt manus istae« Exemplum operandi, signum est episcopis, quo discernuntur a lupis. »Omnia ostendi vobis, quoniam sic laborantes oportet suscipere infirmos ac meminisse verbi Domini Jesu (quoniam ipse dixit): Beatius est magis dare, quam [Col. 0180D] accipere. Et cum haec dixisset, genibus positis oravit cum omnibus illis.« commendans illos Deo. »Magnus autem fletus factus est omnium, et procumbentes supra collum Pauli osculabantur eum, dolentes maxime in verbo quod dixerat, quoniam amplius faciem ejus non essent visuri, et reducebant eum ad navem (Act. XX).« Bonus princeps et rector est, in cujus discessu subditi dolent et flent, maxime non visuri eum amplius.



154 CAPUT LVIII. De spirituali patientia praelatorum.

Praecipua virtus et ornamentum praelati est patientia, quam commendans Apostolus sicut valde necessariam praelatis in II Epist. ad Cor. c. XII., ait: »Et si nihil sum inter vos, signa tamen apostolatus [Col. 0181A] mei facta sunt super vos in omni patientia.« Nota, »Omni.« Item Dominus: »Ecce ego mitto vos sicut oves in medio luporum, estote ergo prudentes sicut serpentes, et simplices sicut columbae.« Et iterum: »Qui percusserit te in una maxilla, praebe ei et aliam; et qui abstulerit tibi tunicam, praebe ei et pallium (Matth. X);« et ablato equo, cum eremita dicas: Quin etiam et scuticam tene. Item IV Reg. II, Eliseus ad Eliam: »Pater mi, currus Israel et auriga ejus,« id est sustentator et rector. Super hoc Greg. lib. Moral. XX et in hom. 21, lib. II (in dial. ver. 12, lib. XX, c. 28), super Ezech. ait: Amica potestati pene semper est impatientia, eique male subjectae imperat, quia quod ipsa sentit, potestas facile exsequitur. Sed sancti praelati plus [Col. 0181B] se interius patientiae jugo subjiciunt, quam foris hominibus praesunt. Et ideo plus aliquorum seditiosorum tumultus tolerant, quo se de eis ulcisci amplius possunt, et ne unquam ad illicita transeant, plerumque etiam nolunt pro se exsequi quod licet, subjectorumque strepitus sufferunt, per amorem increpant, quos per mansuetudinem portant, etiam docere non cessant; scientes scriptum esse: »Doctrina viri per patientiam dignoscitur (Prov. XIX).

Si itaque doctrina in patientia est, tanto quisque doctus ostenditur, quanto amplius patiens fuerit. Hinc est quod bonus discipulus, magistrum in aere tolli videns, clamat: »Pater mi, pater mi, currus Israel, et auriga ejus (IV Reg. II.) Quid est quod [Col. 0181C] currus et auriga dicitur, nisi quod auriga agitat, currus portat? Doctor ergo qui mores populi per patientiam sustinet, et sacri eloquii verbis docet, et »currus« dicitur et »auriga.« »Currus,« quia mala tolerando portat; »auriga,« quia exhortando agitat et excitat. »Currus,« quia mala sustinet; »auriga« quia populum bonis admonitionibus exercet.



CAPUT LIX. De sollicitudine et humilitate praelatorum.

De sollicitudine et humilitate pastorali, quarum nutrix est paupertas, quae contempta multum obest, observata vero maxime prodest. Unde Dominus praecipiens apostolos et eorum successores [Col. 0181D] exoneratos esse a curis saeculi, et divitiis temporalibus, ait: »Nolite possidere aurum vel argentum, neque 155 pecuniam in vasis vestris (Matth. X).« Praedicatori enim, qui ad contemptum divitiarum hortari debet, amputatio prope necessaria est, ne portans opera saeculi, et onus saecularium negotiorum minus vacet officio suo. Tanta enim fiducia debet illi esse in Deo, ut praesentis vitae sumptus, etsi non praevideat, tamen sibi non defuturos certissime sciat. Quare autem haec eis praecipiat, subdit (quia omnia necessaria eis debentur, ab iis quibus praedicant): »Dignus est operarius cibo suo (ibid).« Nota, suo. Et cujusmodi suo? Audi Lucam hoc determinantem. »Edentes et bibentes, quae apud illos sunt (Luc. X).« Et ne lautiora et [Col. 0182A] pretiosiora, quam »quae apud illos sunt,« quaerantur, subinfert: »Quae apponentur vobis.« Si ergo cibum quaeris, necesse est ut modicitatem apostolicae praedicationis amplectaris, ut observes principium mandati, scilicet: »Ne possideas aurum vel argentum (Matth. X).« Si tibi, ut successori apostolorum, expetis a subditis, quibus operaris, cibum erogari, quomodo finis mandati observabitur (imo multis etiam canonibus observatur vel confirmatur) sine principio ejusdem? Incivile est partem legis aperire, et observandam esse asserere, partem vero abscondere, vel de ea, quasi non observanda, disputare. Vel qua auctoritate derogabitur primae parti praecepti? si dixeris consuetudine et usu utentium in contrarium, localia, et temporalia, et [Col. 0182B] personalia esse asserens praecepta ecclesiastica, nihil soliditatis habebit Evangelium, cui obviat Dominus, dicens: »Quod uni dico, omnibus dico (Marc. XIII).« Si dixeris quia hoc non possideas, sed ad usus pauperum reserves, ita et laicus. Nihil amplius ergo tibi in hoc praecipit, quam laico. Item Dominus: »Quam difficile, qui pecuniam habent, intrabunt in regnum coelorum (Luc. XVIII): Facilius est camelum intrare per foramen acus, quam divitem intrare in regnum coelorum (Matth. XIX).« Mirantibus autem et obstupescentibus discipulis in verbis ejus, dixit ei Simon Petrus: »Ecce nos reliquimus omnia;« etiam voluntatem habendi. In numero enim divitum computatur, qui divitias concupiscit, etsi eas non habeat. Sequitur: »Et secuti [Col. 0182C] sumus te. Quid ergo erit nobis?« Respondit: »In regeneratione, cum sederit Filius hominis in sede majestatis suae, sedebitis et vos super sedes duodecim judicantes duodecim tribus Israel (ibid.).« Pro quo praemio Joannes, relicta sindone, profugit ab eis; Joseph, relicto pallio (Gen. XXXIX); Matthaeus etiam relicto telonio, et ratiociniis vectigalium relictis etiam cum periculo, secutus est Dominum. Ille etiam vir evangelicus volens sepelire patrem, praecipitur a Domino relinquere sepulturam patris sui, et sequi eum (Matth. VIII). Ergo multo magis praelato praecipitur relinquere strepitus belli, et onus, et curam temporalium. Sed quomodo praelati (successores apostolorum) hujus temporis [Col. 0182D] dicunt: »Ecce nos reliquimus omnia, et secuti sumus te,« cum temporalibus abundent etiam supra laicos, cum »omnia ea inquirant, quae gentes (Matth. VI),« cum thesaurizent sic contra praeceptum Domini multiplicantes aurum et argentum, equos et phaleras, et pompam saeculi quod etiam regibus Israel prohibitum erat, ne reducerentur in Aegyptum? (Deut. XVII). Si dixerint quia »omnia reliquerint,« eo quod patrimonium et propria 156 non habeant, sed tantum dispensationem rerum pauperum sibi creditam, sic reliquerunt omnia imperatores multi et reges, ut illi qui ex electione succedunt in regnum, non ex haereditate. Si dixerint: »Ecce nos reliquimus omnia,« quia Deo omnia postponimus; similiter ad hoc tenentur [Col. 0183A] et conjugati. Vel quomodo praedicabunt subditis dispergere, et erogare bona sua pauperibus, qui dispersa non cessant congregare et reponere? Tutius esset, nec habere unde aliis erogarent. Vel si non reliquerunt omnia, quomodo cum Domino judices venient? Item in Evangelio Joannis: »Reliquit mulier Samaritana hydriam suam, et abiit in civitatem, annuntians omnia, quae dixit illi Jesus (Joan. IV).« Discant hinc evangelizaturi, prius hydriam, id est cupiditatem relinquere, et onus et curam saeculi deponere, antequam curent evangelizare. Item in Evangelio Luc. cap. XXII: »Facta est contentio inter discipulos, quis eorum videretur esse major.« Quibus Dominus: »Reges gentium dominantur eorum, et qui potestatem,« largiendi, [Col. 0183B] »habent super eos, benefici vocantur. Vos autem non sic.« Quia etiam eorum, quae distribuitis, non auctores, non domini, sed dispensatores estis. Si ergo praelatus ecclesiasticum alicui confert beneficium, et digno et gratis, potius accipit, quam dat: si autem indigno vel non indigenti, furatur res pauperum, defraudat, et ille eas rapit. Quomodo igitur praelati eos quos promoverunt sibi obligatos esse putant ad obsequendum in omnibus, et se eis fuisse beneficos turpiter improperant? Si digne dant, id est assignant beneficium ecclesiasticum, potius accipiunt quam aliquid dent. Vel, quomodo principes saeculares amplius dominantur, quam Ecclesiarum praelati? Si dixeris, quia dominabiles sunt, et non [Col. 0183C] dominantur: Nunquid, et servos, et ancillas, et feuda, et onera, et nomina dignitatum non habent in actu, sicut et divites saeculi? Nonne militant Caesari, sicut et Deo? Imo magis quam Deo. Sed et de his hodie verius dicitur per infandam subtractionem negativae particulae: »Reges gentium, vos autem plus quam sic,« quia et in saecularibus et in spiritualibus, accincti sunt gladio materiali, sicut spirituali.



CAPUT LX. De statu clericorum et inferiorum ordinum.

Post gradum sacerdotalem pauca perstringenda sunt de dignitate diaconorum et gradu. Ad quos (quales esse debeant ostendens Apostolus) transit a gradu episcoporum, nomine episcoporum reliquos [Col. 0183D] sacerdotes dans intelligi. Scribens itaque de diaconibus in I Epist. ad Timoth. cap. III, ait: »Diaconos« semper oportet esse continentia corporis et mentis »pudicos,« ut episcopos, »non bilingues, non multo vino deditos,« non ebriosos, »non turpe lucrum sectantes,« non 157 ementes, ut carius vendant: »habentes mysterium fidei in conscientia pura,« sane credentes, et opera fidei habentes. De quibus repeti possunt, quae praedicta sunt de episcopis, cum eis eadem conveniant. »Et hi:« non ait simpliciter »Hi,« sed: »Et hi,« scilicet diacones, sicut et episcopi, »probentur primum« antequam ordinentur: et ordinati in vita, scientia et facundia, »et sic« probati, et ordinati »ministrent, nullum crimen habentes.« Unde Ambrosius (libro I Officiorum, c. 50): [Col. 0184A] Sanctum et honestum praecipit Apostolus eligi in sacerdotem et levitam. Et Hieronymus (ep. 128, ad Fabiolam, quae incipit: Usque hodie): Non nisi perfectus scientia et moribus in sacerdotem et levitam est eligendus. Et Dominus Moysi (Num. III): Demum is eligatur sacerdos et levita, qui dicat patri: Non novi vos. Levitae enim vigiles et excubiae sunt templi, et portitores vasorum ejus. Itaque »Mundamini, qui fertis vasa Domini (Isa. LII).« Item Apostolus I ad Tim. cap. V; »Manus nemini,« etsi sapiens et religiosus videatur, »cito,« sine praejudicio, et examinatione praevia, »imposueris.« Prima autem manus impositio debetur, diaconibus ordinandis. De novo enim institutum est subdiaconatum esse sacrum ordinem. Cur autem nemini cito [Col. 0184B] imponenda sit manus, subdit, »Neque communicaveris peccatis alienis;« consensu, omnibus quaecunque faciet nisi semel et iterum probaveris. Cum tanta enim maturitate est ordinandus cum quanta est deponendus, imo majori. Quia;

Turpius ejicitur quam non admittitur hospes. (OVID. l. V. Trist. elegia 6.)
Quomodo igitur citra examinationem ordinantur claustrales, etiam clerici alterius dioecesis per dimissorias, et etiam pueri habentes titulos contra praecepta apostolica, quae, quia evangelica sunt, non recipiunt dispensationem, sed et pueri cum praebendantur in ecclesiis? Ob hoc videtur quod eorum institutio nulla sit, vel conditionalis sit, et tota pendeat de futuro, ut scilicet, cum pervenerint [Col. 0184C] ad annos discretionis, probentur, si idonei fuerint ordinari amplius, et ita ministrent: sin vero cedant, et alii in loco eorum substituantur. Item Laurentius ad Sixtum (ex Vita apud Sur. t. IV, et Ambr. l. I Offic. c. 41): Quo progrederis sine filio, Pater; quo sacerdos sancte, sine diacono properas? Paratus enim debet esse diaconus progredi cum sacerdote ad sacrificium altaris, ad martyrium, ad evangelizandum. Experire certe utrum idoneum ministrum elegeris, cui commisisti Dominici corporis et sanguinis consecrationem; non ad conficiendum, sed ad assistendum. Qui, sicut secretarius altaris, particeps est confectionis eucharistiae cum sacerdote; non quia sumat vel conficiat, nec quod hoc sine eo [Col. 0184D] non possit fieri, sed quia celebrius, et in majori reverentia conficitur corpus Domini, cum praesentia, ministerio et testimonio illius. Quod observari debet, maxime in majoribus ecclesiis, etiam in ruralibus, quae sufficiunt duobus ministris temporalia ministrare. Quod autem officium sit diaconi praedicare ex auctoritate, non elicies, nisi forsan exemplo beati Vincentii (qui loco episcopi sui praedicavit. Cui beatus Valerius: »Jam tibi, fili charissime, divini verbi, etc.«), et ex ordinatione etiam. Committitur enim ei Evangelium, quasi diceretur 158 ei: Tu autem vade, et annuntia regnum Dei (Luc. IX). Illud etiam Apostoli ad hoc posset retorqueri: »Hoc commenda fidelibus hominibus, qui idonei sunt (II Tim. II)« vita, scientia, facundia, haec docere. [Col. 0185A] E contra illi septem primitivi diacones instituti sunt ad erogandum et distribuendum cibos pauperibus, ut apostoli liberius vacarent contemplationi, orationi, et praedicationi. Sed nonne Stephanus praedicavit? nonne Philippus? (Act. VI.) Ita quidem aeque, ut apostoli, ita et alii maxime dispersi sunt. De statu clericorum sufficienter scribit Hieronymus ad Nepotianum (ep. 12).



CAPUT LXI. Contra praelatos pueros, vel novitios.

Ad reverentiam sacerdotalem maxime necessaria est aetas, et quasi de substantia gradus sacerdotalis. Unde Cenomanensis episcopus electo cuidam scribit: Est aetas, quam rigor canonicus, quia in consecratis metuit, a consecrandis excludit. Haec [Col. 0185B] si ita se habent, infinitus labor tibi incumbit, nec facile bonos exitus invenient, quae malo inchoata sunt principio. In summis enim sacerdotibus aetas integra postulatur; unde nec periculum religio metuat, nec reverentiam dignitas sacerdotalis amittat. Inde est quod Ezechieli in trigesimo anno coeli aperiuntur, et videt visiones Dei, et prophetat; prius aetas prophetae describitur, ut quibus annis praedicatio committi debeat ostendatur (Ezech. I). Christus quoque Joannem supra Petrum dilexit: Petro tamen, non Joanni licet virgini et forte litteratiori, concessa est potestas ligandi atque solvendi (Joan. XXI). Qui enim per Isaiam (cap. LVII) dixit: »Auferte offendicula de via populi mei:« coram discipulis [Col. 0185C] offendiculum ponere noluit, nec majoribus anteponere juvenem, quamvis eum praerogativa castitatis sibi prae caeteris fecerit familiarem. Detulit igitur aetati, non meritis, nec praetulit conjugatum virgini, sed provectiorem juniori. Denique Luca docente didicimus, quod beata Virgo Christum invenerit in templo sedentem in medio doctorum, audientem illos, et interrogantem (Luc. II).

Donec igitur annorum defuit integritas, doctor omnium, fines discipuli non excessit. Ubi vero pleni dies accesserunt, factus est magister pro debito, qui fuerat discipulus pro exemplo. His omnibus expressa Ecclesiae forma, quam sequatur, certusque limes apponitur aetatis, infra quem fieri non licet episcopum: facto, cedit ad judicium.

[Col. 0185D] Sed objicitur de Salomone, qui duodennis inunctus est in regem (I Par. XXIX): sed de Jeremia (Jer. I), Daniele (Dan. XIII), Timotheo (II Tim. IV), qui pueri et citra aetatem virilem facti sunt prophetae et doctores Ecclesiae, nulla est objectio. Ob hoc enim et Salomon 159 forte in regno bonos non habuit exitus. De aliis dicimus quod privilegia paucorum non faciunt legem communem, unde nec trahi deberet in consequentiam, vel si trahere hoc volueris in consequentiam, trahantur, et eligantur similes praedictis. Item Isa. cap. II, III: »Quiescite ab homine, cujus spiritus est in naribus, quia excelsus reputatus est ipse.« Si surrexerit, percutere terram pro peccato Ecclesiae. »Ecce enim dominator Dominus exercituum auferet a Jerusalem et a Juda validum et fortem, [Col. 0186A] omne robur panis spiritualis et robur aquae,« doctrinae, »et fortem, et virum bellatorem, et judicem, et prophetam, et senem; principem, honorabilem vultu, consiliarium, sapientem et prudentem eloquii mystici. Et dabo pueros principes eorum, et effeminati« (id est, lascivi, fluxi et imbecilles), »dominabuntur eis: et corruet [Vulg. irruet] populus, vir ad virum, et unusquisque ad proximum suum. Tumultuabitur enim puer contra senem,« id est, sine ratione disceptabit, »et ignobilis contra nobilem. Apprehendet vir fratrem suum, domesticum patris sui, et dicet: Vestimentum tibi est,« id est, omnia necessaria, »princeps esto noster, ruina haec,« scilicet generis nostri, »sub manu tua est,« id est sub tua defensione fiat quasi, si [Col. 0186B] vis ascendere, poteris genus nostrum relevare. »Respondebit,« non sufficiens ad onus, sese excusans: Qui mihi non sufficio, quomodo aliis sufficiam? »Non sum medicus, et in domo mea non est panis, neque vestimentum; nolite me constituere principem populi.«

Ita excusat se Jeremias c. I; Moyses Exodi c. IV. Ideo Apostolus praecepit eligi, »non neophytum, ne electus extollatur in superbiam (I Tim. III).« Unde Ecclesiastes c. II: »Aufer iram et malitiam de corde. Adolescentia enim et voluptas vana sunt.« Et quid aliud adolescentibus committere regimen animarum, nisi Joseph, id est Christum, vendere et tradere eunuchis sterilibus, mollibus et effeminatis? (Gen. [Col. 0186C] XXVII.) Arcam etiam Domini relinquere Philisthaeis idololatris, ut locetur juxta Dagon? (III Reg. V.) Sed et vasa Domini tradere concubinis, et pueris Baltassar, ut in illis bibant? (Dan. V.) Ob quam rem interfectus est rex, et destructa est Babylon. Roboam, derelicto consilio senum, acquievit juvenibus, ideo amisit regnum (III Reg. XII). Unde Ecclesiastes, c. X: »Vae tibi, terra, cujus rex puer est, et cujus princeps mane comedit.« Item in I libro Regum, dicit Dominus ad Heli: »Loquens locutus sum, ut domus tua et domus patris tui ministret mihi in aeternum. Nunc autem dicit Dominus: Absit hoc a me! sed quicunque glorificaverit me, glorificabo eum; qui autem contemnunt me, erunt ignobiles. Ecce dies veniunt, et praecidam brachium tuum, et brachium [Col. 0186D] domus patris tui, ut non sit senex in domo tua. Hoc autem erit tibi signum: Duo filii tui in una die morientur ambo, et suscitabo mihi sacerdotem fidelem, qui juxta cor meum et animam meam faciat (I Reg. II).« Item Isaias (cap. XXII): »Ingredere, ait Dominus, ad eum qui habitat in tabernaculo, ad Sobnam praepositum templi, et dices ad eum: Quid tu hic? aut quasi quis hic? Quia excidisti tibi hic sepulcrum« (aestimabat enim se usque in loco perseveraturum). »Ecce Dominus, inquit, asportari te faciet, sicut asportatur gallus gallinaceus.« Gallus est, qui bene praeest templo, alios excitans a somno. 160 Iste quasi gallinaceus muliebria sectatus, voluptatum magis amator, quam Dei. »Et quasi amictum sublevabit te: quasi pilam mittet te in [Col. 0187A] terram latam et spatiosam.«---»Lata est via et porta, quae ducit ad mortem (Matth. VII).« Item Hieronymus in cap. III Isa.: Effeminatos et adolescentes, Septuaginta vocant illusores, quales scilicet illuserunt concubinae levitae in Gabaa (Judic. XIX), scilicet effeminati, deliciosi, fracti in feminam. Magistri quoque populorum illusores sunt, qui »devorant plebem Dei sicut escam panis (Psal. XIII),« nescientes Scripturas, vel eas perverse interpretantes. Sequitur in Isaia (cap. III). »Et ignobilis genere vel vita, tumultuabitur contra nobilem. Apprehendet enim vir fratrem suum et domesticum patris.« Alii alios non eligent communiter, sed apprehendent ex carnali affectione charos suos intrudentes, et dicent: »Vestimentum tibi est, ideo [Col. 0187B] princeps noster esto. Ruina autem haec sub manu tua.« Item Hieronymus (ubi supra): Non statim judicio multitudinis nos eligentis acquiescamus, sed electi ad principatum mensuram virium nostrarum noverimus, quia, »Deus superbis resistit, humilibus dat gratiam (I Petr. V).« Multi esurientes et nudi, cum non spiritales cibos, nec Christi tunicam (id est virtutes) habeant, aliis vestimenta promittunt, et alimoniam, et ulcerosi medicos se jactant, nec timentes quod dicitur in Ecclesiastico (cap. VII): »Ne quaeras judex fieri, ne forte non possis auferre iniquitatem populi.« Sed cum episcopatus onus erat et labor; Respondebat electus. »Non sum medicus,« qui sufficiam mederi miseriis vestris, »et in domo mea non est panis, neque [Col. 0187C] vestimentum; nolite me constituere principem populi.« Simili legitur I quaestion. I. Sed horum exempla electi moderni non imitantur.

Item. »Juvenes et virgines, senes cum junioribus laudent nomen Domini (Psal. CXLVIII).« Omnium commune est, laudare corde, ore et opere. Laudare vero in cathedra et in regimine, tantum senum est. Unde: »Exaltent eum in ecclesia plebis, et in cathedra seniorum laudent eum (Psal. CVI).« Qui autem »in cathedra« seniorum laudaverit, carens senectute aetatis, praesumptuose innuit se habere senectutem morum, et gravitatis. Quasi diceret: Ego sum alter Daniel, alter Timotheus: talis, cui debeat propter vitam et merita spirituale jus concedi, et generale [Col. 0187D] jus canonum confringi. Item Dominus ad Heli: »Quia remissus fuisti in correctione filiorum, praecidam brachium tuum et brachium domus patris tui, ut non sit senex in domo tua omnibus diebus tuis. Verumtamen non auferam virum penitus ab altari meo, et videbis aemulum tuum, »id est juvenem,« in templo in universis prosperis Israel (I Reg. II).« Item I ad Tim. c. V: Si Apostolus praecipit »adolescentiores viduas« (quia in eis fervet sanguis, et cito luxuriantur pastae cibo alieno) »vitari,« ne admittantur ad alimoniam Ecclesiae, ut de rebus Ecclesiae pascantur, quanto magis juvenes et adolescentes prohibet non admitti in regimen Ecclesiae, ut pascant alios, praesertim cum proniores sint luxuriari in rebus Ecclesiae, eo quod divitibus omnia [Col. 0188A] licent, omnia possunt? Item: Minor annorum viginti quinque lege humana excusabat se, ne tutelam alterius susciperet; hodie eadem lege, talis ad 161 tutelam non tantum non admittitur, sed arcetur, ne (quibus opus est tutore et defensore) fiant administratores et custodes rerum alienarum; ne turpiter objiciatur illud comicum talem instituentibus: Cui opus est patrono, mihi parant defensorem; et cui opus paedagogo, mihi instituunt doctorem. Et quid indecentius et indiscretius, quam aliquem citra maturam aetatem admitti in rectorem et custodem animarum, cum Apostolus nonnisi soxagenariam admittat in administrationem rerum temporalium et custodiam virginum? (I Tim. V.) Quomodo, qui opus habet fractione panis, aliis [Col. 0188B] panem franget? (HIER. in fine epist. ad Oceanum quae incipit: Nunquam, fili Oceane): Quomodo lactantes et indigentes lacte, fiunt lactantes, aliis lac praebentes? Quomodo fiunt magistri, qui non noverunt esse discipuli? Quam turpiter objicitur Ecclesiae, quae talem admittit, qui heri in theatro, hodie in choro; heri in circo, hodie in altari; heri fautor histrionum, hodie consecrator virginum.

Timeant tales factum Marci, qui sibi abscidit pollicem, ut reprobus esset sacerdotio. Item: Praecipit Dominus in lege (Deut. XX) ne minor viginti annorum, ne pusillanimus, ne uxorius, ne qui aedificaverat domum, et nondum eam dedicaverat, nec qui vineam plantaverat, et nondum ex ea biberat, procederet ad bellum corporale. Quanto magis haec [Col. 0188C] cavenda et inhibenda essent procedentibus ad bellum spirituale, pugnaturis »contra spirituales nequitias in coelestibus (Ephes. VI).« Lubricum enim minoris aetatis reverentiam frangit, et destruit ordinis sacerdotalis.

Item: Moyses et Aaron nonnisi octoginta annorum missi sunt a Domino loqui ad Pharaonem (Exod. VII). Item: Si aetas personarum attenditur in representatione miraculorum quasi jocosa, tamen movente hominum affectus; si in comoediis, et si in tragoediis, cur non in seriis et in exhibitione veritatis, in veris scilicet Ecclesiae pastoribus eligendis? Item Isaias (cap. I): »Quiescite agere perverse, discite bene facere.« Hieronymus: Ad hoc, inquit, [Col. 0188D] terenda sunt magistrorum limina. Qui vero magistrorum limina non frequentavit, et officium praedicationis assumit, quodammodo dicit: »Non ab homine, sed a Spiritu sancto« cum Paulo »edoctus sum Evangelium (Galat. I);« credite ergo mihi, quia sum alter Paulus. Item: Si apud Hebraeos prohibita est lectio principii Geneseos, finis Ezechielis, et Cantica amoris, minoribus triginta annorum, quanto magis apud Ecclesiam viva lectio totius sacrae Scripturae, quae videlicet potius consistit in opere quam sermone, minoribus aetate esset inhibenda? »Barbato crede magistro.« Haec etiam intorqueri possunt in ambitionem magistrorum colligentem turbam, senes, milites ogeriligneos, ad theatrum et spectaculum suum, qui, adhuc pueri, [Col. 0189A] senes docere praesumunt. Item I Reg. cap. I: Samuel nonnisi ablactatus adductus est a matre, ut appareret in conspectu Domini, manens et serviens jugiter in templo. Unde Glossa: Non vult Anna ducere puerum ad domum Dei antequam ablactetur, quia Ecclesia nullum ad sacerdotium provehit, dum »lactis« infantiae particeps est »non solidi cibi,« scilicet intelligentiae spiritualis. Quasi diceret: Nonnisi ablactatum a lacte pueritiae, a lacte adolescentiae, et a lacte tenerioris doctrinae. Item Job, c. XXXII de Eliu.



162 CAPUT LXII. Contra malam taciturnitatem maxime praelatorum.

[Col. 0189B] Officium praelatorum maxime roborat, sicut de substantia ejus, latratus eorum, quo arceantur lupi a grege, ne sint »canes muti, non valentes latrare, (Isa. LVI), non opponentes se murum pro domo Israel (Ezech. XIII).« Contra quorum pessimam taciturnitatem clamans Isaias, cap. LXII, ait: »Propter Sion,« id est reges et principes, »non tacebo; propter Jerusalem,« levitas et sacerdotes, »non quiescam, donec egrediatur, ut splendor justus ejus.« Et iterum: »Super muros tuos, Jerusalem, constitui custodes, tota die« prosperitatis, »et nocte« adversitatis, perpetuo »non tacebunt. Qui reminiscimini Domini, ne taceatis, et ne detis silentium ei« Domino, »donec stabiliat et donec ponat [Col. 0189C] Jerusalem,« id est Ecclesiam, »laudem in terra,« qualem et quantam in sacra Scriptura (nondum enim stabilita videtur Ecclesia, quia fere nusquam invenitur, sed talis est vel esse debet, qualis, non videtur, sed qualis sentitur) depingi video, non sentio in opere. Et iterum, cap. XL: »Vox Domini dicentis: Clama, ne cesses. Super montem excelsum ascende tu, qui evangelizas Sion; exalta in fortitudine vocem tuam, qui evangelizas Jerusalem; exalta, noli timere.« Et iterum: »Quam pulchri super montes pedes annuntiantis et praedicantis pacem, annuntiantis bona, praedicantis salutem!« Item idem, cap. VI: »Vae mihi, quia tacui! Vae mihi, quia vir pollutus labiis ego sum, et in medio populi polluta labia habentis ego habito!« Pollutus non mendaciis, [Col. 0189D] non scurrilibus, non contumeliis, sed taciturnitate. In cujus peccati poenam: »Volavit ad me unus de seraphim, et in manu ejus ignitus calculus, quem forcipe tulerat de altari, et tetigit os meum,« et combussit mihi labium, »et dixit: Ecce tetigi hoc labia tua, et auferetur iniquitas tua, et peccatum tuum« ex taciturnitate »mundabitur.« Item Jeremias alphabeto secundo Iod (cap. II): Heu, heu, »sederunt in terra,« principes, in terrenitate ad vineam colendam, ad regalia et stercora defendenda et possidenda, »et conticuerunt senes filiae Sion, consperserunt cinere capita sua, accincti sunt ciliciis, abjecerunt in terram capita virgines Jerusalem, quia defecit parvulus lactens in plateis.« Item apostolorum Actus, cap. XX: »Contestor vos hodie, [Col. 0190A] quia mundus sum a sanguine omnium. Non enim subterfugi, quo minus annuntiarem omne consilium Dei vobis.« Item psal. XXXIX: »Annuntiavi et locutus sum, et multiplicati sunt super numerum. Annuntiavi justitiam tuam in Ecclesia magna, ecce labia mea non prohibebo, Domine, tu scisti. Justitiam tuam non abscondi in corde meo; veritatem tuam, et salutare tuum dixi. Non abscondi misericordiam tuam et veritatem tuam a consilio multo.« Item: »Pone, Domine, custodiam ori meo, et ostium,« non claustrum, »circumstantiae labiis meis (Psal. CXL).« Item Proverb., cap. I: »Sapientia foris praedicat, in plateis dat 163 vocem suam, et in capite turbarum,« id est in praelatis, »clamitat; in foribus portarum urbis profert verba [Col. 0190B] sua,« dicens: »Usquequo parvuli,« sensu, »diligitis infantiam, et stulti ea, quae sunt noxia cupient, et imprudentes odibunt sapientiam?« Item Jerem., cap. XXVI: »Sta in atrio domus Domini, et loqueris ad universas civitates Juda universos sermones, quos ego mandavi tibi, ut loquaris ad eos. Noli subtrahere verbum, si forte audiant, et poeniteant, et convertantur a via sua mala.« Et cap. III: »Vade et clama sermones istos. Revertere, adversatrix Israel, dicit Dominus, et non avertam faciem meam a vobis, nec irascar tibi in perpetuum. Scito iniquitatem tuam, quia praevaricata es, et convertimini filii revertentes ad me, quia ego vir vester, et assumam vos.« Apost. item Act., cap. [Col. 0190C] XX: »Vos scitis a prima die qua ingressum habui ad vos, quomodo nihil utilium subtraxerim vobis, quo minus annuntiarem vobis, et docerem vos publice, et per domos, testificans Judaeis et gentibus in Deum poenitentiam, et fidem in Dominum Jesum Christum.«

Item: Joannes etiam in carcere, nec habens spem de correctione Herodis vel Herodiadis, invehens potius in crimen, quam in hominem, in exemplum posteris (ne minus detestarentur crimen adulterii vel incestus, si tacuisset) clamavit saepe: »Non licet tibi habere uxorem fratris (Marc. VI),« qui si cessasset, ei caput amputatum non esset. Clamavit malens periclitari apud regem, quam immemor esse divini praecepti, »qui missus fuit in virtute Eliae [Col. 0190D] (Luc. I),« contra Herodem et Herodiadem, sicut Elias contra Achab et Jezabel (III Reg. XVIII). Item legitur in ecclesiastica Historia, quod exsulante Athanasio papa pro fide catholica, a principibus faventibus Ario et Arianis, ait quidam eremita intra se et sibi (lib. X): »Vae mihi, quia taceo (Isa. VI).---Ut quid panem otiosus comedo?« (Prov. XXX.) Cur non magis exsulo cum Athanasio justo, vago et sancto? Cur non contra principes pro illo proclamo? Et egrediens eremum et speluncam suam, injungens sibi hoc in poenitentiam, clamavit per civitates, castra et vicos et plateas: Justus catholicus et sanctus est Athanasius; veritatem docet, quam constanter assero et affirmo. Item David: »Credidi propter quod locutus sum (Psal. CXV).« Et Dominus in [Col. 0191A] Evangelio: »Qui me confessus fuerit coram hominibus, confitebor et ego eum coram Patre meo (Matth. X).« Et Apostolus: »Corde creditur ad justitiam, ore autem confessio fit ad salutem (Rom. X),« tempore et loco. Unde in Socratico decreto: Non minor est impietas tacere veritatem tempore et loco, quam dicere falsitatem. Qui autem eam tacuerit, similis est cataro, »qui loquitur veritatem in corde suo (Psal. XIV),« dicens: »Jura, perjura, secretum pandere noli,« cum necesse et utile sit proximo ea revelari et non abscondi. Item Jeremias clamat: »Fugite de medio Babylonis, et salvet unusquisque animam suam. Nolite tacere super iniquitatem ejus, quoniam tempus ultionis est Domino (Jer. LI). Cum autem complesset loquens omnia, [Col. 0191B] quae praeceperat ei Dominus, apprehenderunt eum sacerdotes, dicentes: Morte moriatur homo iste, quia prophetavit contra civitatem. Et ait Jeremias ad omnes principes, et ad populum: Misit me Dominus dicens: Bonas facite vias vestras et studia vestra, et audite vocem Domini Dei vestri, et poenitebit eum mali quod locutus est adversum vos. 164 Ecce ego in manibus vestris: facite mihi quod bonum et rectum est in oculis vestris. Verumtamen scitote et cognoscite quod si occideritis me, sanguinem innocentem tradetis contra vosmetipsos, et contra civitatem istam, et habitatores ejus. In veritate enim misit me Dominus ad vos, ut loquerer in auribus vestris omnia verba haec (Jer. [Col. 0191C] XXVI).« Item Gregorius super illum locum: »Erat Jesus ejiciens daemonium, et illud erat mutum (Luc. XI)« ab effectu: Praesident enim quidam daemones quibusdam, ut faciant eos obmutescere quando opus esset loqui. Unde et daemonia muta dici possunt. Quidam similiter daemones praesunt garrulitati, facientes garrulos de quibus philosophus: Quid refert an superius, an inferius intonent? Quidam etiam silentes cum toto mundo fabulantur.

Et Susanna (Dan. XIII) tacens clamavit, et Anna, et Moyses (I Reg. I).

Tacetur autem male in quatuor. Ad confitendum peccata et laudes: »Quia a mortuo, velut ab eo qui non est, perit confessio (Eccli. XVII). Non me demergat tempestas aquae, neque absorbeat me [Col. 0191D] profundum (Psal. LXVIII). Confitemini alterutrum peccata vestra (Jac. V): In hymnis confitemini illi. (Psal. XCIX).

Tacetur etiam male ad increpandum proximum, si videris iniquitatem proximi, et eum non argueris: »Sanguinem ejus de manu tua requiram (Ezech. III). Si peccaverit in te frater tuus, corripe eum (Matth. XVIII), etc.« Augustinus (ep. 19, c. 4.): Correptio fratris praecipitur a pari in parem, a minori in majorem, a majore in minorem, cuilibet in quemlibet.

Tacetur etiam male ad praedicandum. Unde Dominus: »Quod in aure auditis, praedicate super tecta (Matth. X).« Et Apostolus: »Insta et praediea, opportune, importune (II Tim. IV).«

[Col. 0192A] Tacetur etiam male ad consulendum proximo, cum indiget. Unde Job: »Oculus fui caeco, et pes claudo (Job XXIX).« Item: »Alter alterius onera portate (Galat. VI).«

Sed taceturne male ad advocandum? Ita, in causa viduae, pupilli et orphani. Unde propheta: »Causa viduae intret ad te. Pupillo non judicant, et causa viduae non ingreditur ad illos. Quaerite judicium, subvenite oppresso, judicate pupillo, defendite viduam (Isa. I).« Male autem advocatur ex cupiditate. Tunc melius taceretur. Ad disputandum, ad litigandum bene tacetur. Sed objicitur: Nihil ad plenum intelligitur, nisi dente disputationis frangatur? Sed disputationem vocat collationem, qualis decet sanctos.

[Col. 0192B] Sunt autem quinque causae pessimae taciturnitatis: Timor humanus vel mundanus, quo Petrus pressus negavit (Matth. XXVI). »Nolite timere eos qui occidunt corpus (Matth. X).« Episcopus si timuerit, actum est de eo.

B. CYPRIANUS. Secunda causa est cupiditas, quae comitatur timorem. Nihil enim timet, nisi qui concupiscit. Cupiditas est ranunculus, qui projectus in os canis facit eum obmutescere. Hic projectus in os Demosthenis, qui erat viva vox juris, eum mutum fecit cum orare et advocare debuit cum Romanis pro republica, cum Atheniensibus contra Philippum regem Macedonum patrem 165 Alexandri. Unde et quidam senatorum illi, cum sileret a bonis, improperans, [Col. 0192C] ait: Demosthenes non squinancem, sed arginancem patitur. Hic ranunculus projectus in ora judicis, in ora etiam magistrorum a pueris, facit remitti poenas, et terrores, et minas propter hunc, quia munera excaecant oculos, et vim auctoritatis inclinant. Paulus abstinuit etiam a subditis, ne ab eis sumptus et necessaria acciperet, manibus victum quaeritans (I Cor. IX)

Tertia causa est pigritia vel negligentia. »Circuibat Jesus civitates, praedicans, et curans omnes languores in eis (Matth. IX). Ideo praelatus impiger et strenuus esse debet.

Quarta causa est simplicitas, et quaedam quasi naturalis verecundia, qua Jeremias se excusans ait (cap. I): »A, a, a, Domine Deus: Abecedarius sum et [Col. 0192D] nescio loqui.«

Sed nullus praelatorum hodie hoc dicit, quasi in eis prudentia suppleat aetatem, quod falsum est; sed potius favor humanus, vel generis nobilitas. Hoc autem vitium est in praedicatore et oratore. Unde Quintilianus (Libro Institutionum oratoriarum): Verecundia amica virtutis, in oratore vitium est, licet pro tempore amabile.

Quinta causa est et pessima, ignorantia. Unde Hieronymus (in ep. contra Helvidium): Praedicationis nescius, quam dabit vocem praeco mutus? O pastor idolum surdum et mutum, idolum desolationis Ecclesiae, stans in loco sancto Sion, quod non valens loqui, quasi per daemones et porcellos conductos, dat populis responsa. Quod comparabile [Col. 0193A] Gallicano monstro Helvidio; qui in Gallia, quae caruit monstris, solus inventus sacerdos est et laicus, non quia litteras multas non sciret, sed tropos loquendi ignoravit. Unde ignorans diversas acceptiones hujus nominis, »primogenitus,« circa beatam Virginem erravit. Est ergo vox poenitentiae. Unde: »Discedite a me, omnes qui operamini iniquitatem, quoniam exaudivit Dominus vocem fletus mei (Psal. VI).«

. . . Et lacrymae pondera vocis habent. (OVID., De Ponto, eleg. I.)
Est et vox confessionis: »In voce exsultationis et confessionis sonus epulantis (Psal. XLI).« Has sequitur vox orationis: »Intende voci orationis meae, rex meus, et Deus meus (Psal. V).« Post, laudis et [Col. 0193B] gratiae et serenatae conscientiae: »Vox exsultationis et salutis in tabernaculis justorum (Psal. CXVII).« In his omnibus periculose tacetur. Post hanc sequitur recto ordine, »Vox praedicationis,« quae est vox salutis, ne dicatur praedicanti adhuc involuto peccati satisfactione: »Peccatori dixit Deus: Quare tu enarras justitias meas, et assumis testamentum meum per os tuum (Psal. XLIX)?« etc. Unde B. Bernardus ad Brunonem Coloniensem electum: Etsi litteratus sis et canonice electus, quia tamen, ut asseris, non flevisti, poenitentiam non peregisti, et ita neophytus es in vita, etsi non in fide. Quod suscipias tantum onus, nec laudo, nec penitus improbo propter necessitatem et fragilitatem temporis instantis; [Col. 0193C] verum si susceperis, orabo pro te. Item: »Existimabam ut cognoscerem hoc, labor est ante me donec intrem in sanctuarium Domini, et intelligam in novissimis eorum (Psal. LXXII).« Et: »De mandatis tuis intellexi (Psal. CXVIII).«

166 Prima voce: Sedes cum Maria ad pedes Domini (Luc. X).

Secunda: Surgis ad osculum manuum.

Tertia: Ad osculum capitis.

Quarta: Ad totum Christum inungendum. Cujus quinque sunt species: »Correctionis.« Haec scholarium in malis moribus, et modis vivendi sacrae Scripturae contrariis. »Eruditionis,« praelatorum, et sanctorum »exhortationis, excitationis et consolationis.« Vocem vocationis ad fidem habuerunt [Col. 0193D] apostoli et apostolici viri in Ecclesia primitiva. De his vocibus David ait: »Mihi autem adhaerere Deo bonum est, ponere in Domino Deo spem meam, ut annuntiem omnes praedicationes tuas in portis filiae Sion (Psal. LXXII).« Sunt enim plures modi praedicandi, quos diximus, in quibus male tacetur, maxime a praelato. Si quis autem modus alius a praedictis superadditur, a malo curiositatis, ostentationis et delectationis est. Unde Apostolus: »Omnis sermo malus non procedat de ore vestro, et si quis bonus, nonnisi ad eruditionem (Ephes. IV).« Et David: »Os meum loquetur sapientiam,« de fide, »et meditatio cordis mei prudentiam (Psal. XLVIII),« de bonis moribus.



CAPUT LXIII. De bona taciturnitate.
[Col. 0194A]

Sugillato vitio malae taciturnitatis, commendemus bonam taciturnitatem. Aperiat os praelatus ad Deum laudandum, adorandum, confitendum, consulendum, consolandum, praedicandum, docendum. Est enim »tempus tacendi, et tempus loquendi (Eccle. III).« Unde: »In corde meo abscondi eloquia tua, ut non peccem tibi (Psal. CXVIII).« Augustinus: Fundamentum religionis est bona taciturnitas. Scio enim te praecepisse Sanctum Dei non esse dandum canibus, nec margaritas spargendas esse ante porcos (Matth. VII), ne secreta Dei indignis ostendantur, ne Babyloniis thesauri domus Dei revelentur (Jer. XXVI), quae tamen quis divulgat, ut ei, cui loquitur, placeat per adulationem, [Col. 0194B] vel propter cupiditatem, vel propter vanam gloriam, vel curiosam loquacitatem. Assumenda est itaque disciplina silentii, ut prius taceat quis quam loquatur, juxta illud: »Sit omnis homo velox ad audiendum, tardus ad loquendum (Jac. I).« Sunt autem bonae taciturnitatis quatuor causae, penes auditores scilicet, quia canes sunt detractores, obstinati et infideles, vel quia porci sunt fastiditi verbo Dei, et immundi.

Malus detractionis prolator, pejor relator, pessimus auditor. Unde Ezechielis, cap. III: »Fili hominis, linguam tuam adhaerere faciam palato tuo, et eris mutus, nec quasi vir objurgans, quia domus exasperans est. Tertia causa est assiduitas. Praedicatio [Col. 0194C] enim, si assidua est, vilescit.


Imponit finem sapiens et rebus honestis. (JUVEN., sat. VI, 441.)

Quarta causa, incapacitas auditorum. Unde Apostolus: »Non potui vobis quasi 167 spiritualibus loqui; lac vobis potum dedi, non escam (I Cor. III).« Similiter duae causae attenduntur circa praedicatorem peccati scilicet conscientia, unde: »Peccatori dixit Deus: Quare tu enarras justitias meas, et assumis testamentum meum per os tuum? tu vero odisti disciplinam (Psal. XLIX).« Et muta facundia, cui aegra subest conscientia. »Medice, cura teipsum (Luc. IV).« Rebus loquaris prius quam verbis, et incapacitate divini eloquii, vel verecundia bona. Unde: »A, a, a, Domine Deus, ecce nescio loqui [Col. 0194D] (Jer. I).« Si ergo utile et necesse fuerit loqui; vide quae, quot, quanta, qualia, quando loquaris, cui vel quibus, ubi et qualiter. Vide etiam, si tibi opus fuerit uti communi praedicatione, vel privata, quae fit ad privatam personam, et in loco secreto. Ubi quandoque cessandum est a correctione. Unde Apostolus: »Haereticum hominem post trinam admonitionem devita (Tit. III),« ita et incorrigibilem hominem et incorrigibilem principem. Unde Hieronymus in prologo super Esdram (epistola ad Domnionem et Rogatianum): Frustra quidem niti, et nil aliud, nisi fatigando vel corripiendo odium incurrere, extremae dementiae est. Unde etiam Paulus, ne provocaret iram Caesaris, ita caute, et sub involucro [Col. 0195A] praedixit destructionem Romani imperii, quod non praedixit; ita edidit, quod non edidit: »Ut qui nunc tenet, teneat, donec de medio fiat (II Thess. II).« Ita etiam Jeremias cap. XXV, caute et prudenter praedixit, et comminatus est destructionem Babylonis, ut ait Hieronymus, ne regem Babylonis provocaret in iram hoc nomen »Sesach« posuit pro hoc nomine »Babylon,« quae destruenda erat. De quo etiam idem Hieronymus ait (in commentar. illius loci): Principibus et pseudoprophetis, et sacerdotibus accusantibus, et crimen mortis in eum intendentibus loquitur ad populum, quem illi concitaverant adversus illum, prudenter, humiliter et constanter. Prudenter, provocans eos ad poenitentiam, ut Dominus mutet sententiam suam de [Col. 0195B] destructione civitatis. Humiliter, dicens: »Servus vester etiam in manibus vestris sum.« Constanter, dicens: »In veritate misit me Dominus ad vos, et haec evenient, nisi poenitentiam egeritis (Jer. XXVI).« In communi autem praedicatione nequaquam tacendum est. Unde Jeremias cap. XXVI: »Sta in atrio domus Domini, et loqueris ad omnes civitates Juda,« etc. Sed nec in privata, si malum exemplum timetur. Unde nec Joannes etiam in carcere tacuit (Marc. VI).



CAPUT LXIV. De vitio linguae.

Malae autem loquacitatis, vel garrulitatis, quatuor sunt causae: adulatio, jactantia, cupiditas, [Col. 0195C] incauta loquacitas. Loquacitas itaque contraria est bonae taciturnitati, contra quam clamat Propheta dicens: »Pone, Domine, custodiam ori meo, et ostium circumstantiae labiis meis. Non declines cor meum in verba malitiae (Psal. CXL),« cujusmodi sunt et otiosa. Unde abbas Serapion in Vitas 168 Patrum: Non est membrum in corpore meo, quod ita timeam sicut linguam. »Si quis putat se esse religiosum, non refrenans linguam suam,« a malo, »sed seducens cor suum, hujus vana est religio (Jac. I).« Item idem: Diu flevi, multos labores sustinui, et diu in eremo vixi, nunquam tamen ad mensuram humilitatis et taciturnitatis, quam habuit filius meus Zacharias, potui pervenire. Item abbas pastor: Nunquam praesente sene emisi verbum, [Col. 0195D] sed quod dicebat laudabam. Item idem cuidam quaerenti: Quomodo quietus habitabo in loco in quo habito? Respondit: Inter quos vivis, vive sicut advena, non dominus, et nunquam potestatem habeat verbum tuum coram te. Item idem: Si vis amari et quietus vivere, multum tace. »In multiloquio enim non deerit peccatum (Prov. X).« Ideo et poeta (CATO) proclamat:

Virtutem primam esse puta compescere linguam.
Nam nunquam tacuisse nocet, nocet esse locutum.
Rara fides ideo est, quia multi multa loquuntur.
Et Ecclesiasticus ait (cap. IX): »Abominabilis et odibilis est in civitate homo linguosus, et qui saepe labitur in lingua.« Lantfrancus ne pro sua litteratura [Col. 0196A] superbiret, semper tacuit, quousque perventum est usque ad periculum fidei.

Quidam etiam Patrum ne peccaret in lingua, fere semper quasi frenum, calculum in ore detulit. Item: Sicut tutius est peccare in remissione misericordiae, quam in rigore justitiae, sic et in taciturnitate magis quam in loquacitate. Item: »Quis est homo qui vult vitam, et diligit dies videre bonos? Prohibe linguam tuam a malo, et labia tua ne loquantur dolum (Psal. XXXIII).« Quia: »Vir linguosus,« qui praeter necessitatem etiam vera loquitur, »non dirigetur in terra (Psal. CXXXIX).« Nam, sicut ex frequenti juratione saepe labimur in perjurium; ita et ex frequenti verbo otioso in verbum malum. »In multiloquio enim non deerit peccatum; [Col. 0196B] qui autem moderatur labia sua prudentissimus est (Prov. X).« Nam: »Stultus caeditur labiis suis (ibid.). Labor labiorum ipsorum operiet eos (Psal CXXXIX).« Qui verum dicit non laborat. »Amicus autem sponsi, cum gaudio stat, et audit vocem sponsi (Joan. III).« Augustinus (In Psal. L, ad illud: Auditui meo dabis): Sit ergo tibi in necessitate docere, loqui et praedicare; in voluntate autem audire, tacere et discere. Tutius auditur verum quam dicatur. Qui enim exterius tumet, glorians prorumpere in vocem, dicetur ei: »Ligate ei manus et pedes, et mittite eum in tenebras exteriores (Matth. XXII).« In justo igitur, cor loquitur, os meditatur, manus vel opus intelligit. Unde: »Os [Col. 0196C] justi meditabitur justitiam, et lingua ejus loquetur judicium (Psal. XXXVI).« Ne sic »velut aes sonans et cymbalum tinniens (I Cor. XIII),« ut voces ejus habeant fundamentum, non de summitate labiorum procedant. De cujusmodi dicitur: »Et in intellectibus manuum suarum deduxit eos (Psal. LXXVII).« Operare enim et intelliges. Ut autem distinguatur inter utentes malo, vel bono verbo, vide quod duplices et dolosi, »In corde et corde loquuntur (Psal. XI);« garruli, in ore et ore; detractores et contumeliosi, in dente et dente; contemplativi in corde tantum; activi, in corde et ore ad proximum. Ut autem vitium linguae vitetur, nota quod tripliciter utitur quis 169 verbo malo scilicet. Vel contra se per arrogantem jactantiam: »Fili, ne te laudent [Col. 0196D] labia detractoris (Prov. IV).« Vel contra proximum et hoc tripliciter; vel verbo malitiae et contumeliae manifestae; vel verbo detractionis occultae; vel verbo adulationis fictae. Contra Dominum, verbo infidelitatis, verbo blasphemiae, verbo pravitatis haereticae, verbo inquisitionis stultae, verbo curiositatis vagae. »De omni otioso verbo reddituri sunt homines rationem in die judicii (Matth. XII).« Otiosum verbum est, quidquid dicitur praeter utilitatem dicentis, vel audientis: »Terribilis est in civitate sua vir linguosus, et temerarius in verbo suo odibilis erit (Eccli. IX).---Qui vult vitam, diligit et videre dies bonos, prohibeat linguam suam a malo (Psal. XXXIII), etc.« Non dicit, a verbo otioso, sed malo: quia lingua in udo est, et facile labitur in otiosum, [Col. 0197A] avaritiam, »superbiam, viam pravam, et os bilingue detestor (Prov. VIII). Sapiens corde praecepta suscipiet (Prov. X),« propter imperitos loqui aliquando necesse est. Qui semper desiderat docere, semper vult imperitos habere. Veritas non quaerit, an cor, os, manus concordent: »Intellectus bonus omnibus facientibus eam (Psal. CX). A mandatis tuis intellexi (Psal. CXVIII).« In Ecclesiastico, cap. XXVIII. »Susurro,« etc. Fere totum contra vitium linguae, et finis Epist. Jacobi, c. III: »Nolite plures magistri fieri,« etc.



CAPUT LXV. Qualis esse debeat praedicatio pro modo auditorum, et contra malam loquacitatem praedicantium.

Ut officium praelati prosequamur, pleniusque ejus [Col. 0197B] incautam loquacitatem persequamur, credimus adjungendum esse praemissis, »De temperantia et modestia praedicationis:« quae quidem temperanda est secundum qualitatem et quantitatem dicendorum, secundum qualitatem etiam et capacitatem auditorum. Unde David: »Dies diei eructat verbum;« id est spirituale spirituali, ut major majori: »Verbum,« quod est »in principio apud Deum (Joan. I),« quod semel locutus est Deus: »Et nox nocti indicat scientiam (Psal. XVIII),« infirmus, imperfectus, imperfecto aperte demonstrat minorem scientiam. Augustinus: Ut historialia de Christo. Non enim omnia omnibus, sed discrete spiritualia spiritualibus, sapientiam sapientibus.

Carnalibus vero minora, ut historialia, debet praedicator [Col. 0197C] annuntiare. Item: »Ascendunt montes (Psal. CIII),« apostolici viri: »In principio erat Verbum (Joan. I);«---»descendunt campi,« minores minoribus, »Verbum caro factum est.« Item Apostolus I ad Cor., cap. II: »Non veni ad vos per sublimitatem sermonis vel sapientiae. Non enim judicavi me scire aliquid inter vos, nisi Christum Jesum et hunc crucifixum. Sapientiam autem loquimur inter perfectos et spirituales, in quibus charitas omnia credit in doctrina Spiritus, spiritualibus spiritualia comparantes. Idem, cap. III: Vobis autem non potui loqui quasi 170 spiritualibus, sed quasi carnalibus tanquam parvulis in Christo lac vobis potum dedi non escam. Si quis [Col. 0197D] videtur esse sapiens inter vos in hoc saeculo, stultus fiat, ut sit sapiens. Item, cap. IX: Infirmus infirmis factus sum, ut infirmos lucrifacerem. Et quid plura? Omnibus omnia factus sum, ut omnes salvos facerem.« Unde ad Rom., cap. I: »Debitor sum sapientibus et insipientibus. I ad Cor., cap. IX: Omnium me servum feci.« Idem, II ad Cor. V: »Sive enim mente excedimus (contemplando ea quae non licet homini loqui, et sapientiam quam loquimur inter perfectos) Deo« est. »Sive sobrii,« vel temperantes, »sumus« (inter incapaces, »nihil scire vos vidi, nisi Jesum Christum et hunc crucifixum,)« hoc »vobis,« id est ad utilitatem vestram est. »Charitas enim urget nos (II Cor. V),« ut minus capacibus condescendamus. Ob hoc etiam figurandum, [Col. 0198A] »salivae,« id est salivaria et infantilia verba, »defluxerunt per barbam David (I Reg. XXI).« Praelatus enim infantilia verba minoribus, et virilia verba majoribus habere debet. Item significatum est in Jacob vidente angelos ascendentes et descendentes per scalam (Gen. XXVIII). Summitas ejus coelum tangebat, pedes terram. Idem etiam Dominus praefiguravit, cum ait: »Amodo videbitis angelos ascendentes et descendentes super Filium hominis (Joan. I).« Unde etiam Augustinus super illum locum, »In principio erat Verbum,« etc., ait: Praelatus debet esse sicut gallina, quae crocitat, raucescit et macrescit super pullos suos, alis eos tegendo et fovendo. Debet etiam esse sicut orator, ut Tullius, Hortensius, ut in concione, et in [Col. 0198B] capitolio robusto eloquio, et tubaliter intonet. Cum vero ventum est domum inter parvulos, incipiat balbutire, et verba frangere, puerilia verba habens, ut illis conformatus intelligatur. Item Dominus: »Quis putas fidelis est servus, quem constituit Dominus super familiam suam, ut det illis in tempore tritici mensuram (Matth. XXIV)?« quae in numerositate, et qualitate, et quantitate dicendorum attenditur. Super hunc locum ait Gregorius in Pastorali (part. III adm. 36, cap. 5 et 6): Rarus est fidelis servus; rarior prudens, qui non adulterina opinione aliquid divinis eloquiis admisceat; rarissimi, qui noverunt familiae suae dispensare tritici mensuram secundum capacitatem auditorum, et qualitatem dicendorum. Qui non dispensatores, sed exstirpatores [Col. 0198C] sunt divini eloquii, qui abscondenda irreverenter revelant, secreta coelestia passim omnibus profundunt; qui inebriant vino eos, quibus opus est lacte, quaerentes potius suum ostentare ingenium quam proximis prodesse. Item idem (Exod. XXV): In templo Domini erant acetabula, phialae, et cyathi (lib. XX Moral., cap 2); sic in Ecclesia mordax interpretatio, larga praedicatio, et minor, et suavis. Non enim omnibus omnia indifferenter proponere debemus, sed quasi ad quamdam praegustationem majora majoribus, et minora minoribus offerre. Praedicator iste et medicus, publicus est servus, jumentum (super quod Samaritanus imposuit vulneratum (Luc. X), de quo etiam dicitur: [Col. 0198D] »Producat terra herbam jumentis (Psal. CIII),« a juvando dictis) cophinus et vas stercorarium; stabulum est Ecclesia. Cujus officium describens Jeremias, cap. I, ait: »Constitui te super gentes, ut evellas et destruas, disperdas, 171 dissipes, aedifices et plantes.« Quatuor verba ponit pertinentia ad ejiciendum peccata (quod fit per vitiorum increpationem, per judicii comminationem, per confessionis auditionem et satisfactionis impositionem); duo tantum ponit ad inserendum virtutes, quod fit per praedicationem et exemplum. Sunt ergo praelati cophini, quibus extra portari debent peccata, non inferri, ut colligant quisquilias, paleas et stercora ad conficiendum lateres Pharaoni, quos lavantes et conficientes amplius coinquinantur. [Col. 0199A] Habeat autem confessor vinum et oleum Samaritani: vinum ut per increpationem mordacem confitens a timore Domini concipiat et pariat Spiritum salutis; oleum, per consolationem, ut non absorbeatur a tristitia, sed »tristitia ejus vertatur in gaudium (Joan. XVI).« Exhibeat se confitenti mitem, suavem et dulcem, et quasi in amplexibus suis eum foventem, dicens ei: Soli Deo confiteris, cujus ego sum vicarius, ut nec verbo, nutu, vel signo ei revelata possim detegere. Qui mihi confiteris, tibi obligor in paternitate spirituali, ut peccata tua, sicut et filii supportem, pro illis doleam, et tecum pro illis satisfaciam. Confide ergo, et age poenitentiam, quod si consilium meum egeris, promittoque me super hoc fidejussorem, dabo, quod ex toto [Col. 0199B] liberaberis.

Nunquam autem confitentem supportet in cupiditate sua, in detentione rei alienae; sed si obtulerit secreto oblationem, rejiciat; nunquam personam confitentis accipiat, vel ei aduletur: sed juste judicet, ut sanet. De his cophinis dicitur: »Manus ejus in cophino servierunt (Psal. LXXX).« Hi sunt cophini, quos jussit Dominus impleri fragmentis, quae superaverant comedentibus, quae subterfugiunt manus prandentium (Joan. VI). In confessione autem tria praecipua maxime necessaria debet confessor injungere poenitenti, ut pro posse vitet occasionem peccati, ut fugiat dilationem confitendi, si recidivum passus fuerit, et ut negligentiam pro peccatis satisfaciendi non incurrat; ut occasionem peccati fugiat, [Col. 0199C] quia sola loca nocent, et occasio quandoque dat materiam peccandi; ut dilationem confitendi expellat, quia dilatio est magna ruina. Unde postquam commissum est peccatum, statim currendum est ad confessorem. Unde Augustinus: Cur dubium exspectat cras, hodierna salus? Ubi negligentia satisfactionis incurritur, quia »maledictus qui facit opus Dei negligenter (Jer. LXVIII).« Nec hoc est praetermittendum quod quidam, nescio quo animo, dixit Alexandro tertio: Domine, bonus papa es. Quidquid facis papale est. Et respondit Alexander in vulgari suo dicens: Si scirem, »Bien jujar, et bien predicar, et penitense donar, je seroie boene pape.« Et ita his tribus expressit totum officium [Col. 0199D] praelati.



172 CAPUT LXVI. De officio praelati tripartito, et contra acceptionem personarum.

Tripartitum officium praelati, scilicet judicare, poenitentiam dare, praedicare, maxime impedit acceptio personae. Quam redarguens Apostolus ad Rom. II, ait: »Gratia et pax omni operanti bonum« in Deum, »Judaeo primum et Graeco. Non est enim personarum acceptio apud Deum.« Augustinus: Non enim propter merita patrum, Judaeos male operantes recipit, nec propter peccata parentum gentes conversas respuit.

Ut autem liqueat quid sit acceptio personae, videndum quid sit honorificentia, quam praecipit Deus, [Col. 0200A] ut contrarii unius suo contrario comparetur doctrina et notitia. Est autem honorificentia, reverentia exhibenda alicui ex causa debita; puta propter religionem et honestatem vitae, aetatem. (Unde: »coram cano capite [Levit. XIX], etc.) scientiam, dignitatem, praelationem, principatum, praeposituram, officium necessarium Ecclesiae generis nobilitatem, ut quia filius regis, obligationem honestam. Abusus autem hujus reverentiae est acceptio personarum. Ista non est apud Deum. Notandum itaque quod circa hujusmodi honorificentiam quaedam sunt causae. Prima causa debita est et honesta, aliae subhonestae, et quasi appendices honestati. Sed quis habens unam istarum praeponendus sit alii habenti aliam earumdem, quaestio est. Acceptio vero personae, est [Col. 0200B] quaedam fatua reverentia exhibita alicui ex causa non debita et illicita; puta propter timorem, cupiditatem, divitias, vel quamcunque turpitudinem, ut quia concubina, et hujusmodi. Quandoque autem non exhibetur alicui reverentia ex causa debita cum esset exhibenda, et hoc est abjectio personae.

Sunt autem quaedam mediae, personae acceptionis causae, quia nec prorsus debitae nec omnino illicitae, ut carnalis affectus. Quaedam autem in discreta benevolentia, qua ditiorem praepono pauperi, in colligendo eum, et hujusmodi. Ad hujus vitii objurgationem recole exemplum de magistro Garnerio grammatico; exemplum de M. Petro Abaelardo; exemplum etiam de praelato infulato colligente feneratorem ditissimum; exemplum etiam lenonis [Col. 0200C] irridentis quosdam potentes, et detegentis nates contra illos, quia assurgerent et venerarentur burgensem [id est civem] quemdam divitem. Item Jacobus, cap. II. »Nolite, inquit, fratres mei, in personarum acceptione habere fidem Domini nostri Jesu Christi gloriae. Etenim si introierit in conspectu vestrum vir annulum aureum habens in veste candida et pauper in sordido habitu, et intendentes in eum, qui est indutus veste praeclara dixeritis ei: Sede hic bene; pauperi autem dicatis: Tu sta illic, aut sede super scabellum pedum meorum, nonne judicatis apud vosmetipsos, et facti estis judices iniquarum cogitationum? Nonne Deus elegit pauperes in hoc mundo, 173 haeredes regni? Vos autem pauperem [Col. 0200D] inhonoratis. Peccatum operamini transgredientes legem Domini.« Augustinus (super hunc locum): Si hanc distantiam sedendi ad honores ecclesiasticos referimus, non est putandum leve peccatum esse »in personarum acceptione habere fidem Domini gloriae (Jac. II).« Quis enim ferat eligi divitem ad sedem honoris Ecclesiae, contempto paupere instructiore et scientiore? (Glossa ex Beda, qui sua desumpsit ex Augustin. In Jac. II). Si autem de quotidianis consessibus loquitur, quis hic non peccat? Non tamen hic peccat, nisi cum apud semetipsum intus ita judicat, ut dives paupere tanto sit melior quanto est ditior, quod significare videtur eum praeponendo. Sed in quotidianis consessibus, credimus esse acceptionem personae; praesertim [Col. 0201A] cum exhibetur alicui honor ex certa deliberatione, non per ignorantiam, non per obreptionem, sed per conscientiam, et tantum propter divitias, non ob aliquam causam debitam, quae in eo sit; cui imo potius divitiis ejus, potest dici:

O nummi, nummi, vobis hunc praestat honorem,
Vos estis fratres. (JUVEN., sat. V, 136.)

Item alia ratione: Si secundum Augustinum, quis apud se judicat quod dives tanto sit melior quanto ditior, et ideo honorandus. Hoc potius est error et ignorantia, quam acceptio personae. Item: Hunc praeponendo alii propter divitias, videris dicere quia melior est illo. Item: Quod hoc generaliter de quotidianis, ut de ecclesiasticis consessibus, imo [Col. 0201B] potius de quotidianis, debeat intelligi, videtur. Tempore enim sancti Jacobi non erant dignitates et honores in Ecclesia distributi, ut modo. Item, Deuteron., cap. I: Deus per Moysen: »Quod justum est judicate, sive civis sit, sive peregrinus. Nulla erit distantia personarum; ita parvum audietis, ut magnum; nec accipietis personam cujusquam, quia Dei judicium est.« Sed nec in consessu quotidiano accipienda est, nisi pro causa debita, sicut nec in judicio. Item, Job XXXII: »Non accipiam personam viri, et Deum homini non aequabo.« Et in Ecclesiastico dicitur (cap. XXXV): »Non accipiet Dominus personam in pauperem, et deprecationem laesi exaudiet.« Item in Epist. Judae canonica dicitur: »Hi sunt murmuratores et garruli, ambulantes secundum [Col. 0201C] desideria sua, loquentes superbiam, et mirantes personas hominum quaestus causa.« Ergo in aliis attenditur acceptio personae, sicut et in judicii perversione.

Item per exempla. Phinees zelo Dei armatus Madianitidem, licet filiam principis, coeuntem cum Hebraeo nobili de tribu Simeon, transfixit (Num. XXV). Moyses etiam pro vitulo conflato dixit: »Qui vir Dei est, jungatur mihi, accingatur mecum gladio, et transeat unusquisque per medium castrorum, interficiens gladio omnes qui adoraverunt vitulum, ita ut nec parcat oculus ejus patri, filio, fratri vel amico (Exod. XXXII).« Hoc peracto »ait« eis Moyses »:Hodie,« inquam, »consecrastis manus vestras Deo.« Item Dominus Moysi: »Suspende [Col. 0201D] omnes principes in patibulo, et nemini parcas, ut ita avertatur furor meus a populo (Num. XXV).« Quod etiam factum est. Boamundus etiam constitutus judex in expeditione quando primo liberata est terra promissionis ab haeresi Mahometica, eo quod comes Sancti Aegidii spoliaverat 174 mercatores quosdam transeuntes, nec ad citationem ejus trinam vellet restituere ablata, ait ei: »Qui vir Dei est, accingatur mecum gladio.« Et veniens coram comite, ait exserto gladio: »Vel ablata restitues, vel huic gladio cervicem subjicies amputandam. Tibi enim, sicut nec ignobili de plebe parcam.« Cui ait comes: »Recte judicasti.« Et restituit ablata. Item (SEVERUS SULPITIUS, in Vita ipsius, cap. 23): Beatus Martinus poculum porrexit [Col. 0202A] sacerdoti pauperi sedenti a latere ejus, non principi sedenti ex alia parte. Item, I Reg., cap. XIV: Jonathas contra decretum patris et populi intinxit summitatem virgae in favum mellis et comedit; statimque illuminati sunt oculi ejus et exhilarati. »Cui,« per sortem deprehenso et capto, »ait Saul: Haec faciat mihi Deus, et haec addat, quia morte morieris, Jonatha. Cui populus: Ergone Jonathas morietur, qui fecit hanc salutem magnam in Israel? Hoc nefas est. Vivit Dominus, si ceciderit capillus de capite ejus in terram, quia cum Deo operatus est hodie. Liberavitque populus, et excussit de manibus patris Jonatham ne moreretur.« Ecce quantum vitaverit Saul acceptionem personae, ut nec etiam filio, sicut nec alii praevaricanti, parceret. Item, Exodi cap. [Col. 0202B] XXXII super illud verbum: »Si quis est Domini, jungatur mihi: ponat vir gladium super femur suum, et transeat per medium castrorum,« ait Gregorius (part. III Pastor., admon. 26). Per medium castrorum transire, est tanta aequitate intra Ecclesiam vivere, scilicet judicare, arguere et praedicare, ut qui delinquentium culpas redarguit, in nullius resideat favore; sed occidat vir fratrem suum, amicum et proximum. Quos interficit, qui, cum punienda invenit, increpationis gladio ferit; nec eis, quos per dilectionem carnis diligit, parcit. Si ergo ille vir Dei tantum dicitur, qui ad ferienda vitia zelo divini amoris excitatur, profecto se esse Dei negat, qui quantum sufficit, vitam carnalium increpare recusat.

[Col. 0202C] Item (Glossa in hunc locum): Aman, cui rex Assuerus praecipit honorem et reverentiam exhiberi a populo, transiens quadam die laetus et alacer coram Mardochaeo sedente ante fores palatii, Mardochaeus ei nec assurrexit, nec motus est de loco sessionis suae (Esther V). Item Joannis, cap. IV: »Quidam regulus rogavit Dominum ut descenderet, et sanaret filium ejus.« Ad filium reguli non vadit Dominus, etiam rogatus, ne divitias honorare videatur.



CAPUT LXVII. De mediocritate in omnibus tenenda.

Saepe dum quis vitat acceptor fieri personarum, »fit canis rabidus, torvusque Procrustes,« et abjector earum, incurrens ingratitudinem, vitansque cujusdam urbanae societatis sobrietatem, effectus [Col. 0202D] ebrius potius quam sobrius, quia:

Dum vitant stulti vitia in contraria currunt. 175
Est inter Tanaim quiddam, socerumque Viselli.
. . . . . . . . . . . Medio tutissimus ibis.
Virtus est medium vitiorum utrinque redactum.
Est modus in rebus, sunt certi denique fines
Citra quos ultraque nequit consistere rectum. (HORAT. Sat., l. I, sat. II, 24; OVID. II Met., 136, HORAT. I Epist., ep. XVIII, 9; Sat. l. I, sat. I, 106, 107.)
Summum jus, summa injustitia est (CICERO, I Offic). »Noli nimium esse justus, quia est justus, qui perit in justitia sua (Eccle. VII).« Medium tenuere beati. Ideo: »Noli declinare ad dexteram, nec ad sinistram (Deut. XVII).« Tutius est enim in remissione peccare, quam in rigore. Severi enim et nimis rigidi, [Col. 0203A] similes sunt Scribis et Pharisaeis, qui humeris aliorum »imponunt onera importabilia, digito autem suo ea movere nolebant (Matth. XXIII).« Patere legem quam tuleris. Lucae, cap. V: »Nemo mittit vinum novum in utres veteres, sed vinum novum in utres novos, ne vinum effundatur, et utres pereant: Et nemo vestimentum novum assuit veteri, vel veterem pannum novo, ne scissura major fiat.« »Qui nimis mammas stringunt, sanguinem pro lacte fundunt: et qui nimis emungit, elicit sanguinem (Prov. XXX).« In omni ergo opere bono servandus est modus et modestia. Culpa enim est totam persequi culpam, et gloriosum est principi citra meritum punire. Interrogatus legatus cujusdam principis prudentis a principe prudenti (qui legatum invenit [Col. 0203B] illitteratum, reputans eum fatuum) quid haberetur in regno illius principis pro maxima sapientia et prudentia. Respondit, inducias respondendi datas refutans: Mensura, modus in omni opere maxime principis; sicque, quem prius aestimabat fatuum, reputavit prudentissimum, ejus verbum memoriter recolens in omni opere suo; quia: »Honor regis judicium diligit (Psal. XCVIII).«

Etiam in risu modus servandus est. Unde Ecclesiastici, cap. XXI: »Fatuus in risu exaltat vocem suam, vir autem sapiens vix tacite ridebit.« Et Parabolarum, cap. XV: »Cor« sanctorum »gaudens exhilarat faciem; os vero stultorum pascitur imperitia.« Sanctus Bernardus de S. Malachia archiepiscopo (in serm. de festo ipsius): Vultum ejus non [Col. 0203C] fuscavit moeror, nec levigavit risus. De abbate Igniacensi, ait (in serm. in obitu Humberti monachi): In ore ejus risus nunquam apparuit, qui assistentium gratia quandoque faciem serenavit; sed, si bene recolitis, risum integrum non admisit. Et Dominus ter flevisse legitur, sed nunquam risisse, qui ait: »Vae vobis, qui hic ridetis, quoniam lugebitis (Luc. VI).«

Sectemur ergo mentis hilaritatem, sic ut non comitetur lascivia: »Jucundemur secundum faciem sanctorum, habentes faciem euntium (Judith. XVI)« in Jerusalem. Sed nunquid potuit Deus bene risisse? Videtur quidem quod habita causa interiore laetitia bona, quod eam exterius in opere ridendi monstrare [Col. 0203D] possit, maxime cum omnes defectus nostros praeterquam culpae assumpserit; etiam cum risibile, vel risibilitas proprium sit hominis a natura datum. Quomodo ergo eo uti non potuit? Forte potuit, sed non legitur eo usus fuisse. Item quaeritur: Si homo 176 dicitur risibilis, vel a proprietate et a natura animae, vel a proprietate aliqua corporis, vel a composito ex utroque; etsi hoc primum risibile qualitas sit, an actio, vel passio? Risus autem moderatus, si continuus fuerit, suspectus tibi habeatur. Potius enim hujusmodi risus proditionis est quam exsultationis. De sic ridente dicitur: »Maledictus homo absconditus in civitate (Jer. XXXVIII),« paratus semper blando fraudem contexere risu. De quo etiam Isaias (cap. XXIX): »Vae qui profundi [Col. 0204A] estis corde, ut a Domino et proximo abscondatis consilium;« et Ecclesiastici XIII: »Ne credas verbis illius, qui subridens interrogabit te de absconditis tuis, cujus animus immitis non parcet de malitia.«



CAPUT LXVIII. De mala singularitate.

Huic meditationi bonorum morum et operum, vivendique modis obviat mala singularitas; ideo eam exstirpemus, ut bonae singularitatis amputato contrario, virtus, id est bona singularitas elucescat. Singularitas, ut habet B. Bernardi auctoritas, parit notam et admirationem, et ex superbia oriuntur adinventiones novae. Item Hieronymus (Epist. ad Eustoch. De custod. virginit, c. 2, post Senecam): Nec affectatae sordes, nec acquisitae deliciae, vel in [Col. 0204B] cibo, vel in veste conveniunt Christiano. Item Augustinus: Quisquis rebus praetereuntibus restrictius utitur quam sese habent mores eorum cum quibus vivitur, aut intemperans, aut suspiciosus est; quisquis vero eis sic utitur, ut metas consuetudinis bonorum, inter quos conversatur, excedat, aut aliquid significet, aut flagitiosus est. In omnibus enim talibus non usus rerum, sed libido cupidinis in culpa est. Item idem: Non interest quid cibi vel vestis, quantum, vel quale sumas, salva tamen honestate vitae, et dummodo his (cum quibus est vivendum in generibus alimentorum vel vestium pro modo personae tuae, et valetudinis tuae) necessitate congruas, ut dicere possis cum Apostolo: »Scio abundare (Philip. IV),« etc. Sic enim: »Justificata est sapientia [Col. 0204C] a filiis suis (Matth. XI).« Non est ergo a communi vita, ut ait Hieronymus, recedendum, ne »singularis ferus (Psal. LXXIX)« factus, si egressus fueris in publicum, semines murmur in populo, et spectantibus parias admirationem, merearisque »diceri: Hic est.« Item: »Vae soli,« singulari videlicet, adinventiones, et novos usus, et modos vivendi ex superbia, vel superstitiosa praesumptione invenienti, »quia, si ceciderit, non habet sublevantem (Eccle. IV).« Item: Exemplo Apostoli, qui »omnia omnibus factus est, ut omnes Christo lucrifaceret (I Cor. IX);« abstinens a licitis, circumcidens Timotheum (Act. XVI), offerens in Cenchris (Act. XVIII), abstinens etiam a quadam perfectione, [Col. 0204D] ut perfectior esset. Item: Exemplo »mediatoris Dei et hominum Christi Jesu (I Tim. II),« praeter culpam, defectus nostros assumentis, et in conversatione et modo vivendi discipulos infirmos supportantis, jugumque leve et portabile, regulamque vivendi verbo 177 et exemplo eis tradentis. Item Seneca epistola ad Lucilium quinta. Illud autem te admoneo, ne eorum more, qui non proficere, sed conspici cupiunt, facias aliqua, quae in habitu tuo, aut genere vitae notabilia sint. Asperum cultum, et intonsum caput, et negligentiorem barbam, et indictum argento odium, et cubile humi positum, et quidquid aliud ambitionem perversa via sequitur, evita. Satis nomen ipsum philosophiae, etiamsi modeste tractetur, invidiosum est. Quid si nos hominum [Col. 0205A] consuetudini coeperimus excerpere? Intus omnia dissimilia sint, frons nostra populo conveniat. Non splendeat toga, nec sordeat quidem. Non habeamus argentum in quo solidi auri caelatura descenderit; sed non putemus frugalitatis indicium auro argentoque caruisse. Id agamus, ut meliorem vitam sequamur quam vulgus, non ut contrariam. Alioquin quos emendari volumus fugamus a nobis, et avertimus. Illud quoque efficimus, ut nihil imitari velint nostri, dum timent, ne imitanda sint omnia. Hoc primum philosophia promittit, scilicet sensum communem, humanitatem, socialitatem et congregationem, a qua professione dissimilitudo nos separabit. Videamus ne ista, per quae admirationem parare volumus, ridicula et odiosa sint. Nempe propositum [Col. 0205B] nostrum est secundum naturam vivere. Hoc contra naturam est, torquere corpus suum, et faciles odisse munditias, et squalorem appetere, et cibis non tantum vilibus uti, sed tetris et horridis. Quemadmodum desiderare res delicatas luxuriae est, ita usitatas, et non magno artificio parabiles fugere, dementiae est. Frugalitatem exigit philosophia, non poenam.

Potest autem esse non incompta frugalitas. Hic mihi modus placet. Temperetur vita inter bonos mores et publicos. Suspiciant omnes vitam nostram, sed non agnoscant. Quid ergo? Eadem faciemus, quae caeteri? Nihil inter nos et illos intererit? Plurimum. Dissimiles esse nos vulgo, sciat qui propius [Col. 0205C] inspexerit; qui domum nostram intraverit, nos potius miretur quam supellectilem nostram. Magnus ille est, qui fictilibus sic utitur, quemadmodum argento; nec ille minor est, qui sic argento utitur, quemadmodum fictilibus. Infirmi autem animi est, non posse pati divitias.

Item S. Bernardus sedens in capitulo Pontiniacensi pro tribunali, cum quaestio ei proponeretur a fratribus de singularitate cujusdam monachi, ait ei: »Crederesne verbo Domini, vel verbo angelico non contrario verbis Domini?« Et ille: »Crederem quidem.« Tunc abbas: »Et ego dico tibi in verbo Domini, licet peccator, ut singularitatem tuam deponas, quamvis in ea videaris quosdam sanctos imitari, magisque mereberis communi modo vivendi [Col. 0205D] fratrum.« Qui statim acquiescens abbati, exuit singularitatem omnem, vixitque sicut ovicula communiter in grege. Summopere ergo cavenda est singularitas in congregatione. Ibi enim peccatur magis, quam in privato loco, maxime illa quae scandalum parit infirmis.



178 CAPUT LXIX. De bona singularitate.

Bona singularitas, quae familiarius dicitur bona solitudo, commendatur in pluribus sacrae Scripturae locis. Unde Sara filia Raguelis, cap. III Tobiae: »Tu scis, domine, quod nunquam cum ludentibus me miscui, neque cum his, qui in levitate ambulant participem me praebui.« Et Jeremias (Thren. III): [Col. 0206A] »Sedebam solitarius et tacebam.« Et philosophus (SENEC. epist. 7): Fuge turbam. Nondum enim illi tuto commiseris. Ego quidem confiteor imbecillitatem meam, scilicet nunquam mores quos extuli in turbam, refero. Semper aliquid ex eo quod composui, turbatur; aliquid ex iis quae fugavi, redit. Quod aegris evenit, quos longa imbecillitas usque adeo affecit, ut nunquam sine offensa proferantur, hoc accidit nobis, quorum animi ex longo morbo reficiuntur; quia inimica est multorum conversatio. Nemo non aliquod nobis vitium, aut commendat, aut imprimit, aut nescientibus allinit. Utique quo major est populus, cui commiscemur, hoc periculi plus est. Nihil enim tam damnosum bonis moribus, quam in aliquo spectaculo residere. Tunc enim per [Col. 0206B] voluptatem facilius crimina subrepunt. Quid me existimas dicere? Avarior redeo, ambitiosior, luxuriosior? imo vero crudelior et inhumanior, quia inter homines fui. Subducendus itaque est populo tener animus, et parum tenax recti, facile transitur ad plures. Socrati, et Catoni, et Laelio excutere mentem suam dissimilis multitudo potuisset. Adeo nemo nostrum est, qui cum maxime concinnamus ingenium, ferre impetum vitiorum tam magno comitatu venientium potest. Unum exemplum luxuriae, vel avaritiae, multum mali facit. Convictor delicatus paulatim enervat et emollit. Vicinus dives cupiditatem irritat; malignus comes, quamvis candido et simplici animo, rubiginem suam affricuit. Quid tu accidere his moribus credis in quos publice factus est impetus? [Col. 0206C] Necesse est, aut imiteris, aut oderis. Utrumque autem evitandum est, ne vel similis malis fias, si te eis conformes, quia multi sunt; neve inimicus multis, si eos oderis, quia dissimiles sunt. Recede in teipsum, quantum potes; cum his conversare, qui te meliorem facturi sunt. Illos admitte, quos tu meliores facere potes. Mutuo ista fiunt, et homines dum docent, discunt.

Item Hieronymus: Rarus in publico, honestus in domo. Quoties enim inter homines fui, minus homo redii. Est autem triplex solitudo: Loci, quae fortium est; pectoris, quae cujuslibet esse debet; et solitudo operis, quae cavenda est in omnibus, praesertim cum parit scandalum. Item Jerem. cap. XV: [Col. 0206D] »Non sedi cum consilio ludentium, et gloriatus sum a facie manus tuae; solus sedebam quoniam amaritudine replesti me.«



179 CAPUT LXX. De bona societate habenda, et mala fugienda.

Bona solitudo maxime pendet ex bonorum societate. Unde Cato: (lib. I) Ambula cum bonis, quia a convictu mores formantur. Et Apostolus dicit: »Corrumpunt bonos mores colloquia mala (I Cor. XV).« Qui tangit picem coinquinabitur ab ea (Eccli. XIII). Et psalm. C. »Perambulabam in innocentia cordis mei, in medio domus meae.« Et quomodo? »Non apponebam ante oculos meos rem injustam, facientes praevaricationes odivi. Non adhaesit mihi [Col. 0207A] cor pravum, declinantem a me malignum, non cognoscebam, detrahentem secreto proximo suo hunc persequebar. Superbo oculo et insatiabili corde, cum hoc non edebam.« Qualis ergo tibi familia? audi: »Oculi mei ad fideles terrae ut sedeant mecum,« in judicio, in convivio: »Ambulans in via immaculata, hic mihi ministrabat,« in altari, in mensa, in domo, in qualibet administratione mea et praefectione. »Non habitabit in medio domus meae, qui facit superbiam; qui loquitur iniqua, non direxit in conspectu oculorum meorum.« Et psal. XXV: »Non sedi cum concilio vanitatis, et cum iniqua gerentibus non introibo. Odivi ecclesiam malignantium et cum impiis non sedebo. Lavabo inter innocentes manus meas, et circumdabo altare tuum, [Col. 0207B] Domine.« Ecclesiasticus, cap. IX: »Viri justi sint tibi convivae.« Et Philosophus (SENECA, ep. 19): Ante, inquit, circumspiciendum est, cum quibus edas et bibas, quam quid edas et bibas. Et Augustinus: Decet, inquit, praelatum tales habere cubicularios quos timeat, ne, si malos, eorum videatur approbare vitam, quorum habet conversationem. Unde Apostolus: »Domui suae bene praepositum (I Tim. III),« non ut opes augeat, sed ut filios, domum et familiam in omni castitate et sobrietate sibi subditos habeat. Sed dicet aliquis quasi se excusando, habens tamen familiam malam: Mihi quidem natura est cum bonis, sed vita cum malis. Sed eo ipso malus est, quod malos in domo fovet, et [Col. 0207C] vita et natura ejus cum malis. Qualis enim judex, vel rector populi, tales et ministri ejus, et econtra: Et qualis sit dominus domus, familia ejus probat, et monstrat. Unde Ecclesiasticus, cap. XIII: »Omne animal diligit simile sibi, sic et omnis homo diligit similem. Omnis caro ad similem sibi conjungetur, et omnis homo simili sui sociabitur. Si communicabit lupus agno aliquando, sic peccator justo. Quae communicatio sancti hominis ad canem?« Et cum Dominus hospitem unius noctis praecipiat eligi, tum propter infamiam, tum propter corruptionem et perniciem exempli; quanto magis et ille eligendus est, cum quo tibi diu vivendum est? Maxime itaque cavenda est malorum conversatio. Vix enim in sicco stamus, nedum in lubrico curramus. Abraham [Col. 0207D] (Genes XVII) etiam, audito mandato Domini, omnes vernaculos et mares domus suae statim circumcidit. 180 Nota, quia non effeminatos habuit in domo, sed mares, quos etiam circumcidit. Et tu exemplo Abrahae familiam domus tuae in omnibus habeas circumcisam. Quem etiam commendans Origenes (homil. 4 in Genesim), de eo ait: Vide diligentiam Abrahae angelos ad convivium invitantis. Abraham, inquam, senex cursitat, Sara uxor ejus accelerat, puer festinat. In domo sapientis, nullus piger est. Item juxta verbum beati Thomae Cantuariensis, quo utebatur ex poeta:

Principis est virtus maxima, nosse suos. (MARTIAL. l. VIII, epigr. 15.)

[Col. 0208A] Et Cato de Pompeio ait:


Casta domus, luxuque carens, corruptaque nunquam Fortuna Deum.

Et Parabolarum cap. XIII: »Qui cum sapientibus graditur, sapiens erit; amicus stultorum similis eis efficitur.« Et illud. Ignis in sinu, serpens in gremio, mus in pera, perniciosi sunt vicini. In Psalmis quamplurimis arguitur societas malorum, commendatur societas bonorum. »Beatus enim vir qui non abiit in concilio impiorum, etc. (Psal. I.)---Domine, quis habitabit in tabernaculo tuo, aut quis requiescet in monte sancto tuo? Qui ingreditur sine macula et operatur justitiam,« etc. (Psal. XIV). »Confitebor tibi in ecclesia magna, in populo gravi laudabo te (Psal. XXXIV),«---»timentes autem [Col. 0208B] Dominum glorificat (Psal. XIV).«---»Congregate illi sanctos ejus qui ordinant testamentum ejus (Psal. XLIX).« Alioquin pro congregatione et societate malorum dicetur tibi: »Si videbas furem currebas cum eo, etc. (ibid.).« Et in domo tua implebitur hoc, scilicet: »Vidi iniquitatem, et contradictionem in civitate. Die ac nocte circumdabit eam. Super muros ejus iniquitas, et labor in medio ejus et injustitia (Psal. LIV).« Pro quo etiam Prophetam imprecatur talibus, dicens: »Veniat mors super illos, et descendant in infernum viventes. Quoniam nequitiae in habitaculis eorum, in medio eorum. Non enim est illis commutatio, et non timuerunt Deum, etc. (ibid.).« Et Augustinus: In hoc quilibet fidelis imitari Deum debet, ne malos secum socios habeat, [Col. 0208C] nisi causa et spe correctionis, scilicet quos si incorrigibiles viderit, eos saltem in privata communione post multam admonitionem devitet, et a se, si potest, expellat. Sed dicet aliquis: Boni quidem multi sunt in se, sed latera mala habent. Absit! Morum enim similitudo, juxta verbum cujusdam sapientis, societatem parit, et cognata studia facile connectuntur. Et illud: Principesque bonos habentes mala latera Scriptura Scyllae et Harpyiis comparat. Describitur Scylla humanam quidem habere faciem, sed cincta caninis capitibus; Harpyiae virgineam faciem, sed ungues rapacissimos. Et ii, ut plures superficietenus humani homines, et mansueti videntur, sed stipati lateribus et ministris pravis, odoratu praedae Scyllae, rapacitate vero unguium, [Col. 0208D] Harpyis similes. Ob hoc ergo constat, quod res divitum et potentum in loco periculoso posita est. Quia, ranae »in penetralibus regum (Psal. CIV),« viri scelerati et socii furum maxime in domibus potentum inveniuntur, qui peccatores fiunt propter divites 181 illos decipientes, a quibus decipiuntur, cum nec repelluntur, qui »laqueos paraverunt pedibus« potentum, et »foderunt ante faciem« ipsorum »foveam, et inciderunt in eam (Psal. LVI).« Haec via illorum scandalum ipsis, et tamen postea »in ore suo complacebunt (Psal. XLVIII).« Et Josephus ait: Ob hoc maxime status potentum meticulosus et periculosus est, quod eos moles rerum mediocriter malos esse non sinit, qui non simplici [Col. 0209A] et proprio ore, sed alieno et multiplici, quia longa manu peccaverunt, habent peccata sua confiteri; nequeuntes, ut pauper, dicere: »Domine, tibi soli,« et in me solo, »peccavi (Psal. L),« sed tibi et multis proximis in me, et multis satellitibus meis. Omnem igitur malorum societatem, omne impedimentum, quo minus in via Dei procedas, fugias. Unde Dominus: »Qui non oderit patrem et matrem non potest meus esse discipulus (Luc. XIV).«---»Et si oculus tuus scandalizat te, projice eum a te, etc. (Marc. IX).« Et Hieronymus (ep. ad Heliodorum De laude vitae solitariae). Per calcatum perge patrem, per calcatam perge matrem, ubera etiam quae suxisti. »Patri et matri dic: Nescio vos (Deut. XXXIII)« Juxta etiam consilium Domini, cum Abraham »exi [Col. 0209B] de terra, et de cognatione tua (Gen. XII);« antequam subvertaris dicas cum Propheta. »Ecce elongavi fugiens, et mansi in solitudine.« Item psalm. CV. »Et commisti sunt inter gentes, et didicerunt opera eorum,« etc. Et psalm. XLII. »Judica me, Deus, et discerne causam meam a gente non sancta, ab homine iniquo et doloso erue me.« Item: (I Reg XIV.) »Nam quemcunque viderat, Saul virum fortem, et aptum ad praelium, etc.« Et (I Reg. XIX.) »Nuntiatum est Saul a dicentibus,« etc.

Item: »Confitebor tibi, Domine, in toto corde meo, in concilio justorum et congregatione (Psal. CX),« eorum, non injustorum.



CAPUT LXXI. De suggestione carnalis affectus.
[Col. 0209C]

Sicut mala societas, ita et carnalis affectus bonam impedit solitudinem, ob quam suggillandam et amovendam ab utilioribus operibus, Dominus praedicationi vacans, nuntio fratrum et matris quaerentium eum foris, ait: »Qui sunt fratres, mater et soror; et extendens manum in discipulos dixit, etc. (Matth. XII).«

Item disputans in synagoga relictus a patre et matre, eisdem eum quaerentibus ait: »Nesciebatis, quia in his quae Patris mei sunt oportet me esse?« (Luc. II.) Docens opera ex carnali affectu procedentia, sicut minus utilia, esse postponenda spiritualibus et utilioribus.

Item, matri in nuptiis, vino deficiente, ait: »Quid [Col. 0209D] mihi et tibi, mulier? (Joan. II)« quasi, nihil ex te habeo in spiritualibus operibus. Idem: »Qui non oderit patrem et matrem (Luc. XIV),« id est qui spirituales affectus non praeposuerit carnalibus. Idem: »Cum facis prandium, noli vocare divites, sed pauperes, debiles et claudos (ibid.)«, in quibus non habeas carnis affectum, sed divini amoris incendium. Hieronymus: Ob amorem 182 Christi omittenda est sepultura patris, pro cujus amore nullus relinquendus est inhumatus. Et Moyses, non de tribu sua, sed de alia tribu elegit Josue in rectorem populi (Num. XI, XIII). Idem: Sacerdos et levita nunquam exeant de Sanctis, sed habeat sacerdos caput velatum cidari (Levit. XVI), »qui dicat patri et matri: Nescio vos (Deut. XXXIII).« Sacerdotibus [Col. 0210A] etiam in veteri lege (Num. XIX) prohibitum erat interesse funeribus mortuorum, etiam parentum; ut in hoc instrueremur carnales affectus esse postponendos, maxime cum simus et debeamus esse sacerdotes »secundum ordinem Melchisedech (Psal. CIX).« De cujus patre et matre Scriptura subticet in figuram sacerdotum Evangelii, ut in spiritualibus »dicant patri et matri: Nescio vos (Deut. XXXIII).« Alienum enim est patrimonium illis commissum, Christi scilicet et pauperum, non illorum, vel parentum eorum. Joseph etiam (ad cujus nutum omnia fiebant in Aegypto) vix passus est, ut suis daretur terra Gessen (Gen. XLVII); quos etiam noluit sublimari, sed in officio consueto et pastorali permanere. Ne tamen caninos habeamus mores, odiendo [Col. 0210B] parentes, ita docet eos Gregorius (hom. 37 in Evangel.) moderari debere. Arca Domini capta a Philistaeis super plaustrum novum imposita est, vaccis fetis trahentibus et ducentibus illam in Bethsamis, non reflectentibus quidem colla in via, sed mugientibus post vitulos (I Reg. VI). Debemus enim carnalem affectum habere in mente, non in opere, praesertim in spiritualibus. Qui enim post vitulos, carnali affectu ducti, colla reflectunt, similes sunt uxori Lot, quae respexit et mutata est in statuam salis (Gen. XIX). Similes sunt mittenti manum ad aratrum, et respicienti retro (Luc. IX). Similes sunt etiam Hebraeis respicientibus in Aegyptum ad ollas carnium, et pepones, et alia Pharaonis (Num. XI). Videant [Col. 0210C] hi, ne poena simili poenae Judae puniantur, qui ea, quae mittebantur in loculos Domini et pauperum, asportabat, dans ea uxori et liberis, carnali affectu ductus, ob quam meruit tradere et crucifigere Dominum, sibique suspendium et aeternum supplicium (Matth. XXVII). Levit. XXI: »Sacerdos summus ad omnem mortuum non ingreditur omnino, super patre suo et matre non contaminabitur, nec egredietur de sanctis.« Hieronymus super hunc locum ait (Epist. ad Fabiolam De vestitu sacerdotum): Quamvis sit potens et dives, et multitudinem offerat victimarum; si mortuus est, non tangitur a pontifice, nec videtur; si autem reviviscit, et ad vocem Salvatoris de sepulcro egreditur (Joan. XI), et fasciis peccatorum solutus incedit, intrat ad eum pontifex, [Col. 0210D] cum eo manet et prandet. Multa nos facere cogit affectus carnalis; et dum corporum propinquitates respicimus, corporis et animae Creatorem offendimus. »Qui autem amat patrem et matrem super me, non est me dignus (Matth., X).«

Multi monachorum, dum parentibus miserentur, animas perdunt. Illum attendamus Patrem, qui nunquam moritur, aut qui pro nobis moritur, qui Deo vivens mortuus est, ut nos mortuos vivificaret (Rom. VI). Si quid habuimus de Aegypto, quod princeps mundi suum possit agnoscere, tenenti meretrici Aegyptiae cum pallio relinquamus (Gen. XXXIX). Sindone opertus adolescens vinctum Dominum sequebatur (Marc. XIV); incurrisset in laqueos, nisi expeditus et nudus persequentium 183 impetus declinasset. [Col. 0211A] Reddamus parentibus quae parentum sunt, si tamen Deo vivunt (I Tim. V).

Sed hoc de summo pontifice, minoribus aliquid indulgetur. Ad teneritudinem carnis etiam eradicandam dictum est Abrahae: »Exi de terra et de cognatione tua (Gen. XII.)« Exi, mente, hoc quo ad necessitatem praecepti; exi, corpore, hoc quo ad cautelam consilii. Dum enim inter propinquos tenemur corpore, saepe tenemur et mente. Ob hoc Benedictus, Aegidius et quamplures sancti natale solum reliquerunt, et sancta agmina pallidorum eremum ingressi sunt. In libro etiam Numerorum (cap. 25) praecipitur Levitis occidere omnes propinquos suos initiatos Beelphegor, sicut et initiatos vitulo. Ministrum enim altaris et viventem de patrimonio [Col. 0211B] Crucifixi, nihil carnale, nullus affectus carnalis tangere debet, quominus testamentum sibi creditum, secundum voluntatem testatoris beneplacentem et perfectam, dispenset. Item Judicum IX. Contra consilium Joathae (proponentis Sichimitis parabolas de olivis, ficubus, et vite, et rhamno) contribules et fratres Abimelec ipsum Abimelec, eligunt in regem sibique praefecerunt, propinquitate carnis ducti. Qui promotus, sicut ignis de rhamno egressus, urbem Sichem combussit, et septuaginta fratres, multosque de Sichimitis qui illum promoverant, interfecit. Item Dominus Matthaei cap. XVII: »Ut non scandalizemus« exigentes tributum: »O Petre, vade ad mare, et mitte hamum, [Col. 0211C] et eum piscem, qui prius ascendet tolle, et aperto ore ejus, invenies staterem. Illum sumens da eis pro me et pro te,« etsi sim filius regni. Ubi ait Augustinus: Miro modo in hoc instruimur et aedificamur, dum Dominus tantae paupertatis fuit, ut unde daret tributa non haberet. Judas quidem habebat communia in loculis, sed Dominus res pauperum in suos commutare usus, vel convertere nefas duxit; id ipsum dans exemplum nobis, maxime iis qui de patrimonio ejus vivunt. Si ergo Dominus in suos usus necessarios duxit nefas res pauperum convertere, quanto magis illas in superfluis expendere? Ex hoc etiam conclude debita illicita, licet juramento confirmata, de patrimonio Crucifixi non esse solvenda, sed potius, ut in turpi causa, rescindatur [Col. 0211D] juramentum. Item: Bruta fetus suos imbecilles et adhuc parvos nutriunt, omnique cura fovent et amplexantur, factos autem grandiusculos et adultos, eos sibi relinquunt. Nos autem, etsi homines, non tantum in pupillari, sed in omni aetate; nec tantum fetus nostros, sed a latere descendentes fovemus, imo illos superfluis oneramus supra necessitatem, conferentes eis plurima, et juxta verbum Alexandri [III] papae: »Deus abstulit nobis filios, et diabolus dedit nobis nepotes.« Item Hieronymus ad Heliodorum monachum (epist. De laude vitae solitariae): Audi edictum Regis tui: »Qui non est mecum, adversum me est; et qui non colligit mecum, spargit (Luc. XI).« Recordare tirocinii tui diem, quo Christo [Col. 0212A] in baptismate consepultus, in sacramenti verba jurasti, pro nomine ejus parciturum non esse patri, nec matri. Licet parvulus ex collo pendeat nepos, licet sparso crine et scissis vestibus ubera, quibus te nutrierat, mater ostendat; 184 licet in limine pater jaceat, per calcatum perge patrem, siccis oculis ad vexillum crucis avola. Solum pietatis genus est, in hac re esse crudelem. Veniet, veniet dies postea, quo victor revertaris in patriam, quo Hierosolymam coelestem vir fortis coronatus incedas. Nescio cur dicas nunc compede praepediri. Non est nobis ferreum pectus, nec dura praecordia. Non ex silice natos Hyrcanae nutriere tigrides: et nos per ista transivimus. Nunc tibi blandis vidua soror haeret lacertis; nunc illi cum quibus adolevisti vernulae [Col. 0212B] aiunt: Cui nos servituros relinquis? Et gerula quondam, jam anus, et nutritius secundus post naturalem pietatem Pater, clamitat: Morituros exspecta paulisper et sepeli Forsitan et mater laxis uberum pellibus, arata rugis fronte antiquum referens mammae lallare congeminet. Dicant si volunt et grammatici:

In te omnis domus inclinata recumbit. VIRGIL.

Facile rumpit haec vincula amor Christi, et timor gehennae. At contra Scriptura praecipit obsequendum parentibus (Exod. XX); sed quicunque eos supra Christum amat, perdit animam suam. Gladium tenet hostis ut me perimat, et ego de matris [Col. 0212C] lacrymis cogitabo? Propter patrem militiam Christi deseram? cui sepulturam Christi causa non debeo, quam etiam omnibus ejus causa debeo? Domino passuro timide consulens Petrus scandalum fuit (Matth. XVI). Paulus retinentibus se fratribus ne Hierosolymam pergeret, respondit: »Quid facitis plorantes, et conturbantes cor meum? Ego enim non solum ligari, sed mori in Jerusalem paratus sum pro nomine Domini Jesu Christi (Act. XXI).« Aries iste pietatis, quo fides quatitur, Evangelii retundendus est mucrone: »Mater mea,« inquit, »et fratres mei hi sunt quicunque faciunt voluntatem Patris mei, qui in coelis est (Matth. XII).« Si credunt in Christum, faveant mihi pro nomine ejus pugnaturo; si non credunt, mortui sepeliant mortuos suos [Col. 0212D] (Matth. VIII).

Moyses etiam ad consilium Jethro (Exod. XVIII), non cognatos elegit judices et rectores, sed viros gnaros, sapientissimos et prudentissimos odientes omnem avaritiam. In illa etiam sancta communione non est dictum dispensatoribus, ut meliora et lautiora darent propinquis, sed, »unicuique prout opus erat (Act. II).« Item: Si res testamenti alicujus privati propter suspicionem parentelae non committitur alicui parentoso, quanto magis nec testamentum Christi talibus debet committi?

Item exemplo Templariorum deberent praelati instrui, ne haberent amicos suos sibi collaterales. Ipsi enim Templarii nunquam habent consanguineum [Col. 0213A] sibi servientem, ne communia bona fratrum ei distribuant. Ad hoc etiam valet exemplum episcopi consanguineos et nepotes suos tantum in ecclesiam suam vocantis, ut ex eis praelatus ei successurus quasi jure haereditario eligeretur et institueretur; quod et factum est, cum controversia tamen magna et sumptibus non modicis et gravamine aeris alieni. Cum autem electus successor veterani aegrotaret, aiunt ei sui sub dialogo: Unde pecunia ista solvetur, quam, ut promovereris, expendimus? Interfecisti nos per quem sperabamus 185 nos vivere et exaltari. Quibus ille: »Vae vobis, quia me occidistis, quando me in apicem promovistis.« Item IV Reg. IV: »Mitte in omnia vasa haec,« etc. Et Habacuc II; Vae qui aedificant [Col. 0213B] Sion in Sam. Item David (Psal. XLIV): »Audi, filia, et vide, et inclina aurem tuam, et obliviscere populum tuum, et domum patris tui.«



CAPUT LXXII. Commendatio solitudinis loci.

Post solitudinem pectoris, et solitudinem operis, sequitur solitudo loci, quae nutrix est, et saepe mater solitudinis. Duo quippe sunt genera vitae solitariae, coenobitarum et anachoretarum. Prima securior, propter infirmitatis nostrae imperfectionem. Secunda excelsior vel excellentior, propter charitatis perfectionem. Ad quam (sicut ad altiorem secundum Regulam beati Benedicti) transitur a prima, cum transiens plene roboratus, et »indutus [Col. 0213C] est virtute ex alto (Luc. XXIV).« Horum solitudinem loci commendans David, ait: »Factus sum sicut passer solitarius in tecto (Psal. CI).« Et Salomon: »Regem locustae non habent (Prov. XXX).« Et Hieronymus a scholis liberalium artium convolans ad eremum, sic scribit cuidam conscholari suo, eum ad eremum et mundi contemptum invitans (Epist. ad Heliod. De laude vitae solitariae). O desertum Christi floribus vernans! O solitudo, in qua nascuntur illi lapides, de quibus in Apocalypsi civitas magni regis exstruitur? O eremus familiarius Deo gaudens, quid agis, frater, in saeculo, qui major es mundo? Quandiu tectorum umbrae te premunt? Quandiu fumosarum urbium carcer includit? Crede mihi, in eremo nescio quid [Col. 0213D] plus lucis aspicio. Libet, sarcina carnis abjecta, ad purum aetheris volare fulgorem. Paupertatem times? Sed beatos pauperes Christus appellat (Matth. V). Labore terreris? Nemo athleta sine sudoribus coronatur. De cibo cogitas? Sed fides famem non timet. Supra nudam metuis humum exesa jejuniis membra collidere? Sed jacet Dominus tecum. Squalidi capitis horret inculta caesaries? Sed caput tuum Christus est. Infinita eremi vastitas terret? Sed tu paradisum mente deambula. Quotiescunque illuc cogitatione transcenderis, toties in eremo non eris. Scabra sine balneis attrahitur cutis? Sed qui in Christo semel lotus est, non habet necesse iterum lavari. Et breviter ad cuncta audias Apostolum respondentem: »Non sunt condignae, [Col. 0214A] inquit, passiones hujus temporis ad futuram gloriam quae revelabitur in nobis (Rom. VIII).« Delicatus es miles, charissime, si hic vis gaudere in saeculo, et postea regnare cum Christo.

Item ad Ruffinum (Epist. De laude Bonosi, incipit: Plus Deum timere): Indicabimus tibi quiddam, ut si nescis, discas; si autem cognovisti, pariter gaudeas. Bonosus tuus, imo meus, et ut verius dicam, quia Christi, noster: »scalam Jacob (Genes. XXVIII)« jam scandit, portat crucem (Matth. XVI), non post tergum respicit (Luc. IX); »seminat in lacrymis, ut in gaudio metat (Psal. CXXV);« et sacramento Moysi 186 serpentem in eremo suspendit (Num. XXI). Cedant huic veritati tam Graeco quam Romano stylo, mendaciis ficta miracula. [Col. 0214B] Ecce puer honestis saeculi nobiscum artibus institutus, cui opes affatim, dignitas apprime inter aequales erat, contempta matre, sororibus et charissimo sibi germano, insulam pelago circumsonante naufragam, cui asperae cautes et nuda saxa, et solitudo terrori est, quasi quidam novus paradisi colonus insedit. Nullus ibi agricolarum, nullus ibi monachorum (ne parvulus quidem, quem nosti, Onesimus, quo velut fratre in osculo fruebatur) in tanta vastitate adhaeret lateri comes. Solus ibi, imo, Christo comitante, non solus, vidit gloriam Dei, quam etiam apostoli, nisi in deserto, viderant. Non quidem conspicit turritas urbes, sed in novae civitatis censu factus est tributarius, ejusque [Col. 0214C] civis dedit nomen suum. Horrent sacco membra deformi? sed sic melius »obviam Christo rapietur in nubibus (I Thess. IV),« Nullo Euriporum austro perfruitur? Sed de latere Domini aquam vitae bibit. Nullo terra gramine viret, nullus vernans campus densatur umbraculis. Abruptae rupes, quasi quemdam horroris carcerem claudunt. Ille securus, intrepidus, et totus de apostolo armatus (Ephes. VI); nunc Deum audit, dum divina relegit; nunc Deo loquitur, aut Deum rogat. Et fortasse ad exemplum Joannis, qui in deserto Apocalypsin vidit, aliquid Dei videt, dum in insula moratur.

Idem (Epist. ad Marcellam, incipit: Ambrosius): Intremus, inquit, solitudinem, quasi quaedam secreta ruris, ibi cibarios panes, et olus manibus [Col. 0214D] nostris irrigatum, lac deliciae rusticanae, viles quidem, sed innocentes cibos praebent. Ita viventes, non ab oratione somnus, nec saturitas a lectione revocabit. Si aestus est, secretum arboris umbram praebebit. Si autumnus, ipsa aeris temperies, et strata subter folia, locum quietis ostendit. Vere ager floribus depingitur, et inter querulas aves psalmi dulcius cantabuntur. Si frigus fuerit et brumales nives, ligna non emam, calidus vigilabo, vel dormiam certe, quod sciam utilius, non algebo. Habeat sibi Roma suos tumultus, arena saeviat, circus insaniat, theatra luxurient, rumoribus vacet, salutationibus gaudeat: »Nobis adhaerere Deo bonum est, et ponere in Domino Deo spem nostram (Psal. LXXII)« ut cum paupertatem istam coelorum [Col. 0215A] regna mutaverint, erumpamus in vocem: »Quid enim mihi est in coelo, et a te quid volui super terram? (Psal. LXXII.)«

Item Maximinus episcopus: Sic et anachoretarum singulare propositum, vel certamen martyrio non privatur, sicut nec hac solemnitate, qui per singula eremi loca in speluncis et exiguis cellarum tuguriis modico contenti pabulo demorabantur. Alii bestiis sociati, alii avibus subministrati, ciborum spernentes delicias, luxus saeculi calcantes, laudem temporalem non amantes, visum hominum fugientes, angelorum assueti loquelis, plurimis virtutum effulsere signis »circuierunt in melotis, in pellibus caprinis, egentes, angustiati, afflicti, quibus dignus non erat mundus: In solitudinibus errantes, [Col. 0215B] in montibus et speluncis, et in cavernis terrae (Hebr. XI),« etc. Item Hieronymus (Epist. ad Eustoch. De custod. virginitatis): O quoties in eremo constitutus, 187 scilicet in horrido monachorum habitaculo, putavi me Romanis interesse deliciis, »sedebam solus, quia amaritudine repletus eram (Jer. XV).« Horrebant sacco membra, deformis et squalida cutis, sicut Aethiopicae carnis, obduxerat; quotidie lacrymae, quotidie gemitus; et si quando repugnantem somnus imminens oppressisset, nuda humo vix (ossa haerentia collidebam. Sic ob gehennae metum tali me carcere ipse damnaveram, et socius factus scorpionum et ferarum, saepe choris intereram puellarum. Pallebant ora jejuniis, et mens desideriis aestuabat. Ad »Jesu« [Col. 0215C] pedes jacebam, rigabam lacrymis, crine tergebam, et repugnantem carnem vigiliis et jejuniis cibo crudo utens et aqua frigida, cum in cocto aliquid sit luxuriae, mihi subjugabam.

(SENECA, ep. 7). Si igitur imperfectus es, fuge turbam, quia non tuto illi committeris; si perfectus es, pro necessitate fratrum redire potes ad turbam. Unde Stilpon: (Idem, ep. 9, 10): Sic est scilicet quod omnis stultitia laborat fastidio sui. Non muto sententiam. Fuge multitudinem, fuge paucitatem, fuge etiam unum. Non habeo cum quo te communicatum velim; et vide quo judicium meum abeat; audeo te tibi credere. Hujus Stilponis discipulus Crates, cum vidisset adolescentulum secreto ambulantem, [Col. 0215D] interrogavit: Quid illic solus faceret? »Mecum, inquit, loquor.« Cui Crates: »Cave, inquit, rogo, et diligenter attende, ne cum homine malo loquaris.« Lugentem timentemque, iratum et furibundum, custodire solemus, ne solitudine male utatur. Nemo est ex imprudentibus, qui relinqui sibi debeat. Tunc enim mala consilia agitant, tunc aut aliis, aut ipsis futura pericula struunt, tunc cupiditates improbas ordinant, tunc quidquid, aut pudore aut metu animus celabat, exponit; tunc audaciam acuit, libidinem irritat, iracundiam instigat. Denique, quod unum solitudo habet commodum, scilicet nihil ulli committere, non judicem timere, perit stulto. Ipse enim se prodit. Vide ergo quid de te sperem, imo quid spondeam mihi. Spes enim incerti [Col. 0216A] boni nomen est; non invenio tamen cum quo te malim esse quam tecum.

Item Seneca (epist. 11): Aliquis vir bonus eligendus est, ac semper ante oculos habendus, ut sic tanquam illo spectante vivamus, et omnia, tanquam illo vidente, faciamus. Nec immerito. Magna pars quippe peccatorum tollitur, si peccatori testis assistit. Aliquem habeat animus quem vereatur, cujus auctoritate etiam secretum suum secretius faciat. O felicem illum, qui non aspectus tantum sed etiam cogitatus emendat! O felicem, qui sic aliquem vereri potest, ut ad memoriam quoque se componat atque ordinet! Qui sic aliquem vereri potest, cito erit verendus. Elige itaque Catonem (O Christiane Paulum). Si hic tibi nimis rigidus videtur in religione, elige [Col. 0216B] remissioris animi et vitae virum sanctum alium, cujus vita, mores et oratio placeant. Illum semper tibi ostende vel custodem, vel exemplum. Opus est, inquam, aliquo, vel ad quem mores nostri pravi erigantur. Nisi enim ad regulam, prava 188 nec corriges, vel torta non diriges.

Sunt autem tria genera monachorum, et ducentium vitam solitariam. Primum est eremitarum, anachoretarum, vel reclusorum. Hanc vitam dedicavit Dominus, quando tentandum a Satana, spiritus expulit in desertum, eratque cum bestiis: »Et accesserunt angeli et ministrabant ei (Matth. IV).« socio struthionum, serpentum, et ferarum. Hanc sanctificavit et Joannes Baptista, de quo (In hymno Pauli diaconi):

[Col. 0216C] Antra deserti teneris sub annis,
Civium turmas fugiens petisti,
Ne levi saltem maculare vitam
   Famine posses.
In deserto poenituit Aegyptiaca; in desertum fugit Elias a facie Jezabel (III Reg. XIX); in deserto latuit Jeremias, inquiens: »Sedebam solitarius et tacebam (Thren. III).« Idem: »Surgite, fugite, salvate animas vestras, et eritis in deserto sicut humiles myricae (Jer. XLVIII).« Item c. XLIX. »Surgite, ascendite, fugite, abite vehementer in voraginibus« (id est in cavernis et speluncis) »sedete, qui habitatis Asor, dicit Dominus.« Martinus adhuc duodennis mox eremum concupivit, satisque fecisset voto, nisi aetatis infirmitas [Col. 0216D] obstitisset. Qui, factus reclusus, duorum mortuorum exstitit suscitator magnificus, pluriumque miraculorum effector, quam episcopus effectus. Qui tamen in episcopatu degens, cellam privatam habuit, in qua saepius orabat, et solitarie vivebat, loquens cum Deo et angelis, nisi cum necessitas subditorum et ecclesiae eum exire cogebat. Simili vero modo victitabat B. Germanus Antisiodorensis episcopus. Remigius Remensis de cellula, in qua se recluserat, raptus est in episcopum. Secundum genus monachorum est, ubi tres vel quatuor, vel pauco plures in communi, et de communi vivunt, ut Carthusienses. Et hic ordo originem habuit a Joanne Baptista, qui cum discipulis in deserto mansit. Alii dicunt, quia ortum habuit a filiis [Col. 0217A] Jonadab; alii, quia a Rechabitis, qui sic vivebant. (De his Jerem. XXXV: »Erat autem Jonadab filius Rechab.«) Tertium genus est coenobitarum. Quod genus vivendi securius est propter personas multarum facierum, infirmorum scilicet et fortiorum. De quo David: »Ecce quam bonum et quam jucundum habitare fratres in unum (Psal. CXXXII).«

Primum genus perfectum est; secundum temperantius extremis, et appetibilius. Excludit enim per societatem adjunctam, periculum primi, quod est in singularitate: »Vae soli, quia, si ceciderit, non habet sublevantem se (Eccl. IV).« Paucitas enim secura est; quia ventres bene instructi et pauci, modico contenti sunt. Excludit et periculum tertii, in numero personarum et certo agrorum, in pondere [Col. 0217B] et mensura operum omnium distincta. In omnibus circumcisi paucitate et paupertate, excludit litigium, quia »non oportet servum Dei litigare (II Tim. II).« Excludit et invidiam, et rapinam potentum et divitum. Non enim invidetur nihil habentibus; non eis lites suscitantur calumniosae:

Cantabat vacuus coram latrone viator. (JUVEN. sat. X, 22.)
Excludit et peccatum quod vix evitatur in coenobio, scilicet, cum unus 189 permittitur discurrere et evagari in necessitates domus, in quibus saepe offendit et offenditur; cujus peccatum redundat in singulos.



CAPUT LXXIII. Peccatum unius saepe redundat in universitatem.

[Col. 0217C] Achan peccante pollutus est populus anathemate (Josue VII). Gaditis et Rubenitis, et dimidiae tribui Manasse aedificantibus altare in terra Chanaan, dictum est: Quia contra praeceptum Dei erexistis altare magnum et sacrilegum, cras ira Dei desaeviet in populum (Josue XXII). Plebecula etiam Judaica non eripiente Christum »inopem et egenum de manu fortiorum ejus (Psal. XXXIV),« mortis Dominicae rea facta est. Et Moyses ait: »Non sequeris turbam ad faciendum malum, nec in judicio acquiesces sententiae plurimorum, ne a vero devies (Exod. XXIII).« Et Apostolus: »Expurgate vetus fermentum,« et ejicite, »quia modicum fermentum totam massam corrumpit (I Cor. V).« Non minus peccas, [Col. 0217D] quia cum multis, sed magis peccas, nec minus ardebis quia cum pluribus. Unde et illud generale proverbium sane intelligendum est: »Quod peccatur a multis inultum est,« quod est ab homine, sed non a Deo. Et item: Qui non corripit, cum possit arguere et impedire, consentit. Qui autem per multitudinem, vel praelatum excusari a peccato credunt, similes sunt Pilato lavanti aqua manus suas, et dicenti: »Mundus sum a sanguine hujus, vos videritis (Matth. XXVII);« non Danieli, qui ait: »Sanguinem innocentem condemnastis; viri Juda, redite ad judicium (Dan. XIII). Qui etiam assimilantur primis parentibus, culpam in Deum refundentibus, quam et isti in multitudinem et abbatem, quia mulier,« vel serpens, »dedit mihi et comedi (Gen. [Col. 0218A] III).« Abbas hoc praecipit, vel conventus hoc facit; unde nec contradico,

Etsi mille sumant, deperit inde nihil. OVID.
Unde quidam intrans claustrum, cum occurreret ei peccatum in multitudine, quod vitaverat in singularitate (scilicet pluritas ecclesiarum, institutio in ecclesiis mercenariorum, signum tantum, non curam regendi animas, habentium; messis ubi non seminavit; perceptio fructuum et usus, ubi non laboravit [Luc. XIX]; loci melioris praelati occupatio, cibi animarum defraudatio, officii ecclesiae, et personae, vel ministri ejus subtractio) timuit sibi, credens hoc non minus peccatum esse per multitudinem, licet quidem ex hoc non habeant cauteriatas [Col. 0218B] conscientias, cujusmodi haberent, si in singularitate constituti hoc facerent. Qui etiam pro universitate se immunes a peccato esse aestimant, cum universitas, vel praelatus ecclesiae sinit, vel auctoritatem et consensum praebet, indebita fieri, vel exigi ab Ecclesia, qualia sunt talliarum exactio, decimarum exsecrabilium solutio, et hujusmodi. Item Gregorius super II librum Regum, c. XXIV: »Quia David numeravit populum, immisit Deus pestilentiam in Israel, et mortui 190 sunt septuaginta millia virorum,« ait: Contingit pro malo gregis, ut saepe vere boni delinquat vita pastoris, et secundum meritum plebium disponantur corda rectorum. David cum peccato populum numeravit, et populus poenam suscepit. Item in eodem libro, cap. [Col. 0218C] XXI: »Facta est quoque fames in diebus David, etc.« Item Josephus (lib. V Antiq. Judaic., c. 15, 16) super primum Reg. cap. II: »Heli autem senex, et audivit, etc.,« ait: Heli pro iniquitate filiorum damnatus est, quia eos minus severa animadversione plectebat, et quidem coercuit et corripuit, sed levitate patris, non severitate et auctoritate pontificis. Discant ergo sacerdotes quia propter scelera populi punientur, et subditorum culpa illis imputabitur. Item primo Reg. cap. XXVIII: »Idcirco quod pateris fecit tibi Dominus.« Item Num. c. XXXII: »Filii autem Ruben, ibi: Qui si nolueritis sequi eum,« etc.



CAPUT LXXIV. De constituendo se reo exemplo sancti viri pro modica occasione peccati.
[Col. 0218D]

»Ne sequaris turbam ad faciendum malum (Exod. XXIII).« Vir enim sanctus et timens Deum pro quantulacunque occasione praestita, se reum peccati constituit, quod tamen manu vel verbo expresse non implevit. Unde David, interfectis sacerdotibus domini octoginta quinque, et viris Nobe a Saule, eo quod Achimelec sacerdos summus panes propositionis, et gladium Goliae dederit sibi famelico et fugitivo, ait: »Reus ego sum omnium istarum animarum (I Reg. XXII).« Idem II Reg. XXIII, cum statio et castra Philisthinorum essent in Bethlehem, sitibundus ait: »O, si quis mihi daret potum aquae de cisterna, quae est in Bethlehem juxta portam! [Col. 0219A] irruperunt ergo tres fortes castra Philisthinorum, et hauserunt de aqua illa, et attulerunt ad David; at ille noluit bibere, sed libavit eam Domino, dicens: Num sanguinem istorum hominum, qui profecti sunt, et animarum periculum bibam?« Gregorius (lib. IX Registri, ep. 39, et Glossa ord. ad c. 23 II Reg.): Qui alienam uxorem concupiscere non timuit, post flagellum eruditus, quia aquam concupiit, expavit, reprehendens se super periculo militum. Et Apostolus in Act. apost. cap. XX, ait: »Quapropter contestor vos hodie, quia mundus sum a sanguine omnium« vestrum. »Non enim subterfugi, quo minus annuntiarem omne consilium Dei vobis.« Si ergo aliquid de contingentibus omisisset, se reum animarum omnium illorum constituisset.

[Col. 0219B] Dominus per Moysen in Deuter. cap. XIX, ait: »Separabis tibi tres civitates in terra promissionis, et tres ultra Jordanem in medio terrae, ut sint aequalis spatii inter se; ad quas diligenter sternes vias, ut e vicino, et sine difficultate, et impedimento viae, qui propter homicidium profugus est, habeat quo possit evadere et confugere. Has civitates refugii sic divides, et praeparabis, ne sis reus sanguinis alicujus, scilicet, qui ad aliquam harum non potuit confugere propter longitudinem, vel impedimentum viae.« 191 Ergo, o praelate, nisi omnem amoveris difficultatem, nisi omnem adhibueris facilitatem, nisi omnem Ecclesiae servaveris munitionem, ut confugiens ad eam liberetur, reus eris sanguinis [Col. 0219C] illius si effusus fuerit. Item cap. XXII: »Cum aedificaveris domum novam, facies,« ruticulas et apodiationes, »murum tecti,« etsi planum sit, »per circuitum, ne effundatur sanguis in domo tua, et sis reus labente alio et in praeceps ruente.« Illud etiam fabulosum, damnabilem esse modicam occasionem mali, ostendit, ubi dicitur:

. . . . . . . Ego te miseranda peremi
Qui in loca plena metu jussi te nocte venire. OVID. IV Metam. fab. 4.
Sic et advocatus, vel alius quilibet (qui, maxime pro injusta causa, aliquem mittit Romam) dicere potest: Ego te miserande peremi, qui in loca plena metu, per Alpos, per Apenninum, et mille pericula mortis, jussi te, etc. Item Job cap. IX: »Verebar [Col. 0219D] omnia opera mea. Etsi enim lotus fuero, quasi aquis nivis, et fulserint velut mundissimae manus meae, tamen sordibus intinges me, et abominabuntur me vestimenta mea.« Quasi: Etsi opera mea in se bona videantur, vereor tamen ne indiscrete facta, vel eo ordine, vel modo, vel tempore, quo non habent fieri, immunda sint; quia commutatio ordinis meritorum mutat formam, ita etiam in observantia aliarum circumstantiarum; et, ut ait Gregorius (ep. ad Aug. Anglor. episc. c. 10): Bona nostra non sunt pura bona; sed mala, neque sunt pura mala, »et justitiae vestrae, quasi pannus menstruatae (Isa. LXIV),« in conspectu Domini; et bonarum mentium est, culpam agnoscere, ubi culpa [Col. 0220A] non est. Non solum autem levis occasio peccandi constituit peccatorem, sed et levis occasio delinquendi, levis occasio omissionis, etc. Unde in Numeris cap. XXXII: Filiis Ruben et Gad petentibus sibi dari terram ultra Jordanem ad alenda pecora, et domos uxoribus et parvulis suis conferendas, respondit: »Nunquid fratres vestri transibunt Jordanem, Ibuntque ad pugnam, et vos hic sedebitis? Si nolueritis sequi eos, derelinquet Dominus populum in solitudine, et vos eritis causa necis omnium.« Item Exodi XXI: »Si bos cornupeta fuerit ab heri et nudiustertius, et contestati sunt dominum« vicini ejus, »nec recluserit eum, occideritque virum, aut mulierem, bos lapidibus obruetur, et dominum illius occident.« Timeant ergo [Col. 0220B] qui dentatas et feroces nutriunt bestias, maxime praelati Ecclesiae, quibus leviori bellua censu constat, quam venter pauperis et inopis. Excusantes autem se ab occasione peccati praestita, nisi manu peccaverint, se reos non putantes, similes sunt primis parentibus; similes Judaeis dicentibus (Judae hoc dicenti: »Peccavi tradens sanguinem justum) quid ad nos? Tu videris (Matth. XXVII).« Per discipulum traditus est, a praeside judicatus, a Romanis militibus crucifixus. Qui omnia fecerunt sic ut nihil facere viderentur, et hoc hodie quaerimus, scilicet non ut peccemus, sed ne peccare videamur. Hi autem similes sunt Pharisae is dicentibus in Actis apost. praedicantibus Christum: Nunquid »et sanguinem istius vultis in caput nostrum refundere?« [Col. 0220C] (Act. V) sed adhuc sanguis ejus est super eos, et super filios eorum. 192 Hanc occasionem levem quidam timens, cum longa manu peccasset, per ora omnium officialium suorum, sicut et per os proprium, confessus est peccata sua. Ob hanc etiam Robertus Ambianensis episcopus, qui dixerat judicibus saecularibus de suspendendo: »Facite opus quod habetis facere,« omnibus diebus vitae suae doluit.

Sanctus etiam Maurilius Andegavensis episcopus vocatus ad baptizandum puerum (qui obiit antequam ad eum forte accedere potuisset) se ab officio suspendit, et fugit in Angliam, clavibus ecclesiae projectis in mare, Deo vovens se amplius officium sacerdotis [Col. 0220D] non fore exsecuturum, antequam per signa viderit quod ei remissum fuerit peccatum, quo se ligatum putabat ex facili occasione. Cui, facto hortulano in Anglia, claves inventae in ventre piscis empti, oblatae sunt; qui tamen non statim, sed peracta poenitentia rediit, reversusque puerum resuscitavit et baptizavit.



CAPUT LXXV. Contra suspiciosos, et ex conjecturis in temeraria judicia prorumpentes.

Justus non solum perpetrandi mali a se amputat levem occasionem, sed et radicem temerarii judicii, hoc est suspicionem. Unde, ut faciat quod per eloquia Dei doceatur, orans ait: »Amputa opprobrium meum quod suspicatus sum (Psal. CXVIII).« Augustinus [Col. 0221A] (in eumd. psal. concione 12), id est fac, ne de bonis, vel malis aliorum, malam vel falsam habeam opinionem, quae est »opprobrium meum;« quia saepe aliter quam res sit esse puto, et ita culpam, quam in aliis suspicor, meam esse ostendo. Cujus enim oculus de facili videt vanitatem, os loquitur, manusve operatur, quod in se agitur, hoc de alio suspicatur, ut etiam propter quod bona facit, propter hoc credat et alterum facere, bona aliorum pura, ex animo suo solo aestimans superficialia suisque similia. Item Augustinus super eumdem locum. Sciendum quod quia occulta hominum non videntur, datus est suspicionibus locus, quas Dominus in Evangelio (Matth. VI), cum de fine operum praecepisset, ne scilicet justitiam suam facerent, [Col. 0221B] vel propter laudes hominum, vel propter pecuniam, vel etiam victum vel vestitum, quia poteramus eam suspicari propter hoc factam, prohibuit dicens: »Nolite judicare« alios, ex suspicionibus, »et non judicabimini (Luc. VI),« non condemnabimini, nec ab aliis suspicione judicabimini. Judicia enim nostra de occultis temeraria sunt; de quibus suum tantum est judicare, cujus judicia vera et occulta. Judicium autem rerum manifestarum cuilibet conceditur; judicium vero personarum soli judici, et nonnisi convictarum in judicio, vel confessarum.

Ad haec sic objicitur: Dubia in meliorem partem interpretanda sunt. Iniquum enim et diabolicum est [Col. 0221C] in aliam partem declinare, et magis pronum esse ad mala quam ad bona. Unde Apostolus ad 193 Rom. XIV: »Infirmum,« caute »in fide assumite, non in disceptationibus,« et suspicionibus, »cogitationum.« Glossa: De operibus enim ejus, quae bono et malo animo fieri possunt, cum ignoretur quo animo fiant, judicare prohibemur. Quod si erraverit, et scienter etiam malo animo fieri ab eo, patienter feras, errorem oratione, vel quovis alio modo cures. Unde ad Galatas, cap. VI. »Fratres, si praeoccupatus fuerit homo aliquo delicto, vos, qui spirituales estis, instruite,« vel perficite, »hujusmodi hominem,« cui non desunt universa, sed aliqua; non utique proterve exagitando, vel peccantem irridendo, vel bona, quae habet, per temerarium [Col. 0221D] et suspiciosum judicium incrustando, vel superbe tanquam insanabilem detestando, »sed in spiritu lenitatis,« de bonis, quae habet, gratias Deo agendo, de malis veniam et salutem a Christo promittendo, »considerans teipsum ne et tu tenteris.« Augustinus (lib. II De baptismo contra Donatist, c. 5): Si aliter de re sapias quam se habet, humana tentatio est. Nimis autem amare propriam sententiam, et in judicium temerarium prorumpere, et melioribus usque ad praescindendae communionis, et condendi schismatis sacrilegium invidere, diabolica praesumptio est. In nullo autem aliter sapere, quam res se habet, angelica perfectio est: quandiu igitur non habemus perfectionem angeli, non habeamus praesumptionem diaboli, potius »alter alterius onera [Col. 0222A] portemus (Gal. VI),« dimittentes debita in invicem, malis proximorum compatientes, ne, si non compatiaris, tua fiant. »Si quis autem existimat se aliquid esse (ibid),« arrogantiae vanitate, stulta suspicione, et spiritualium comparatione, »cum nihil sit (ibid),« fingens se habere quod non habet, alio temerarie judicans non habere quae habent, »ipse se seducit. Opus autem suum probet (ibid),« potius et judicet »unusquisque in se ipso, et non in altero (ibid),« id est, non ex malorum, vel minus perfectorum suam metiens laudem, sic se vane commendans, et alios stulte judicans. Item Epist. I ad Corinthios cap. IV: »Nolite ante tempus judicare, quoadusque veniat Dominus et illuminabit abscondita tenebrarum,« id est nota faciat peccata damnatorum, »et manifestabit [Col. 0222B] consilia cordium, et tunc erit laus unicuique a Deo.« Augustinus (Tract. 90 in Joan.): Perniciose erratur in rebus, ut qui malum putat bonum, et bonum malum, qui virtutes non approbat et vitia non detestatur. Profecto si aliqua suspicione erratur in hominibus, venialis est et humana tentatio, de quibus saepe nostra credulitas fallitur. Nec mirum, quia et de eisdem nonnunquam historia, et multo magis fama mentitur. Quod si de his tentemur, judicia saltem, et definitivas sententias contineamus.

Idem ad Romanos XIV: »Tu quis es, qui judicas servum alienum? suo Domino stat, aut cadit. Non ergo amplius nos invicem judicemus, sed hoc judicate magis, ne ponatis offendiculum fratri vel scandalum.« Augustinus De civitate: Quod ad nos non [Col. 0222C] pertinet, nobis non usurpemus. Non reprehendamus ea quae, quo animo fiant, nescimus; vel si etiam aperta sint mala, de sanitate non desperemus. Qui enim hodie malus, cras bonus. In his ergo duobus temerarium judicium est, quod ex vitio superbiae vel invidiae illorum est, qui magis amant vituperare 194 quam emendare. Quibus dicitur: »Nolite judicare, ut non judicemini (Matth. VII).« Item II Corinth. I: »Gloria nostra haec est testimonium conscientiae nostrae.« Augustinus: Non consideres gloriam istam ex aliquorum comparatione, quia non ait Apostolus: »Gloria nostra est testimonium,« alienae vel malitiae, vel minoris gratiae, sed ait: »Testimonium conscientiae nostrae;« quae, quoniam [Col. 0222D] est occulta, non est ipsa quoque alieno subjecta judicio, et ideo nullus praesumat contra eam, vel proferre, vel cogitare sententiam dicens: Quis servat castitatem, vel illud, vel quodlibet aliud mandatum? Si enim putat quod nemo, ipse sit nemo.

Item: hujusmodi suspiciosi et temerarii judices de occultis cordium judicantes (cum solus »Deus sciat cogitationes hominum, quoniam vanae sunt [Psal. XCIII];« solus scrutetur renes et corda [Psal. VII], solus judicabit, et non secundum auditum aurium, neque secundum visum oculorum arguet [Isa. XI]) divinum officium sibi praesumunt et usurpant, volentes parificari Deo, cum de eo, qui ait: »Ascendam in coelum, et ero similis Altissimo. (Isa. [Col. 0223A] XIV).« Quasi diceret: Profundum est cor hominis, inscrutabile: et quis novit illud? Nos consiliarii, scrutatores cordium. Et item: »judicia Dei abyssus multa (Psal. XXXV).« Quis novit illa? Nos consiliarii Dei. Ii etiam usurpant sibi spiritum propheticum Elisaei, dicentes cum eo ad Giezi puerum illius: »Nonne cor nostrum in praesenti erat, quando accepisti argentum et vestes a Naaman tibi occurrente?« (IV Reg. V.) Similes sunt etiam Judaeis clamantibus et incrustantibus opera Domini: »In Beelzebub principe demoniorum ejicis daemonia (Luc. XI).« Quod dicunt, qui opus dexterae invertunt, dicentes id fieri causa sinistrae, puta laudis, favoris humani, vel quaestus et hujusmodi.

Hoc est »Spiritum Dei exstinguere (I Thes. V),« [Col. 0223B] et in Spiritum sanctum peccare; opus scilicet, quod benignitati ejus deberet attribui, diabolo ascribere (Matth. XII). Solus Dominus vero potuit uti hoc nomine, hypocrita. Quis enim novit de alio, quod sit aurum vel aureus interius, vel deauratus, hypocrisique bracteatus, nisi Dominus? Tales etiam quasi quadam perplexitate vexant justos revelantes et manifestantes illis secreta domus suae, et modum vivendi ad exemplum. Qui si viderint signa arctioris vitae in modo ejus, ut lectum de cineribus, stratum et saccum, et hujusmodi, statim clamitant eos esse hypocritas; si autem haec eis celaverint et loculos suos clauserint, dicunt: Quia in occulto vorator carnium, potator vini fuerit et in plumis jaceat Sardanapali. [Col. 0223C] Hi:

Postpositis propriis aliena negotia curant. HORAT.
habentes os patulum, ablata ostii circumstantia, et linguas prurientes. Contra quos ait Dominus: »Qui sine peccato est vestrum, primus in illam lapidem mittat (Joan. VIII).« Quasi diceret: Cum non cogaris, curjudicas fratrem tuum? Et philosophus (SENECA): In dubiis non cito diffinias, sed suspensam diu teneas sententiam, quae sicut cum morositate et discretione est excoquenda et concipienda, ita et cum gravitate multa est proferenda. Et Hieronymus (in l. De quatuor Virtut. qui est Martini episcopi Dumiensis): Si videris unctum Domini demulcentem caput mulieris, ne statim inde malum suspiceris, sed dicas, quia 195 [Col. 0223D] causa benedicendi hoc fecit. Item Jacobi cap. IV: »Qui detrahit fratri, vel judicat fratrem suum, detrahit legi, et judicat legem. Si autem judicat legem, non est factor legis, sed judex. Tu autem quis es, qui judicas proximum?« Item, Ecclesiasticus, cap. XI: »Priusquam interroges, ne vituperes quemquam, et cum interrogaveris, corripe juste.« Item: »Amputa opprobrium meum quod suspicatus sum, quia judicia tua jucunda (Psal. CXVIII).«



CAPUT LXXVI. Contra rumorosos.

Quia suspiciosi consueverunt esse rumorosi, hujusmodi homines objurgat Apostolus in II ad Thessal. III: »His qui ejusmodi sunt, denuntiamus, et obsecramus in Domino,« id est Christo, »ut cum [Col. 0224A] silentio,« id est sine querela et rumusculis »operantes, panem suum manducent.« Et Cato ait (in Distychis, lib. I):

Rumores fuge, ne incipias novus auctor haberi;
Rara fides ideo est, quia multi multa loquuntur.
Et Horat (lib. I, ep. 18):

Percunctatorem fugito, nam garrulus hic est.
Et Quintus Curtius ait: Praeterea rumor otiosi militis est vitium.

Fama malum, quo non aliud velocius ullum,
Mobilitate viget, viresque acquirit eundo, (VIRGIL., IV Aeneidos, 138.)
Et qui audiens et proferens illoto et turpi utitur sermone ejus vita est inhonestior. Tales bibulas habent aures, linguasque prurientes, et sermonibus cognatis mores similes, rumorosi, rumusculosi [Col. 0224B] et nugigeruli, qui, quod nesciunt, proferunt, cum viri sententia debeat esse certa animi et indubitata responsio. Dubius testis non remanet impunitus, nec ergo dubius assertor alicujus rei. Magis periculosum est praecipitare sententiam, per quam laeditur fama alicujus et incrustatur, quam illam per quam minuitur, vel deperit recula ipsius. Socrates praecepit dari inducias ad solvendum quascunque quaestiones. Et Ecclesiasticus, cap. XXXII. »Fili, sine consilio« (hoc est lima discretionis) »nil facias,« nil dicas; »et post factum non poenitebis.« Praecipitem enim dictionem et actionem saepe sequitur poenitentia. Et Salomon: »Fili, ante omnia habeas consilium stabile (Eccli. XXXVII),« ut nil sine [Col. 0224C] judicio, id est praejudicio, hoc est discretione et deliberatione praecedente, facias et loquaris. Item Ecclesiastici XXXIII: »Qui interrogationem manifestat, parabit verbum,« »disponit sermones suos in judicio (Psal. CXI),« »et sic deprecatus Dominum, exaudietur, et conservabit disciplinam, et tunc respondebit (Eccli. XXXIII),« Item Ecclesiastici XXIX: »Confirma verbum et fideliter age cum illo, et in omni tempore invenies quod tibi necessarium est.« Et Salomon in Parab., cap. IV: »Palpebrae tuae praecedant gressus tuos,« id est opera tua, ut nihil sine providentia loquaris, vel agas.

196 Ne his assimileris de quibus dicitur: »Cor stultorum in ore eorum (Eccli. XXI).« Et item: »Cor stultorum dissimile erit. (Prov. XV).« Et [Col. 0224D] item: »Narratio fatui quasi sarcina in via, labia imprudentum stulta narrabunt, et insensati verba inenarrabilia; verba inenarrabilia; verba autem prudentum statera ponderabuntur (Eccli. XXI).« Summa ergo summarum haec erit, scilicet tardiloquum te esse jubeo. Et philosophus (SENEC., ep. 40 in fin.): Qui in dubiis timidus erit, nauci non erit. Et poeta (STATIUS, l. XI Thebaidos):

Da spatium tenuemque moram, malecuncta ministrat
Impetus.
. . . . . . Hic miseris furor est instare periclo.
Nec librare metu, et tuta odisse.
Imperator Augustus in omnibus agendis morosus fuit, nil sine judicio egit. Unde et dicebat Suetonius: Satis celeriter fit, quidquid fit satis bene.



CAPUT LXXVII. Contra inconstantes.
[Col. 0225A]

Hoc vitium rumorosorum comitatur inconstantia. Saepe enim esse consueverunt inconstantes, et, ita nugigeruli. Inconstantes autem redarguens Ecclesiasticus, c. XXXIII, ait: »Praecordia fatui, quasi rota carri, et quasi axis versatilis cogitatus illius.«


Conveniet nulli, qui secum dissidet ipse. (CATO, in Dist., lib. I.)

Primum argumentum mentis bene compositae est posse morari et secum consistere. Et Apostolus I ad Corinth., ultimo capite: »Vigilate, state in fide, viriliter agite,« quia mulierum est inconstantia. Varium et mutabile semper femina (SENEC., ep. 2). [Col. 0225B] »Constantes estote, et videbitis auxilium Domini super vos (II Paral. XX).« Alioquin nequaquam, sed inconstantes effecti, maledictionem et poenam filiorum Judae incurretis. Unde Ps. CVIII: »Nutantes,« inconstantes et dubii, »transferantur filii ejus et mendicent, et ejiciantur de habitationibus suis, scrutetur fenerator substantiam ejus,« etc. Tales enim cum suspiciosis incurrunt maledictionem Cain, habentes tremulum caput et tremulum cor et inconstans, et tremulam linguam, »vagi et profugi cum Cain super terram (Gen. IV).« Omnis stultitia laborat fastidio sui inconstantes sibi, ipsis vertuntur in taedium, quia »stultus ut luna mutatur (Eccli. XXVII).« Horum opera non habent caudam [Col. 0225C] vel caput, »laudant diversa sequentes. Et Isa. III: Mulieres dominatae sunt populi mei.« Et Parabol., cap. IV: »Dirige semitam pedibus tuis, et omnes viae tuae stabilientur. Firmamentum est Dominus timentibus eum (Psal. XXIV).« Et Petro dictum est: »Confirma fratres tuos (Luc. XXII).« Inconstantes enim arundini omni vento agitatae comparantur (Matth. XI). Et David ait: »Laetetur cor quaerentium Dominum, et confirmamini (Psal. CIV),« etc. Item: »Perfice gressus meos in semitis tuis, ut non moveantur vestigia mea (Psal. XVI).« Et item »Confirma hoc, Deus, quod operatus es in nobis (Psal. LXV).« »Dominus autem firmavit 197 faciem suam, ut iret in Jerusalem (Luc. IX).« [Col. 0225D] In cujus ore »non fuit est et non.« A quo vitio Apostolus II Corinth. I se excusans, ait: »Nunquid levitate usus sum, ut sit apud me, est et non?« Idem: »Stabiles estote et immobiles, abundantes in opere Domini semper (II Cor. XV).« Inconstantem Salomon apostatae aequiparat Parabol. VI, dicens: »Homo apostata« et levis, »vir inutilis graditur ore perverso, annuit oculis, terit pede,« etc. Glossa: Exteriorum mobilitate indicat, quod nulla radice interius subsistat; quia mobilitas vel inconstantia mentis membra praebet inquieta. Item: »In circuitu impii ambulant (Psal. XI).« Item: »Omnem escam abominata est anima eorum (Psal. CVI),« etc.



CAPUT LXXVIII. Contra peregrina judicia ferri candentis, et aquae frigidae, vel bullientis.
[Col. 0226A]

Sicut dubia, ita peregrina judicia, imo diabolica tentamenta, quibus Dominus tentatur, ab eodem sunt prohibita. Unde Deut. XVIII: »Cave ne inveniatur in te, qui ariolos sciscitetur, observet somnia vel auguria, nec maleficus, nec incantator, nec pythones consulat, nec divinos, et quaerat a mortuis veritatem.« Ergo si tibi prohibitum est per gladium, vel praelium, divinorum officiorum [f. judiciorum] quaerere veritatem et per ignem, vel aquam, vel aerem, nec officio incantatoris, vel incarminatoris probes alicujus innocentiam. Eadem etiam auctoritate canonica, et apostolica, qua illa et ista prohibita sunt. Item cap. eodem: »Propheta qui voluerit [Col. 0226B] loqui, quae ego non praecepi, interficietur. Sed quomodo intelligam per illum non esse locutum Dominum? Hoc habebis signum, si quod propheta ille praedixerit, et non evenerit, hoc Dominus locutus non est, sed per tumorem animi sui propheta confinxit, et ideo non timebis eum.« Sed peregrina judicia et incarminationes, vel exsecrationes aquae, vel ferri candentis, saepe fallunt, nec effectum consequuntur. Istis enim saepe damnatur innocens. Ergo si non evenerit quod pollicetur miraculator iste, nec tale judicium locutus est Deus.

Si autem evenerit, et Deus hujusmodi judicium non praecepit in lege loqui vel Evangelio, ergo interfici debet, contra Deum sic loquens et incantans. [Col. 0226C] Item, Deuteron., cap. XVII: »In ore duorum aut trium testium peribit qui interficietur.« Glossa: »Nonnisi secundum verbum, quod locutus sum,« attestationes scilicet legis et Evangelii, judex judicabit eum. Et Apostolus ad Hebraeos VI, ait: »Omnis controversiae finis est juramentum.« Et epistola III ad Corinth. I: »Non quia dominamur fidei vestrae, sed adjutores sumus gaudii vestri.« Cum igitur non possit cogi quis credere, quomodo minus credens comburitur, cum homo ejusmodi fidei non possit dominari? Et David: »Non egredieris, Deus, in virtutibus nostris (Psal. XLIII),« sicut olim in miraculis antiquorum patrum. Item Dominus Matthaeo (cap. IV): 198 »Dic ut lapides isti panes fiant.« Qui respondens dixit: »Scriptum est: Non in solo [Col. 0226D] pane vivit homo, sed in omni verbo quod procedit de ore Dei:« Non utitur potestate, sed Scripturarum auctoritate, docens nos magis doctrina pugnare quam miraculis. In eodem: »Non tentabis Dominum Deum tuum (ibid.).« Glossa: Suggerebat diabolus ut aliquo signo exploraret quantum apud Deum posset. Sed nemo debet tentare Deum, quando habet ex humana ratione quid faciat. Unde quamvis omnia possit, ait suis: »Si vos persecuti fuerint in una civitate, fugite in aliam (Matth. X).« Et ipse idem fugit, qui et potuit aliter de templo descendere quam per jactantiam se praecipitare (Joan. VI). Postquam autem deficit humana ratio, commendet se homo Deo, non tentando, sed devote confitendo. Reis ergo ad probationem aquam zelotypiae (Num. V) [Col. 0227A] et maledictionis (eo quod de ea Scriptura memoret) dare consulerem, nunquam autem corpus Domini propter nimiam , id est humiliationem tanti sacramenti. Ego etiam licet sacerdos et jussus ab universali Ecclesia, peregrinum judicium non exercerem. Item: Quaedam approbata quondam a Domino, et ad tempus indulta, ut jactum sortium in multitudine de Saul (I Reg. X), vel in paucitate et duobus, de Matthia et Barnaba (Act. I), hodie non recipit Ecclesia; propter, tum viciniam sortilegiorum, et quia mala sunt vicina bonis (HORATIUS), tum propter incertitudinem sortium (26, q. 5, c. Sortes), quibus servatis et jactis, maxime in multitudine, malus et indignus praeponeretur digno in regimine ejus. Maluit ergo Ecclesia electionem praelati [Col. 0227B] committi humanae rationi et discretioni quam sortium incertitudini. Hinc concludo, quod si propter dictas causas non recipit judicium sortium peregrinum et incertum, etiam in casu, ubi non timetur effusio sanguinis; multo minus propter easdem causas, et in casu ubi est effusio sanguinis, recipere debet peregrina judicia, ad probandum innocentiam, vel malitiam alicujus. Restat ergo ea esse tollenda de medio Ecclesiae, sicut et jactum sortium, praesertim cum nec auctoritate ejus sint instituta vel recepta, sed furtive et cupide subintroducta. Item: Hodie non creditur veritati sortium in eo quod majus est, ut in eligendo praelato ecclesiae, ex cujus electione maxime pendet salus ejus si bonus, vel imminet periculum animae si malus eligitur. Igitur [Col. 0227C] nec in eo, quod minus est, debet credi veritati peregrini judicii; vel si creditur, in eo quod minus est, et in eo quod majus et utilius est, multo magis standum veritati hujus judicii. Item: Privilegia paucorum non sunt trahenda ad consequentiam, et in legem communem. Legimus Moysen transiisse mare Rubrum sicco vestigio (Exod. XIV); Danielem de lacu leonum illaesum extractum (Dan. VI); tres pueros de camino ignis liberatos (Dan. III); Brixium in sui purgationem in byrrho suo prunas detulisse ardentes (GREG. Turon. II lib. Hist. Franc., c. 1, et Vita ejusdem, t. VI Surii); Achaz ad vocem Isaiae signum a Domino petiisse (Isa. VII), nunc autem a fide praedicata et suscepta, sicut nonnulla proclamat auctoritas, non tempus est faciendi miracula, sed fidei et [Col. 0227D] mandatorum potius implendi et imitandi opera. Vel si vis ut fiant miracula, trade nobis similem alicui praedictorum, 199 et per eum fiant, et pro re nimis utili Ecclesiae. Item: In judicio aquae elementum exercet naturam, et judicium suum, et manifestationem, et probationem innocentiae alicujus, cujus elementi natura est, corpus ponderosum intra se recipere, nisi, quasi in pilam, vel in naviculam corpus humanum convertatur et contrahatur, sicque in hoc judicio gratia juvatur natura. Econtra in judicio ferri candentis in probationem innocentiae alicujus aufertur elemento natura sua et officium, quod est teneram carnem comburere. Similiter econtrario in his judicatur circa manifestationem reatus, vel malitiae [Col. 0228A] alicujus. Unde concludo, in utroque elementorum horum debere observari naturam ejus, et officium in manifestatione innocentiae alicujus, ubi miraculose utrumque sua natura privari in manifestatione alicujus reatus, vel propter contrarietatem judicii utrumque, scilicet judicium aquae, et judicium ignis, esse refellendum et repellendum.

Item: Si miracula promissa a Domino in Evangelio justis, quandoque fallunt, nec sunt in necessitate, ut semper effectum suum consequantur (Marc. XVI); ut scilicet curentur aegri per manuum impositionem, et hujusmodi, sicut testantur sancti, quomodo haec miracula peregrini judicii semper in necessitate sunt, ut fiant vel effectum suum consequantur? si fallunt, ergo spernenda sunt. Quod [Col. 0228B] autem furtim sint miracula hujusmodi peregrina judicia, ex eo probatur quod elementis natura sua per incantationem aufertur. Sed et miracula facere concessum est etiam malis a Deo, et pro malis. Unde: »Nonne in nomine tuo daemonia ejicimus? (Matth. VII)« etc. Ego tamen etsi per me, vel pro me miracula non fiant, non ideo credam me esse minus fidelem et innocentem. Modo enim Ecclesia magis innititur bonis operibus quam miraculis. Item Dominus: »Quaecunque petieritis Patrem in nomine meo (Joan. XIV),« pie scilicet et perseveranter; et ea quae sunt ad salutem, id est, »sine quibus non est salus, et pro vobis fient.« Vobis, non dico his pro quibus, vel contra quos petitur. Quomodo igitur sacerdos magus et incantator praesumit [Col. 0228C] se exaudiri pro omnibus, pro quibus, vel contra quos invocat? Item: Petrus in Dialogo (lib. I, c. 2) quaerens a Gregorio, quomodo caligae impositione super mortuum resuscitatus sit, scilicet, vel propter meritum invocantis, vel meritum matris pro filio rogantis, vel meritum suscitandi, vel sanctorum ad quos preces diriguntur. Cui Gregorius: Modo pro hac causa, modo pro illa, modo omnibus his concurrentibus fiunt miracula; sed pro quo istorum fiunt haec ab hujusmodi sacerdote? Item: Nec exorcismi inventi a Salomone, sed nec exorcismi inventi ab Ecclesia, ad effugandos daemones, curandos energumenos, morbos sanandos, de necessitate semper sunt efficaces talium, sed saepe fallunt. Quomodo [Col. 0228D] ergo exorcismi, imo maledictiones aquae vel ignis, de quorum origine et auctoritate penitus ignoratur, in necessitate sunt, ut semper suos consequantur effectus? Nunquid est hoc ex vi exorcismorum, vel auctoritatis eorum, vel ex vi ordinis? Ita dico, si alicui ordini sunt addicti, sed 200 auctor ignoratur. Restat igitur, ut ex vi eis collata hoc habeant. Sed a quo? Sic ergo, ex vi ordinis. Nunquid ergo hoc aliquis potest semper, quia sacerdos est, vel quia exorcista? Item Psal. LVIII: »Intende animae meae, et libera eam, propter inimicos meos« confundendos, vel convertendos mea liberatione »eripe me.« Sed mirum videtur quod in hoc petitionis suae causam constituit, ac si non esset liberandus, si neutrum eorum contingeret. Sed attendendum [Col. 0229A] quod duae sunt liberationes: una occulta, quae fit propter ipsos sanctos, qualiter liberati sunt Machabaei septem igne consumpti cum matre ipsa eosdem hortante, ut eligerent potius mori pro legibus Dei, quam vivere contra eas (II Machab. VII). Est et alia aperta, quae fit propter inimicos puniendos, vel convertendos; qualiter tres pueri de igne, etiam corpore liberati sunt; propter quod ipse Nabuchodonosor conversus Deum ipsorum, quem contempserat, praedicavit (Dan. III). Si igitur petis apertam alicujus liberationem, nec propter conversionem fratrum, vel fidei assertionem, Deumque tentando, provocas ad eam, et ad miracula facienda; tempora et statum gratiae conaris reducere ad tempora et statum veteris instrumenti, cum Dominus [Col. 0229B] tempore gratiae sanctis suis occulta tantum promiserit, daturus illis manifesta tempore suo, non sicut antiquis, qui tanquam mammotrecti alliciendi erant miraculis et temporalibus ad amorem coelestium. Dominus etiam justis sub Novo Testamento per Isaiam XLIII ait: »Ne memineritis priorum, et antiqua ne intueamini. Ecce ego facio nova, et nunc orientur, utique cognoscetis ea.« Item in psalmo CVII: »In Deo faciemus virtutem,« non in gladio, non in miraculis, sed in Deo, scilicet in fide ejus et bonis operibus vincendo diabolum. Item: Forma baptismalis a Christo inventa, non semper consequitur effectum suum, impediente macula etiam unius criminalis. Quomodo igitur forma exsecrabilis [Col. 0229C] incarminationis ferri, nescio a quo inventa, ex necessitate semper habebit efficaciam? Item: Si ecclesia infidelium promitteret Ecclesiae fidelium se suscepturam fidem Christi, si eam veram esse probaverit et examinaverit judicio ferri candentis, nunquid Ecclesia catholica propter tot lucrandos subiret in unica persona hujusmodi judicium? Absit eam fidem Christi incerto committere judicio, ne astutia et malignitate diaboli, et ex permissione Dei periclitaretur. Ob quam causam nec passi sunt Judaei rotulum suum deferre circa civitatem Remensem tempore siccitatis, denegata pluvia Ecclesiae ad preces et ad processiones ejusdem. Item: Peregrina judicia approbantes, celebrantes, vel subeuntes, videntur se parificare Joanni, »qui in [Col. 0229D] ferventis olei dolium missus, illaesus,« et mente et corpore, »exivit.« Similes etiam videri volunt beato Marcello Parisiensi. Qui, cum super manus ejus faber massam ferri ignitam poneret, et eo prunas in thuribulo poni rogante, ait: De calore ignis calet, et novem pondera habet. Manus autem tui peccatoris, nunquam fiat statera ponderis ferri candentis. Item, ut exemplis utamur: In Remensi concilio (anno 1148), praesidente papa 201 Eugenio, quidam Manichaeus convictus, et confessus haeresim suam de communi decreto concilii incarceratus est, non interfectus, non membro mutilatus, sed ne alios corrumperet, et si forte poeniteret in carcere Samsonis ejusdem civitatis archiepiscopi positus, aqua et tenui diaeta altus est donec obiret.

[Col. 0230A] Qui etiam archiepiscopus judicium ignis in dioecesi sua exerceri omnino prohibuit; judicium vero aquae sustinuit quoquo modo, non concedens tamen alicui sacerdoti suo benedictionem aquae celebrare, nisi prius praestita cautione sacerdoti benedicturo aquam a principibus de non mutilando membro, et de sanguine non effundendo. Sed et infideles olim Christiano non convicto vel confesso, dabant inducias triginta dierum, ut secum deliberaret, an idolis sacrificare vellet. A convicto autem aut confesso, et nomen Christi negante, nihil amplius, quam ut sacrificaret idolis, exigebatur. Non enim, si sic sentiret in corde, probabatur. Quomodo igitur Ecclesia corda hominum judicio peregrino examinare praesumit? Vel quomodo induciae legitimae Catharis [Col. 0230B] deliberandi non dantur, sed statim comburuntur? Imo etiam quaedam matronae honestae nolentes consentire libidini sacerdotum »de semine Chanaan (Dan. III)« genitorum ab eis, in libro mortis scriptae sunt et accusatae ut Catharae, et damnatae etiam a quodam petente et stulto zelatore fidei Christianae, loculis divitum Catharorum emunctis et abire permissorum. Unicus, quia pauper et pallidus fidem Christi fideliter in omnibus confitens, et in spem praetendens, combustus est, eo quod episcopis congregatis diceret, quod nequaquam judicium ferri candentis subiret, nisi ei prius per eos constaret, quod sine peccato mortali, et tentatione Domini hoc fieri posset. Qui audientes hoc verbum una omnes [Col. 0230C] eum reliquerunt, dicentes regi, non licet sibi interesse judicio sanguinis. Item Hebr., cap. XI: »Sancti per fidem vicerunt regna:« Respondet Augustinus: Quandoque occulta victoria et liberatione, quandoque manifesta. »Operati sunt justitiam,« hoc semper. »Adepti sunt repromissiones in Christo.« Haec praecedentia semper per fidem, si justus es, adipiscere. Non enim in necessitate fidei est, ut semper adipiscaris sequentia in miraculorum superficie, »ut obturaverunt ora leonum,« etc. Sanctitatem ergo similem sanctitati istorum praesumit se habere, imo majorem, qui ex necessitate, et ita quod non fallant, miracula operari attentat. Item: non esse innitendum falsitati et incertitudini peregrini judicii multa exempla probant, ut illud de aedituo Aurelianensi [Col. 0230D] suspenso pro reliquiis ecclesiae sancti Samsonis furtim sublatis.

Quae alius, postea deprehensus, confessus est se sustulisse. Et illud de recluso Compendiensi, qui pro consimili furto nimis audax, quia nihil conscius, tulit ferrum candens et combustus est. Et illud de reclusa familiari Catharis. Unde et viluit nomen ejus in populo, adeo ut nec esset qui eam fame morientem pasceret. Quae ad consilium cujusdam decani religiosi confessa 202 ei prius, quod omnino immunis esset a pravitate haeretica Catharorum, in purgationem sui tulit ferrum, et bis combusta est. Et illud de peregrino Anglico, cui sine comite suo redeunti de partibus Jerosolymitanis, socio ejus divertente ad S. Jacobum, impositum est (a parentibus [Col. 0231A] socii ejus per calumniam), quod eum in via occidisset. Unde et judicium aquae subiens, periit; revertente socio ejus in Angliam in brevi post suspensionem ejus. In dubiis ergo tenenda est sententia, potissime in causa sanguinis, ubi non conjecturaliter vel probabiliter tantum est procedendum, sed limpidissimis et luce clarioribus rationibus judicandum, ne aliter judicans reus sit mortis condemnati. Sed nec convicti ab hujusmodi judicio tradendi essent morti, quia hoc judicium quodammodo est ecclesiasticum, quia non exercetur sine praesentia sacerdotis, per quod, cum traditur morti, a sacerdote traditur; quia illud ab eo fit, cujus auctoritate fit. Sed et B. Thomas Cantuariensis. Clericum degradatum noluit pro eodem crimine alias puniri, quia »non punit Deus [Col. 0231B] bis in idipsum (Nahum I juxta LXX, et citatur 13, q. 2, c. Quaesitum est).« Quod ante Cathari convicti vel confessi non sint occidendi, nisi crediderit manualiter Ecclesia, quod sibi possint resistere, videtur. Ait enim Apostolus: »Haereticum hominem post trinam admonitionem, devita (Tit. III).« Non ait, occide. Item David: »Increpa feras arundinis, et dissipa, ne sit congregatio taurorum in vaccis populorum (Psal. LXVII).« Recludendi ergo sunt, non occidendi. Unde super illum locum II Reg. XVI: »Ingredere ad concubinas patris tuis,« etc. ait Isidorus: Per concubinas David ab Absalon corruptas, haereticos et apostatas accepimus. Ad has David ultra non ingreditur, nec hi similiter regimini Ecclesiae praeponuntur. His tamen jubet David in [Col. 0231C] custodia positis alimenta ministrari, a consortio autem bonorum alienari debent. Non autem pastum talibus renuit, sed praebere jubet, ut convertantur beneficiorum occasione. Item III Reg. II: »Hodie te non interficiam, quia portasti arcam Domini,« etc. Apostolo etiam, eo quod omnia contemneret, et frequentes tribulationes sustineret, impositum est a pseudo quod non sane crederet, nec vir Dei esset. Unde II, ad Corinth. c. IV, »Ergo mors in nobis operatur, eo quod non creditis sicut asseritis, vita autem operatur in vobis,« eo quod creditis. Succedunt enim vobis bona ad nutum, nobis autem semper mala et mors imminent. David autem ait: Quia: »Memoriam fecit mirabilium suorum misericors [Col. 0231D] et miserator Dominus (Psal. CX).« Non ergo expectes, ut semper pro te ista faciat, quae aliquando fecit, ut memoriam eorum haberes. Item: Apostolus, I ad Corinth., cap. XII, ostendit diversitatem personarum secundum officia in Ecclesia, et divisionem gratiarum in ea; quia: »Alii datur per spiritum sermo sapientiae; alii sermo scientiae secundum eumdem Spiritum; alteri fides in eodem Spiritu; alii gratia sanitatum in uno Spiritu; alii operatio virtutum,« miraculorum, etc. Si igitur omnibus confertur operatio virtutum, maxime in peregrino judicio, quomodo »divisiones gratiarum sunt?« Vel: Quomodo alii a sacerdotibus ad exsecrandum aquam non admittuntur? Si solis sacerdotibus 203 et omnibus confertur haec potestas, quomodo tot [Col. 0232A] fiunt divisiones gratiarum? Vel cum sint omnia unum membrum, ubi corpus? Item: Hoc confertur eis ex dono Spiritus sancti tantum, vel ex vi ordinis. Si ex dono Spiritus sancti, igitur aliquis potest carere hoc dono propter maculam aliquam. Et quia »divisiones gratiarum sunt,« quomodo igitur omnes praesumunt hanc potestatem exercere? Quod hoc ex vi ordinis fiat tantum, videtur ex eo quod hujusmodi judicium contra institutionem et prohibitionem ecclesiasticam exercetur. Item: Calumnia in hoc judicio manet impunita.

Unde et passim, et temerarie prosilitur in accusationem cujusque: ergo hoc judicium inaequale et injustum est, cum secundum legem, calumniantes in vindictam similitudo exposcat supplicii. Item [Col. 0232B] Isaias, cap. XLIV: »Ergo Deus faciens omnia extendens coelos solus, stabiliens terram, et nullus mecum. Irrita faciens signa divinorum, et ariolos in furorem vertens; convertens sapientes retrorsum, et scientiam eorum stultam faciens.« Item: Praebere alicui opportunitatem, vel occasionem fornicandi, cum possis impedire, peccatum mortale est. Ergo et praebere opportunitatem, vel occasionem effundendi sanguinem alicujus cum possis impedire, vel non consentire, magis mortale est, cum et hoc, illo sit peccatum majus. Sic et sacerdos incarminans elementum et reus subiens tale judicium, mortaliter peccant. Sed dices: Nunquam multitudo est in causa, ideoque non posse resisti. Sed nunquid multitudo posset facere simplicem fornicationem [Col. 0232C] non esse peccatum mortale, vel magis tolerabile, si omnes fornicarentur? Absit! Juxta illud: »Multitudo non parit peccanti patrocinium,« Ergo nec in hoc majori. Ego igitur reus, juramento me purgarem, nec ultra procederem. Sacerdos similiter, non benedicerem aquam vel ferrum, nec reliquias et sancta praeberem, ut super ea juraret commissurus monomachiam, ne per auctoritatem et occasionem essem reus sanguinis effusionis. Item: Veritas hujus judicii, vel consistit in officio sacerdotis tantum, vel in voluntate rei judicium subire volentis, vel in utroque; sed non in officio sacerdotis tantum, quia pro hoc solo non fieret; nec in voluntate rei, quia invitus subit. Vel si voluntarius: [Col. 0232D] An ideo erit hoc judicium justum? Si hoc: Ergo injustum erit in eo quod invitus subierit? Vel si coactus, et si per violentiam in cupam immittitur, eritne standum judicio aquae? Quid igitur, si non habes ex humana ratione quid facias? dicas: »In manus tuas, Domine, commendo spiritum meum (Psal. XXX).« Terra vero corporis mei, ut videris expedire, vel detur in manus impii, vel, si placeat, liberetur. Item: Patet hujusmodi judicium injustum esse, ex dolo et cautela, quae in eo exercetur, ut in ligando corpus humanum in naviculam, vesiculam vel pilam in demittendo, in spiritum retinendo, quo retento corpus superenatat. Sic ergo incertitudini et cautelae demittentis, vel timoris immissi ob quem spiritum retinet, committetur [Col. 0233A] sanguis humanus effundendus, »pro quo sanguinem suum effudit Dominus Jesus Christus (Matth. XXVI).« item: Pugil 204 commissurus monomachiam, vel confidit in virtute et robore suo magis, vel in exercitio artis, vel in omnimoda innocentia sua, vel in miraculo Dei faciendo. Si in virtute sua vel in artis peritia, ergo inaequale est judicium. Si in omnimoda innocentia, praesumptio est, et anticipatio divini judicii, in quo solo »manifestabuntur abscondita cordis nostri (I Cor. IV).« Si in miraculo, diabolica tentatio est, cum dictum sit: »Non tentabis Dominum Deum tuum (Matth. IV),« dum habes quid agas secundum humanam rationem. Item: Patet hujusmodi judicium esse injustum, ex eo quod diversi diversa de ipso sentiant. Quidam immissum [Col. 0233B] in aquam, si fundum non tetigerit, damnant; alii illum justificant et salvant, si aqua totum eum receperit, et concluserit, et operuerit cum capillis: alii (etsi soli capilli enatent, cum sint excrementa corporis, non de substantia ejus) talem justum pronuntiant. Item: Ferrum si a tribus deferatur, minus ignitum et calidum est delatum ab ultimo. Unde et manus tertii inventa est non combusta, cum a tribus deferretur, manusque aliorum combustae essent. Item: Callosa est manus, vel non. Exemplum de eo, qui praeparans unum de filiis suis ad judicium aquae, sex supernatantibus, septimum aquae imposuit, qui statim fundum petiit. Iste, inquit, mihi necessarius est, et post per illum evicit.



CAPUT LXXIX. Contra traditionum onerositatem et multitudinem.
[Col. 0233C]

Praeter supradictas traditiones et adinventiones diabolicas de peregrinis judiciis omnino illicitas, sunt quaedam traditiones licitae et utiles. Saepe tamen, et in casu divinis praeceptis evangelicis et apostolicis, sicut videtur, obicem et contrarietatem praebentes. Sunt et aliae licitae, nullumque offendiculum mandatis divinis parientes, et tamen prae multitudine sua gravant constituentes, et inobedientes illis transgressores, nisi in parcitate et in paucitate, et nonnisi pro manifestissima causa et utili instituendae essent. Obicem videntur praebere divinis praeceptis. Hae evacuant evangelicam libertatem corripiendi fratrem, scilicet silentium, tranquillitas [Col. 0233D] et religio claustri, nisi in venialibus et minus atrocibus criminibus, et ita in atrocioribus dormit et exspirat forte apud claustrales hoc mandatum: »Si peccaverit in te frater tuus, corripe eum (Matth. XVIII),« etc., secundum formam ecclesiasticam et ordinem judiciarium. Item: Traditio de non recedendo a contemplativa ad activam, nisi pro utilitate Ecclesiae, his obviat mandatis: Dominus suis dedit potestatem cujusque operis (Matth. X). Et item: »Si dextera tua scandalizat te, abjice eam, et projice abs te (Matth. V),« id est si contemplativa offendiculum et taedium tibi peperit, redi ad activam. Non 205 dico ad quamlibet, sed ad eam, quae et contemplativa est respectu activae inferioris.

[Col. 0234A] Est enim contemplativa excellens, qua quis mente inhaeret contemplationi Trinitatis et coelestium spirituum. Est et contemplativa indignior, ut lectio, scriptitatio, et hujusmodi, quae et contemplativae partes sunt respectu activae inferioris, quae et conjugatis est in remedium. Est etiam activa praelati dignior in meritum. Ad medium ergo redeat fastiditus in excellentiore contemplativa. Item: Traditio de proprietate fugienda, et de non erogando pauperibus, de non subveniendo tribulatis, nisi per eum, cui dispensatio credita est, obviare videtur his praeceptis: »Esto consentiens adversario tuo (Matth. V),« Evangelio scilicet, quod est tibi abbas et adversarius in via, quod clamat: »Frange esurienti panem (Isa. LVIII),« etc. Et item: [Col. 0234B] »Omni petenti te tribue (Luc. VI).« Et item: »Si esurierit inimicus tuus, ciba illum (Rom. XII),« etc. Item: »Religio munda et immaculata haec est: Visitare pupillos et viduas in tribulatione eorum, et immaculatum se custodire ab hoc saeculo (Jac. I).« Item: »Qui habet duas tunicas, det unam non habenti, et escas similiter (Luc. III).« Martinus supererogavit, qui pallium pauperi dimidiavit. Item: »Qui viderit fratrem suum necessitatem habentem, et clauserit viscera sua ab eo, quomodo charitas Dei est in eo?« (I Joan. III.) Ait enim: »Quod uni ex minimis meis fecistis, mihi fecistis (Matth. XXV).« Credo Martinum in necessitate, quae legem non habet, si superstes esset, potius velle obtemperare abbati evangelico, ut majori adversario, [Col. 0234C] quam abbati militanti in claustro.

Sic et monachus quidam religiosus, Deo potius quam hominibus obtemperans, abbatis hospitis cappam furatus est, dans eam pauperi nudo; fratrem etiam compeditum in nocte Dominicae Nativitatis solvit et permisit abire, quia nocte illa »melliflui facti sunt coeli (Luc. II),« et pax, et libertas reddita est hominibus. Item: traditio de jacendo in cuculla crucis formam habente, eo quod dixerit B. Benedictus (in Regula, c. 22): Monachi semper vestiti et praecincti jaceant, ut promptiores et magis parati sint occurrere Domino, contradicere videtur huic mandato: »Rationabile sit obsequium vestrum (Rom. XII).« Et item: Exemplum Petri in carcere dormientis (Act. XIX). Sed cum paratiores [Col. 0234D] essent si calceati jacerent (cum majori enim mora calceantur quam vestiuntur), cur et hoc eis ob eamdem causam non est praeceptum? Sed nunquid monacho jacere nudum licet? Nec clericum decet, cujus caro nuda nunquam debet apparere. Utrum autem monachus submersus (eo quod in fluctibus et periculo tunica noluerit exui, magis innitens traditioni quam praecepto Dei, scilicet: »Non tentabis Dominum Deum tuum (Matth. IV).« Itabens quid faceret de humana ratione) debeat damnari vel Christiana sepultura sepeliri, non est meum judicare. Forte enim se tunica non exuit per internam inspirationem, potius quam ob zelum sanctae traditionis, vel secundum scientiam communem. [Col. 0235A] Item: traditio de non cooperiendo capite toto in monasterio, supradicto mandato obviat: »Rationabile sit obsequium vestrum (Rom. XII).« Quidam autem conversus, cum ei veniret in dubium, utrum magis parendum esset humanis traditionibus, an divinis, elegit praeponere, 206 in necessitate, opera pietatis mandatis hominis; et forte Spiritus sanctus, qui eum fecerat dubitare, quid esset agendum in dubio, revelavit, ne postponens opera misericordiae reprehensibilis videretur cum Pharisaeis, quibus ait Deus: »Vos autem dicitis, si dixerit homo Patri vel matri corban (quod est donum) quodcunque ex me, tibi profuerit. Et ultra non dimittitis eum quidquam facere patri vel matri: rescindentes verbum Dei per traditionem vestram [Col. 0235B] (Marc. VII).« In impletione igitur mandatorum Dei potius debemus exerceri cum David, qui ait: »Et in adinventionibus tuis exercebor (Psal. LXXVI).« Nunc tamen multitudine novarum traditionum revocare videmur jugum »et onus importabile, quod neque nos, neque patres nostri potuerunt portare (Act. XV),« quae saepe dant materiam et occasionem delinquendi. Vide Apostolum non nisi paucas traditiones honestas et mysticas instituisse, ut de velando capite mulieris »in oratione propter angelos (I Cor. XI),« et hujusmodi. Antonius etiam eremita quibusdam religiosis quaerentibus ab eo regulam et formam religiose vivendi, tradidit eis codicem Evangelii. In Lateranensi etiam concilio sedentibus Patribus ad condenda nova [Col. 0235C] decreta ait Joannes Carnotensis [(1-2) 1Kb] : Absit, inquit, nova condi, vel plurima veterum reintingi et innovari! Multitudine etiam inventorum praegravamur, cum dicat auctoritas, quia etiam de utilibus aliqua postponenda sunt, ne multitudine utilium gravemur. Imo ideo potius praecipiendum et laborandum esset, ut Evangelium observaretur, cui nunc pauci obediunt. Timeamus ne dicat nobis Dominus: Bene irritum facitis praeceptum Dei, ut traditionem vestram servetis. Tales in vanum colunt me, dicit Dominus (Marc. VII). Vide etiam quot transgressores constituat decretum Gregorii ultimi (Greg. VII) de jejunando in quarta feria et sexta usque ad quinque annos in consolationem et visitationem [Col. 0235D] Ecclesiae Jerosolymitanae; de jejunando etiam adventum Domini, quod quidam interpretantur esse exhortationem, alii consilium, alii dicunt ei esse derogatum more utentium in contrarium. Vide etiam quod transgressores constituunt decreta Lateranensis concilii (tit. I, cap. 8), ut illud de revocandis decimis a manibus laicorum sub interminatione anathematis; et illud de beneficio ecclesiastico non promittendo antequam vacaret, in quibus hodie dispensatur nulla habita memoria praecedentium canonum (35, q. 3, Porro duorum). Vide [ms. vidi] etiam quomodo illud sanctissimum sacramentum Ecclesiae, scilicet matrimonium, per [Col. 0236A] traditiones de tertio genere affinitatis, et quasdam alias modo irritum et ratum, modo firmum fiat garrulitate advocatorum, reticulis traditionum innitentium, quibus loculos proprios impleant, et alios emungant, adeo ut sacramentum matrimonii in derisum laicis vertatur. Vide etiam quot transgressores constituant, si observandae fuerint traditiones omnes traditae de solemnitatibus ordinis judiciarii, quem protrahentes advocati, dum moliuntur, dum comuntur, annus est. Apostolus tamen asserit, quia »Omnis controversiae finis est juramentum (Hebr. VI);« et Moyses: »In ore duorum aut trium testium stat omne verbum (Deut. XVII).« Et comes Theobaldus stans pede in uno 207 multas lites dirimebat.

Ut autem planior et certior doctrina super licitis [Col. 0236B] vel illicitis traditionibus habeatur, distinguendum est, quoniam quaedam traditiones recta fronte contrariae sunt mandatis divinis, ut traditio de Corban, huic: »Honora patrem et matrem (Marc. VII).« Quaedam eis obicem et impedimentum, quo minus impleantur, faciunt, ut illa traditio canonicae regularis de non confitendo capellano suo in quibusdam criminibus a conversis suis, sed priori, sic instituta ob avaritiam. Sicut etiam illa traditio Grandi-Montensium, de non confitendo furtum, vel lapsum carnis, et quaedam alia crimina, nisi priori Grandi-Montensi, peccante usque ad eum per cellulas suas a Barbato misso, qui ne peccatum suum sic omnibus manifestaretur, illud saepe et sacerdoti et omnibus aliis ostendit. Quaedam etiam traditae citra ea, [Col. 0236C] in quibus non periclitatur veritas, ut de observando silentio, et hujusmodi, pariunt scrupulositatem in conscientiis plurimorum, si scilicet non observatae constituant transgressorem et minus obedientem, vel non, cum citra illas possit esse salus. Quaedam etiam prae multitudine, generant, eas implere volentibus, fastidium et acediam, cum scriptum sit, quia »Maledictus omnis qui facit opus Dei negligenter (Jerem. XLVIII).« Et Hieronymus: Melius est unum psalmum cum hilaritate mentis decantare, quam centum in tristitia et acedia, quia hilariter psallentem et orantem diligit Deus, non ex tristitia, vel necessitate. Absit igitur ex praecepto multiplicare Matutinas, psalmos vel preces, nisi adfuerit [Col. 0236D] devotio! Item, quaedam schisma et divisionem quamdam unitatis constituunt, ut traditiones traditae super diversis modis cantandi, psallendi, et legendi in diversis monasteriis, et clericorum ecclesiis, cum unitas in omnibus, quantum possumus, servanda sit, quae est vinculum pacis ecclesiasticae. Item: Quaedam traditiones impletae, ut de cantandis vocalibus horis, nimiam pariunt securitatem, quasi eas implens, minime vel minus teneatur ad realium impletionem, quae sunt septem opera misericordiae, cum scriptum sit, quia: »Haec oportuit facere, et illa non omittere (Matth. XXIII; Luc. XI.)« Quod si haec, vel illa necesse est omittere, potius haec omittantur. [Col. 0237A] Pro illis enim omissis exprobrabitur nobis in judicio, et »maledictus omnis, qui non impleverit omnia scripta in libro hoc (Gal. III; Apoc. I),« evangelico. Sed in »decachordo psalterio (Psal. XCI),« in cantico Psalmi et psalmo Cantici, praecipimur laudare Dominum, non semper in cantico Cantici, vel psalmo Psalmi. Alternanda enim sunt haec et pro necessitate fratrum, et pro fastidio tollendo. »Psallas« igitur »spiritu, psallas et mente (I Cor. XIV),« non »colans culicem, glutiens camelum (Matth. XXIII);« non relinquas Spiritum litterae vivificantem propter traditionem, determinationem vel remotam alicujus expositionem, sed cum Nicolao ei de prope adhaereas, qui ante oculos mentis semper habebat hoc evangelicum: »Nisi quis renuntiaverit omnibus quae possidet, [Col. 0237B] non,« etc. (Luc. XIV.) Praeterea notandum quasdam traditiones et consuetudines periculosas esse super sacramentis praestandis a canonizandis, et instituendis 208 in ecclesiis. Verbi causa, in quadam ecclesia juratur a canonizando, quod pro posse suo, et secundum gradum et ordinem suum in ecclesia exsequetur justitiam et vindictam pro damnis et injuriis sibi et ecclesiae, vel hominibus ejus illatis, quod sacramentum praeceps est, sicut summus pontifex super hoc consultus testatus est. Quis enim etiam de obsequendo pro posse suo Deo, sine praecipitio juraret? Est tamen quoddam pro posse necessitatis, ad quod tenemur. Unde frustra manus ad Deum erigit, qui eas pro posse ad pauperes non extendit. Item, in alia juratur de certa summa non relaxanda [Col. 0237C] in ablatis ecclesiae vel hominum illius, ut de centum libris, centum solidos tantum esse remittendos spoliatori, de centum solidis, quinque solidi, quod sacramentum continet iniquitatem. Privat enim jurantem a libertate et pietate evangelica: »Dimittite et dimittetur vobis (Luc. VI);« et a consilio Apostoli implendo, scilicet: »Non oportet servum Dei litigare (II Tim. II).« Quare, etc., si licitum est juretur (I Cor. VI), tamen astringere se juramento, periculosum est pro casibus emergendis; ut pro portione mihi debita, nunquam me sic obligarem. Item, in alia juratur de hominibus ecclesiae, incendiarium, furem, homicidam, convictum vel confestum extorrem fieri, exhaeredari vel etiam exterminari a finibus illius Ecclesiae, suspectum debere [Col. 0237D] purgari judicio ignis vel aquae; et hoc sacramentum diabolicam continet praesumptionem, sicut in Decretali testatus est papa Alexander (forte Alex. III). Item, in alia ecclesia juratur de ingenuitate, et servo non recipiendo in ea; et hoc propter servos et familiam principis amovendos, pro quibus susceptis, remissius ageretur contra principem maleficum; sed haec ecclesia modo servos illius principis recipit, et alienos ejusdem conditionis magis probos, jurat se non recepturam. Ecce quam difficile aboletur viscosa et inveterata consuetudo. Item, in alia ecclesia juratur de non suscipiendo pignore, nisi aureo vel argenteo, pro rebus vel damnis ecclesiae illatis, et hoc vanum est, vel frivolum, vel cupidum: [Col. 0238A] quod etiam abominatus est summus pontifex. Item, in alia, juratur ne quis admittat dipensationem, vel relaxationem, vel augmentum foraneitatis suae etiam cum praecepto domini papae, et voluntate capituli, volentium augere pensionem ejus, et ita abjurat in se fieri opera pietatis in ecclesia illa. Et ut finem traditionibus, imo increpationibus earum imponamus, fere communis est traditio in ecclesia, multisque periculosa, quod cum instituitur et investitur sacerdos de cura animarum, juratur ab eo se observaturum omnia jura et praecepta majorum praelatorum, et quod nec supprimet vel celabit, si viderit aliquos sibi subditos delinquentes, litigantes, rixantes, seque propulsantes in caemeterio, vel die festo, et hujusmodi (ex quibus potius possit bursa [Col. 0238B] emungi, quam anima salvari); sed referet ea ad notitiam majorum praelatorum: quod juramentum pluribus scrupulum peperit. Videtur enim licitum ex eo, quod sic jurans curam animarum, quam habet, non habet nisi a superiore praelato pendentem. 209 Ergo et judicio ejus et traditionibus statutis ab eo de ipsis regendis, videtur esse standum et acquiescendum; sic minori, econtra, sic jurans hoc mandatum Domini praeterit: »Si peccavit in te frater tuus, vade et corripe eum inter te et ipsum solum; si te audierit, lucratus eris fratrem tuum (Matth. XVIII).« Hic autem statim cogitur dicere ecclesiae. Item, sic referens lites et delicta ad quaestores palatii, emunctores et depilatores, seminator erit discordiae, perdetque animas subditorum, eorum [Col. 0238C] odium incurrens. Item, Moyses instituens decanos, centuriones, et quinquagenarios (Exod. XVIII; Deut. I), non eos astrinxit juramento, sed eis simpliciter praecepit, ut majores quaestiones, et quas solvere non sufficerent, referrent ad ipsum. Item, secundum leges nullus tenetur accusare. Item, alia ratione videtur hoc sacramentum illicitum, eo quod scilicet plane obviet huic mandato Domini: »Si recordatus fueris quia frater tuus aliquid habet adversum te (Matth. V),« et mandato Apostoli, qui ait: »Pacem habetote inter vos (I Thess. V).« Quae pax hodie turbatur et rumpitur cupiditate praelatorum non patientium aliquos, prius inimicantes, sibi reconciliari gratis, nisi prius scilicet lacrymentur rei pro bursa sua emuncta quam pro delicto. Quod [Col. 0238D] patet per exemplum puerorum, quorum unus, ludendo, alium sagitta vulneravit usque ad mortem. Quorum Patres (cum unus eorum, scilicet, Pater interfectoris dives esset) non permissi sunt sibi reconciliari gratis. Juramentum autem licitum videretur, quod minor juraret se exsecuturum vices majoris pro posse suo, et quod nec celabit jura ejus pro proprio lucro captando in minoribus, et quod enormia delicta, ad quae curanda exigitur major medicus, referet ad majorem. Apostolus etiam omnes traditiones praeter necessarias saluti, evacuare videtur in II ad Cor. cap. VIII: »Non quasi imperans dico fieri a vobis gratiam et communicationem ministerii in sanctos, ne forte inobediendo transgrediamini; sed [Col. 0239A] per aliorum sollicitudinem, et vestrae charitatis ingenium comprobans.« Item, Dominus mittens discipulos praedicare ait illis: »Infirmos curate, etc. Gratis accepistis, gratis date. Nihil tuleritis vobiscum; edentes et bibentes, quae apud illos sunt; et cum digno in civitate manete (Matth. X).« Nonne huic doctrinae videntur contraire institutiones datae de recipiendis legatis cum tot vel tot equis, cum tanta familia, de exactione pastus plurium ferculorum? Eorum etiam, quae non »sunt in domo« maxime cum ibi non praedicent nec operentur; Apostolus Corinthiis etiam praedicans, et nihil ab eis accipiens, dicit se spoliasse alias ecclesias, quae ei interim sumptus oblatos ministravere. Nota quod spoliatorem appellat etiam sumptus modicos, et sine quibus [Col. 0239B] non poterat vivere. Apostolus ergo in necessariis »exspoliavit ecclesias (II Cor. XI),« isti in superfluis eas excoriant.



210 CAPUT LXXX. Contra mollientes arcum sacrae Scripturae.

Sicut per novarum traditionum adinventionem mandata Dei omittuntur, sic et per mollientes et laxantes rigorem sacrae Scripturae. Dominus enim »tetendit arcum suum et paravit illum, et in eo paravit vasa mortis (Psal. VII).« Levigantes autem et remittentes hunc arcum, quid aliud satagunt, nisi ut lex divina de sua pendeat interpretatione, voluntate, moribus et consuetudine, cum potius haec omnia de illa pendere deberent? Unde Dominus viatori [Col. 0239C] praecipit, ut sit »consentiens adversario suo (Matth. V),« non innitatur, vel sequatur voluntatem suam, sed adversarium. Contra hujusmodi homines solatium stultitiae suae quaerentes, ait Augustinus (in psal. CXVIII, 165, concione 31) super illum locum: »Pax multa diligentibus legem tuam, et non est illis scandalum;« nec ipsi scandalizant, nec scandalizantur, vel ipsa lex non est illis scandalum, quia qui legem diligit, si quid in ea intelligit, honorat, et quod absurde sonare videtur, judicat magnum et se nescire. Legem ergo sequitur potius quam cujuscunque magni viri exemplum, ne videns eum scandalo offendi, scandalizetur et ipse, quod non evenit sequenti legem. In casibus, et humanis negotiis sequenda sunt exempla prudentum; in via [Col. 0239D] vero fidei, vitae et morum imitanda, et attendenda est potius regula et forma vivendi et credendi sufficienter praescripta a Domino; qui »verba ejus spiritus et vita sunt (Joan. VI); sermo ejus vivus est et efficax (Hebr. IV); praeceptum ejus lucidum illuminans oculos (Psal. XVIII); fidelia omnia mandata ejus (Psal. CX),« nullo mendacio, vel prava expositione variata: »Confirmata in saeculum saeculi (ibid.), non incassum missa, ut verba humana, quae ad libitum nostrum mutari, vel interpretari possunt. Qui autem timet Dominum, in mandatis ejus volet nimis (Psal. CXI); ut magis eis innitatur quam voluntati suae; non judicans ea difficilia impleri, sicut Mahometus, qui arcum Domini relaxavit. Cui similes [Col. 0240A] videntur, qui juxta mores et voluntatem suam, illum levigantes exponunt. »Justus autem, et ex fide vivens (Hebr. X),« ait: »Adhaesi de prope testimoniis tuis, Domine (Psal. CXVIII),« non interponens superfluam, vel pravam expositionem et voluntariam, quasi repagulum inter me et illa, quo minus per ea »currerem viam mandatorum tuorum (ibid.),« quo minus ipsa mihi lucerent. Nam: »Lucerna pedibus meis verbum tuum, et lumen semitis meis (ibid.).« Et Hieronymus ait: Nullius unquam auctoritate, vel exemplo perterritus, alicui perversitati, vel Scripturae sacrae pravae expositioni consensi. Et philosophus (Seneca): Summa malorum est, quod ad exempla malorum vivimus. Quid igitur? Semper prius legem consideres antequam exemplum cujuscunque [Col. 0240B] sequaris, ne offendas. »In multis enim offendimus omnes (Jac. III),« etiam praelati, quorum vita deberet esse lectio 211 subditorum, et interpretatio sacrae Scripturae (GREG., Moral., l. XXX). Et Deus in psalmo XXI: »Factum est cor meum,« secretum Scripturae, in qua est voluntas mea, »sicut cera liquescens in medio ventris mei,« id est, mollibus et effeminatis liquescit et evanescit.

Quia juxta voluntatem suam vivere cupientes, eam prava et molli expositione adnihilant, et evanescere faciunt, cum »velum templi scissum sit (Marc. XV),« ut etiam infirmis Sancta appareant, si dilexerint, si oculos in coelum levaverint; non »statuentes declinare oculos suos in terram (Psal. [Col. 0240C] XVI);« et Isaiae I: »Caupones tui miscent aquam vino.« Hieronymus: Qui praecepta sacrae Scripturae, quibus debet auditores corrigere, ad eorum voluntatem emollit, suo sensu immisto, vinum corrumpit. Unde idem: »Vinum suum,« id est pura et sincera veritas in sacra Scriptura contenta, »mistum est aqua,« prava expositione corrumpente et molliente rigorem sacrae Scripturae insipiditate sua. »Argentum,« eloquii tui, »versum est in scoriam; mutatus est color ejus optimus (Thren. IV)« propter vos pictores et argentarios, qui cum lucidi et argentei esse deberent, versi sunt in luteos et sordidos et fictos, voluntatem suam in mero sacrae Scripturae sequentes, non Dei. Martinus videns ovem tonsam: Haec, inquit, implevit praeceptum evangelicum: [Col. 0240D] »Qui habet duas tunicas, det unam non habenti (Luc. III).« Cui supererogans dimidiavit et chlamydem. Quomodo autem »consentit adversario suo,« id est sacrae Scripturae, quae adversatur carni et sensualitati hominis, docens eum »viam mandatorum Dei (Matth. V),« et in illis ambulare, qui »mandata ipsa, confirmata in saeculum saeculi (Psal CX),« dicit esse temporalia, localia, personalia; et praecepta et consilia addens et subtrahens, interpretans et exponens ad voluntatem et libitum suum. Tales, inquam, graviter peccant, quia »os Domini non,« sane et sincere, »interrogant (Jos. IX).« Qui ob hoc solum quod mandata Dei nolunt implere opere, laborant nimis in expositione eorum. Haereticum [Col. 0241A] autem est dicere, ea terribilius dici quam verius, quia verius dicta sunt, quam terribilius. Sanctis quippe majoris curae est integritas et veritas sensuum, quam integritas et compositio verborum. Econtra philosopho, maxime autem nobis objici potest, cum dicamus omnia esse in luce, et aperta in doctrina Christi, cur sic a Spiritu vivificante, et littera evangelica plana recesserimus, exponendo et allegorizando magis quam Judaei a littera occidente? (II Cor. III.) In sexto libro ecclesiasticae Historiae cap. 3 (EUSEBII Caesariensis), legitur de Origene quia perfectam doctrinam et consummatam habuit vitam, adeo III de eo posset vere dici: Hic est, qui sicut vivit loquitur, et ut loquitur vivit. Et quale est verbum ejus, talis est [Col. 0241B] vita; et qualis vita, tale verbum; qui voces et mandata Salvatoris ad litteram et sincere, sicut tradita sunt, asserit esse observanda, praecipue illa duo mandata: »Qui habet duas tunicas, det unam non habenti (Luc. III).« Et: »Nihil solliciti sitis de crastino (Matth. VI).« Hujus etiam discipulus Basilides, sicut ibi legitur, cum traheretur in causam, et ab eo expeteretur juramentum, ait (cap. 5, juxta dist. Rufini): Christianus sum. Absit ut jurem! Christiano enim non licet omnino jurare, nisi pro his quae ad salutem pertinent; ut cum pigri sunt auditores et 212 infirmi, minusque volunt acquiescere his quae dicuntur spectantibus ad salutem. Sic et Paulus juravit, non pro re vili et terrena. Etiam sic enervantes arcum Domini, cogunt eum [Col. 0241C] quasi mendacem esse, cum dixerit: »Intrate per augustam portam, quia arcta via est, quae ducit ad vitam (Matth. VII).« Hanc igitur portam non invenimus, vel si invenimus eam, superflua expositione potius quam amore adeo dilatavimus, quod jam angustias non habeat, ut sic intremus per latam portam, non per angustam. Maximum autem hujuscemodi hominibus, imo omnibus nobis, debet incutere timorem verbum Domini apud Matthaeum, cap. V: »Nolite, inquit, putare quod veni solvere,« id est non implere, »legem, aut prophetas. Non veni solvere, sed adimplere,« et quoad veritatem praedictorum de me, a lege et a prophetis, et quoad significationem figurarum et caeremonialium, et [Col. 0241D] quoad impletionem mandatorum. Nec dico implere tantum, sed »adimplere« perfecte, scilicet implere in me, et in membris: »Amen quippe dico vobis: donec transeat coelum et terra (ibid.), antequam, de hac mutabili forma, mutentur in immutabilitatem, iota unum« minimum mandatum, ut de non irascendo fratri, de non dicendo ei, »raca,« vel »fatue,« de subveniendo ei, etiam in asino ejus sublevando; de non vestiendo mollibus, de non dominando proximis, et hujusmodi. »Aut unus apex;« minimulum mandatum, sive minima alicujus praecepti particula, »non praeteribit a lege, donec omnia fiant;« non remanebit, quin impleantur in me capite, vel in corpore; in exhibitione veritatis figurarum, in spirituali impletione mandatorum, et in [Col. 0242A] perfectione moralium, ut imperfecta perficiantur. »Qui ergo solverit, scilicet, non impleverit unum ex mandatis istis minimis, et docuerit sic homines,« scilicet solvere exemplo, vel verbo, et expositione arcum Domini remittente et molliente, »minimus vocabitur in regno coelorum (ibid.), despectissimus et stultus, imo nullus est in Ecclesia sanctorum. Pro nullo reputatur, in Ecclesia triumphanti, vel militanti. Qui autem fecerit et docuerit,« scilicet implere legem, maxime in mandatis minimis, »hic magnus,« imo maximus »vocabitur in regno coelorum,« licet in praesenti abjectus et vilis. Parvus ergo est, qui solvit et hoc docet solvere; minimus qui solvit et hoc docet; magnus qui non solvit, et si hoc non docuerit; maximus, non solvit, et docet [Col. 0242B] non solvere. Timens igitur Deum omnia praecepta usque ad apicem implet, etiam consilia, si in necessitate voti fuerint, sciens se redditurum rationem de solutione eorum usque ad verbum otiosum. Quod si de verbo otioso reddituri sumus rationem, quanto magis de otioso et superfluo vestitu, de otiosa doctrina, et hujusmodi? Addit etiam Dominus: »Dico autem vobis, quod nisi abundaverit justitia vestra plusquam Scribarum et Pharisaeorum« (non dico de putativa eorum justitia, vel etiam figurata, sed morali et spirituali eos justificante, ut etiam addita in Evangelio, ad perfectionem impleatis), »non intrabitis in regnum coelorum (Matth. V).« Verbi gratia: »Audistis quia dictum est antiquis: Non [Col. 0242C] occides; qui autem occiderit, reus erit judicio. Ego autem dico vobis, plus imponendo, scilicet non irasci; 213 quia omnis qui irascitur fratri suo, reus erit judicio (ibid.).« Si ergo irasceris peccato ejus, vel ipsi per primos motus, caveas ne judicium amplius irascendo, quam decet, incurras. Addit etiam quod »qui dixerit fratri suo, raca,« interjectionem, indignationem mentis exprimentem adversus eum protulerit, et nutu, vel signo, vel verbulo laeserit et moverit, »reus erit concilio.« Quanto magis qui majora praecepta enervando docet solvere? »Qui autem dixerit fratri, fatue,« Glossa: Usque ad convicia, opprobria, verba contumeliosa, specialia et alia determinata processerit usque ad furorem mentis, non tantum signum, »reus erit [Col. 0242D] gehennae,« quasi jam judicatus est. Item in Joanne, cap. V: »Si litteris Moysi non creditis, quomodo verbis meis credetis?« Quasi diceret: Si quae legis sunt non impletis spiritualiter, quomodo ea, quae evangelica sunt praecepta, implebitis? Unde Augustinus super illum locum: Ex hoc colligitur quod qui legis praecepta, quae exteriora sunt, implere negligit, evangelica, quae perfectiora sunt et subtiliora, multo minus implere valebit. Item: »Os meum loquetur sapientiam,« de fide, »et meditatio cordis mei prudentiam (Psal. XLVIII),« de bonis moribus.

Duo enim sunt necessaria ad salutem: Via fidei et lux morum. Si ergo parum deviantem a fide vocamus haereticum, et increpamus, dicentes eum non [Col. 0243A] esse in via, sed extra; quare et similiter recedentem in modico a luce moralium praeceptorum non arguimus, objicientes ei, quod jam non sit in luce, sed tenebris; non sobrius, sed ebrius, sobrietatem vitae excedens? Cum etiam fides ex quibusdam cellulis, parvis locis, scilicet sacrae Scripturae, et sub obscuris sit elicita, in quarum cellularum expositione deviaretur de facili, si aliter addendo, vel minuendo, vel remittendo, quam nobis statutum est et expositum a sanctis exponerentur et interpretarentur, cur in luce morum similiter necessaria saluti nobisque tradita in luce et manifestatione verborum, licet nobis sine errore notabili afferre nostram expositionem, qualitercunque eam remittentem et obscurantem, tenoreque suo privantem? Verbi causa: »Ego et Pater unum sumus (Joan. X).« Augustinus [Col. 0243B] (tr. 6, in Joannem): Vide ex cujusmodi favo mel fidei sit expressum, et quibus motibus doctrina. In hoc quod ait: »Ego et Pater unum sumus,« confunditur Sabellius: in hoc quod unum, Arius, ut ita vitemus et Scyllam Sabellii, et Charybdim Arii. Si autem juxta hujusmodi loci expositionem, exponeres illum locum: »Rogo, Pater, ut sint unum, sicut et nos unum sumus (Joan. XVII),« unitate scilicet, cum illi unione jam haeresim damnatam incurreres: quod ne fiat, a strata et antiqua expositione non recedas. Item: Ex hac cellula verborum: »Hoc est corpus meum (Matth. XXVI),« elicitur fides de corpore Christi habita, si hoc, ut Manichaeus exponens, scilicet »hoc est corpus meum,« id est quaedam [Col. 0243C] repraesentatio corporis mei, et non aliud; vel in hunc modum aliter exponendo, quam teneat fides catholica, statim deviares. Ita videtur esse in mandatis morum, quae quidem facilia sunt, et nulla expositione indigent, si implerentur in opere, quae etiam impleri debere, quasi de articulis fidei est. Fides enim est, quia fit quod dicitur. 214 Et Augustinus super illum locum: »Credidi, propter quod locutus sum (Psal CXV),« ait (ep. 19, c. 2, et lib. De mendacio): Fidelis servus est, qui quod accepit, impendit et lucratur, qui scilicet loquitur et operatur veritatem, quam credit, ut iste, qui ait: »Credidi propter quod locutus sum.« Qui non tantum credidit caetera quae fides exigit articulo fidei, sed et simul cum illis credidit, quod praemium deberet exspectare [Col. 0243D] vel sperare, loquendo, operando, et quam poenam tacendo, vel mandata omittendo. Item (cap. 20 in Psal. CXV): Vide quanto delectu et sollicitudine populus ille impleverit figuralia, ut Daniel abstinens a cibis gentilium (Dan. I), Machabaei a suilla usque ad effusionem sanguinis (II Machab. VII). Quanto igitur majori cura spiritualia sunt implenda, si tantum habuit Judaeus delectum et sollicitudinem in littera occidente implenda? Quanto majorem oportet te habere in Spiritu vivificante? Si ergo audis Judaeo porcinam prohiberi, intellige et tibi gastrimargiam, omnemque immunditiam et ebrietatem inhiberi. Si illi accipitrem, milvum, et hujusmodi rapacia animalia, intellige et tibi rapinam omnem esse ademptam [Col. 0244A] (Deut. XIV). Rapina enim est quaecunque injusta detentio rei alienae. Unde Tobias (cap. II) illum locum exponens: »Filii sanctorum sumus; non licet nobis edere, vel tangere de furto.« Quomodo igitur tallias et exactiones facimus? Vel si timemus praebere alicui occasionem, vel opportunitatem fornicandi, cur non magis horrescimus non tantum occasionem rapiendi, imo ministerium nostrum praebere alicui? Non sunt a nobis facienda minora mala, ne alii faciant majora. Item Apostolus II Cor. X: »In facie,« dum praesens sum, »videor vobis humilis,« non aspere corripiendo: »Absens autem confido in vobis,« ut dicitis, confidenter et aspere vos per epistolas redarguens, quasi spe quaestus allectus, vel timore coactus, effeminem et molliam arcum Domini praesens, sed non est ita. Sicut enim [Col. 0244B] absens, ita et praesens corripio. Item: Contra hos eunuchos et effeminatos, eunuchizantes quod virile et robustum est in arcu Domini, invehit Isaias, cap. III, dicens: »Auferam a vobis virum fortem et prudentem mystici eloquii, et dabo vobis pueros principes, et effeminati dominabuntur vobis.« Qui, utinam sacrae Scripturae non dominarentur, sed permitterent eam libere currere, in gravitate et maturitate sua.

Item propheta: »Vae illis qui afferunt stateras dolosas (Mich. IV).« Item Salomon Parabolarum cap. XX: »Statera et statera, pondus et pondus, utrumque est abominatio apud Deum.« Stateram injustam habent pessimi ponderatores et existimatores peccatorum. [Col. 0244C] Quod sunt tales ex eo accidit, quod ignorent sacram Scripturam, vel ejus rigorem leniunt, habentes stateram et stateram, cum quibusdam crimina exaggerent et aggravent, aliis levigent et demulceant. Stateram dolosam habent maxime adulatores aulici, qui sicut.

Romulidae saturi divina poemata narrant. (PERSIUS, sat. 1.)
Et principes et majores infatuant, dicentes eos non teneri ad omnia praecepta Domini, sed posse dispensari cum eis propter generis sui nobilitatem, dignitatem, famam popularem, ne decrescat, et hujusmodi. Et 215 ut hujusmodi homines magis ridiculos per exempla ostendam, audi verbum cujusdam gerentis personam multarum facierum. Putabam, inquit, [Col. 0244D] quod cum periculose in infirmitate laborarem, quod tantus praelatus et litteratus, audiens confessionem meam, mihi injungeret renuntiare omnibus dignitatibus meis, praeterquam uni, »cum meterem, ubi non seminavi, et colligerem, ubi non sparsi,« nec ministravi. Ipse vero hoc sub silentio praeteriens, pro delictis tantum juventutis meae, et quibusdam minoribus criminibus me corripuit, et satisfactionem, si liberarer, esse agendam injunxit.

Alius etiam [ms. vero], non virgo, asserebat se malle centies peccasse in Spiritum sanctum, dum tamen poenituisset, quam semel incidisse in lubricum carnis. Alius se malle habere quatuor concubinas, quam quatuor archidiaconatus. Alius econtrario. [Col. 0245A] Item alius, non virgo, se malle centies a lubrico carnis abstinuisse ex vana gloria, et sic centies peccasse mortaliter, quam semel incidisse in illud, sicque:

Dum vitant stulti vitia, in contraria currunt, (HORATIUS.)
Licet virginitas maxime commendabilis sit, similiter et continentia. Virgines enim angelicae conversationi vicinantur, sicque ex mollitie hujus arcus, et ignorantia, provenit indistinctio boni ad majus bonum, mali ad majus, quod non est mediocriter errare. Licet autem peccata non sint leviganda, nihilominus tamen poenitentiae arbitrariae sunt. Sic autem ea levigantes, saepe crimina minora, quia scilicet visibilia, ut lubricum carnis, et hujusmodi, [Col. 0245B] praeferunt majoribus, quia invisibilia et ideo periculosiora. Alii econtrario rectius intuentes pro hac indiscretione criminum et mollitie. Quidam de laico raptore et semiclerico fecit archidiaconum, dicens quod factus archidiaconus non raperet, sed juste viveret; tamen quod vispillo facit, fecerat et medicus. Et hic quod vispillo et raptor fecit, facit archidiaconus, de vispillone factus major vispillo. Item contra hujusmodi pessimos interpretes ait Isaias, cap. V: »Vae qui dicitis malum bonum, et bonum malum,« per scientiam et ignorantiam crassam, quae aequipollet errori, »ponentes tenebras lucem, et lucem tenebras, ponentes amarum in dulce, et dulce in amarum.« Hieronymus super hunc locum: Omnis veritas dulcis est in se, et [Col. 0245C] bonis, etsi non malis; quibus, »veritas odium parit (TERENT. in Andria), qui bono odore moriuntur, falsitas autem amara. Cavendum igitur nobis est summopere, ne pro veritate sequamur mendacium, pro luce tenebras, pro dulci amarum. Videntur« enim »quaedam viae recte et« justissimae, »novissima tamen earum ducunt in infernum (Prov. XVI). Est enim justus qui perit in justitia sua. Noli nimis esse justus (Eccle. VII).« Ut ergo hoc maledictum non incurramus, »nec ad dextram, nec ad sinistram declinemus (Deut. V).« Aquila autem significantius transtulit: »Vae illis qui dicunt malo, bonus es; vel bono, malus es (HIERONYMUS).«

[Col. 0245D] Scienter intellige. Ignorantia enim habita circa personam vel factum, excusat, non autem circa jus. Jus enim divinum debet esse in plano et in luce scientiae. Quid igitur vel quomodo judicandum de subtilibus retibus Simoniae, morosae etiam delectationis? Nunquid erit vae »illi, qui« in his »dicit bonum malum (Isa. V),« 216 ubi difficile discernitur inter bonum et malum? Hieronymus: Difficile cavemus maledictum, eo quod de facili malis adulemur propter eorum potentiam, et bonos contemnamus propter eorum inopiam.

Item: Procedendum ex hac auctoritate: »Vae illis, qui dicunt bonum malum,« etc. Similiter vae illis, qui dicunt, per scientiam vel crassam ignorantiam, majus bonum minus bonum, minore bono; [Col. 0246A] vel minus bonum majus bonum, majore bono, utiliora postponentes minus utilibus, cum dicat Hieronymus: Quia non modicus error est praeponere minus bonum majori bono, et digniori vel utiliori. Mutatio enim ordinis meritorum irritat formam et mutat. Similiter: »Vae illis,« qui dicunt majus malum minus malum minori malo, vel minus malum majus malum, non dico simpliciter, sed comparatione et respectu majoris mali. Saepe enim peccata aggravamus, ut homo ea magis caveat, vel si ea perpetraverit, magis in se puniat. Item psalmus CXVIII, sub littera Job: »Da mihi intellectum, ut discam mandata tua.« Glossa: Quam alte sint intelligenda mandata. Item Apocalypsis ultimo: »Si quis apposuerit ad haec,« traditiones inutiles [Col. 0246B] vel pravas, et molles expositiones addendo, apponet Deus super eum plagas scriptas in libro hoc. Et si quis diminuerit« subtrahendo, vel rigorem arcus hujus levigando, »auferet Deus partem ejus de libro vitae (Apoc. XXII).« Item Deut., c. XXXI; et c. IV et XII; Act. apost, c. III; item Ezech., c. XXXIII; Parab., c. XXX; Epist. ad Gal. I: »Si Angelus aliud,« etc. Ecclesiastes, c. XII.



CAPUT LXXXI. Contra pigros.

Enervantibus arcum sacrae Scripturae, peccatorumque pessimis ponderatoribus, adjuncta est et collactanea pigritia, ob quam nec lectitant, nec perscrutantur sacram Scripturam. Pigritia maximum [Col. 0246C] est peccatum. Quod accusans Salomon in Proverbiis, cap. VI, ait: »Usquequo, piger, dormis? Quando consurges ex somno tuo?« Cap. I: »Manus in manu non est innocens.« Idem, cap. XII: »Qui operatur terram suam, saturabitur panibus« multiplicibus: »qui autem sectatur otium, stultissimus est. Item, cap. XII: Manus remissa, tributis« peccati »serviet.« Item, cap. XIII: »Piger vult et non vult« operari, et hujusmodi, quia inconstans est in omnibus viis suis. Item, cap. XV: »Iter pigrorum, quasi sepes spinarum,« quia claudunt et sepiunt eum, et pungunt ne bene operetur. Idem, cap. XVIII: »Pigrum dejicit timor« a bono opere: »animae autem effeminatorum esurient. Qui mollis et dissolutus est in omni opere suo, similis est opera [Col. 0246D] sua dissipanti.« Unde in sequenti capitulo: »Pigredo immittit soporem, et anima dissoluta esuriet« voluptates. Item, cap. XX: »Piger propter frigus arare noluit, id est Deo servire, mendicabit ergo aestate,« scilicet in die judicii, et »non dabitur ei« requies. Item, cap. XXI: »Desideria occidunt 217 pigrum: Noluerunt enim quidpiam manus ejus operari.« Unde: »Omnis otiosus« vivit in desideriis animae suae (Prov. XIII, 4, juxta LXX). Unde et poeta:

Quaeritur Aegysthus quare sit factus adulter,
   In promptu causa est, desidiosus erat. (OVID., I De remed.)
Et item:

Otia si tollas, periere cupidinis arcus.
[Col. 0247A] Omnis scilicet cupiditatis.


Cedit amor rebus; res age, tutus eris. (OVID., I De remed.)

Item: Salomon, Parab. c. XXIV: »Exerce agrum tuum ne dicatur tibi: Per agrum hominis pigri,« vel temulenti, »transivi, et per vineam viri stulti, et ecce totum repleverant urticae et spinae.« Idem, cap. XXVI: »Sicut ostium vertitur in cardine suo, ita piger in lecto suo. Abscondit piger manus sub ascellas suas, et laborat si ad os suum eas converterit:« In Ecclesiaste, cap. IV: »Stultus« et piger »complicat manus suas, et comedit carnes suas,« invidens: hoc hyperbolice dictum est, quasi tanta inopia saepe premitur piger, quod si fieri posset, [Col. 0247B] comederet carnes suas. Vel pigritia ejus causa est cur comedantur et devorentur igne aeterno carnes ejus, quae ei fomentum et materiam praebebunt. Item Ecclesiasticus, cap. XXII. »In lapide luteo lapidabitur piger, et omnes loquentur super aspernationem illius. De stercore boum lapidandus est piger,« id est dura increpatione peccati sui: »et omnis qui tetigerit eum, excutiet manus.« Item idem: »Servo malevolo tortura et compedes debentur; mitte ergo illum in operationes, ne vacet. Multam enim malitiam docuit otiositas. Laxa manus illi, et quaerit libertatem;« ideo »constitue eum in assiduo opere, cujus collum curvent jugum et lorum. Sic enim condecet illum.« Filius autem quaecunque potest ex amore operabitur. Item comicus: Vide [Col. 0247C] quid faciat otium, et cibus alienus. Hieronymus (in cap. XVI Ezech.): Abundantia panis, superbia vitae, et otiositas origo fuit peccati Sodomorum. Item. Dominus in Evangelio corripiens otiosos, ait: »Quid hic statis tota die otiosi? Ite et vos in vineam meam (Matth. XX.)« Circa quam fodiendam, stercorandam, putandam, pastinandam, cum major debeat esse cura spiritus quam corporis, amplior sollicitudo adhibenda est, maxime cum providentia Christiana semper vigilet, ut homo semper »sobrie, pie et juste vivat (Tit. II).« Item: Dominus in judicio omissa exprobravit non commissa, pro quibus certum est transgressores esse damnandos, dicens: »Esurivi, et non dedistis mihi manducare (Matth. [Col. 0247D] XXVI).« Et nomine esuriei omnem defectum, quem tu ipse, vel proximus patitur, in quo Christus est, intellige: nomine cibi erogandi, omne talentum tibi commissum, quo juvare potes proximum. Nec sufficit, si aliquando esurienti dederis manducare, quia et hoc saepe malus facit; nisi scilicet, quantum potes, et quantum debes, et quoties dederis. Excessus nimius, in non erogando, te constituet delinquentem, non autem modicus. Sed quomodo possunt haec discerni? Item Dominus in Evangelio, non tantum facientem mala, sed et servum torpentem a bono damnat, dicens: »Omnis arbor, quae non fecerit fructum bonum, excidetur, 218 et in ignem mittetur (Matth. III).« Servorum itaque est dormire, pigritari, et torpere; filiorum vero est [Col. 0248A] diligere, vigilare. Vigilantibus enim prodita sunt jura: pastoribus vigilantibus supra gregem suum, »annuntiatum est gaudium magnum quod est omni populo, quia natus est Salvator (Luc. II).« Ideoque: »Exsurge qui dormis, et illuminabit te Christus (Ephes. V).« Et sponsa ait in Cantico: »Ego dormio, et cor meum vigilat (Cant. V).« Sic caro nostra dormiat, ut mens in Christo vigilet. Et Petrus in I epist. (cap. V) ait in fine: »Sobrii estote et vigilate, quia adversarius vester diabolus, tanquam leo rugiens, circuit quaerens quem devoret. Dominus« etiam »promisit coronam vigilantibus.« Qui etiam apud Lucam (cap. XII) distinguens tres vigilias, ait: »Et si venerit in secunda vigilia, et si in tertia vigilia venerit, et ita invenerit, beati sunt servi [Col. 0248B] illi.« Ter etiam dicit in illo evangelista: »Vigilate, vigilate, vigilate,« tres vigilias significans. Sed cur vigiliam primam subticet, curioso relinquo solvendum. Tres autem vigilias ponit contra triplicem torporem. Prima scilicet, quae est in his quae sunt ad Deum; secunda in his quae ad te ipsum; tertia in his quae ad proximum. Vigila ergo in his quae sunt ad Deum, vigila in his quae ad te ipsum, vigila in his quae ad proximum. Vel tres vigilias distinguit propter triplicem hostem, scilicet diabolum, mundum, et corpus proprium. Fremit mundus, premit corpus, et insidiatur diabolus. Apud Marcum (cap. XV) vero quatuor vigiliae distinguuntur, ubi ait: »Nescitis qua hora Dominus venturus sit, sero, an media nocte, an galli cantu, [Col. 0248C] an mane,« quae a philosopho sic censentur: conticinium, intempestum, gallicantus, ante lucanum. Quatuor autem distinguuntur propter quatuor cardinales virtutes: ut vigiles sic ut prudenter et discrete eligas in necessariis, electa fortiter conserves, in adversis temperanter, in prosperis juste vigiliam tuam custodias ne somnus culpae obrepat. Est autem quadruplex somnus: naturae, ad necessitatem qui si superfluus fuerit, malus est. Unde:

Plus vigila semper, nec somno deditus esto:
Nam diuturna quies vitiis alimenta ministrat (CAT., lib. I, in Distichis.)
Culpae: »Qui dormiunt, nocte dormiunt (I Thess. V); [Col. 0248D] gratiae: Ego dormio et cor meum vigilat (Cant. V);« gloriae: »Et cum hoc dixisset, obdormivit in Domino (Act. VII).« Primus, est in mundo, et ad mundum, quoad necessitatem; secundus, in mundo et ad culpam; tertius, in mundo, sed a mundo et a culpa alienus; quartus, et a mundo, et a culpa, et omni poena. Unde: »In pace in idipsum dormiam et requiescam (Psal. IV).« Somnus etiam culpae triplex. Primo dormiunt quidam in culpa, non resurgentes; secundo dormitant, modo de peccato poenitentes, modo in illud relabentes; tertio obdormiunt finaliter in peccato suo decedentes. Contra quem somnum Propheta orans, ait: »Illumina oculos meos, ne unquam obdormiam in morte (Psal. XII).« Qui etiam comminans pigris psalmo LXXII adnectit: [Col. 0249A] »In labore hominum non sunt, et cum illis non flagellabuntur; ideo tenuit eos superbia, operti sunt iniquitate et impietate sua. Prodiit quasi ex adipe iniquitas eorum, transierunt in affectum cordis, cogitaverunt et locuti sunt nequitiam, etc.« Hi etiam obnituntur sacrae Scripturae, et Domino homini pro peccato comminanti in Genesi: »In dolore et aerumna«, inquit 219 Evae, »paries filios.« Adae: »In labore et sudore vultus tui,« non alieni, »vesceris pane tuo.« Raptores enim sunt, qui ea conditione metunt a subditis carnalia, ut seminent eis spiritualia, nec seminant (I Cor. IX).«

Imo pejores feneratoribus; puta nullam utilitatem eis, a quibus metunt, conferentes, sed nocumentum praebentes, si pro eis oraverint. Quia cum is displicet, qui ad intercedendum mittitur, irati animus ad [Col. 0249B] deteriora provocatur. Quomodo in dolore et aerumna filios spirituales parturiunt, qui in otio et pompa saeculari degunt et deliciis mundi affluunt? Vel quomodo »in sudore vultus sui vescuntur pane suo (beatus GREG. in Pastor.),« qui torpent in otio, et hominibus, et pedibus mundi utuntur velut jumento, quorum et ipsi deberent esse jumenta et servi? Arsenius, primo comes Palatinus, postea eremita maximus (videatur ejus Vita apud Surium t. IV), quaerentibus ab eo, in quo confideret, respondit: In eo quod homines fugi, aliquandiu tacui, flevi; potissimum in eo gaudeo, quod manibus laboravi. Et quidam sapiens cuidam ait: Quem, inquam, aestimas sapientem? Cui ille: illum, demonstrans [Col. 0249C] litteratum, legisperitum et divitem. Non, inquit, sed iste sapiens est, demonstrans agricolam. Vidua etiam moriens sepeliri recusabat in camisia sibi data, dicens: Sepeliar quidem in camisia manibus meis elaborata, non alienis. Item Isaias, cap. LVI. »Speculatores ejus caeci sunt, etc.« Propter hoc ergo operare, quia: »Labores manuum tuarum, quia manducabis, beatus es, et bene tibi erit (Psal. CXXVII).« Si autem non laboraveris, et benedictione hac privaberis. »Uxor tua sicut vitis abundans in lateribus domus tuae (ibid.).« Et cum in omni fere genere humano, pigritia redargui possit et inveniri, maxime in clero reperitur, quia magna otia clericorum sunt. Non est quid agatur apud eos, cum tamen dicat Apostolus: »His denuntia, ut panem suum,« [Col. 0249D] scilicet proprii laboris, »manducent (II Thess. III).« Et Salomon in Ecclesiaste ait (cap. VI): »Omnis labor hominis in ore ejus.« Sic et illud exponitur: »In labore et sudore vultus tui vesceris pane tuo (Gen. III);« per panem, omne necessarium corpori intelligitur. A parte, totum scilicet corpus intellige. Labor enim hominis consistit, non tantum in acquirendo cibum, sed in vestiendo, in aedificium, in quo habitet, praeparando. Est autem labor multiplex: naturae, gratiae et culpae. Labor naturae duplex, corporalis scilicet et spiritualis: spiritualis in cogitatione, corporalis multiplex. Nec prohibet Dominus laborem naturae, qui est scilicet ad necessitatem, ubi ait: »Nolite solliciti esse de crastino (Matth. [Col. 0250A] VI),« secundum sollicitudinem vitiosam, non necessariam providentiam. Labor gratiae est ad gratiam, et propter gratiam. Qui duplex est, corporalis scilicet et spiritualis; et uterque triplex. Est enim labor poenitentialis, ut »Laboravi in gemitu meo; lavabo per singulas noctes lectum meum, lacrymis meis stratum meum rigabo (Psal. VI).« Et labor macerationis propriae carnis: »Castigo corpus meum, et in servitutem redigo (I Cor. IX).« Duas autem habet manus poenitentia: laborem scilicet poenitentialem, ad delenda praeterita peccata; castigationem carnis ad vitanda futura. Pro his laboribus dicitur nobis: »Quia Deus bonorum nostrorum non eget (Psal. XV);« horum enim debitores sumus, ut salutem amissam 220 recuperemus. Tertius labor gratiae consistit circa provisionem proximi, ut eum instruas [Col. 0250B] in via Domini, omne talentum tibi commissum pro loco et tempore ei eroges, cum Paulo qui ait: »Plus omnibus laboravi (I Cor. XV). Nam instantia mea quotidiana est sollicitudo omnium ecclesiarum. Quis enim infirmatur, et ego non infirmor?« (II Cor. XI.) Et iterum: »Exercitatio corporalis ad modicum utilis est; pietas autem ad omnia se habet, vel pietas promissionem habet vitae, quae nunc est, et futurae (I Tim. IV).« Et hic labor duplicem laborem gratiae praemissum habet sequi, non praecedere, sed nec quodammodo comitari, ne prius sit homo carnalis quam concha, id est alii refluens, quam sibi retinens. Pro hoc labore dicitur: »Quia Deus bonorum nostrorum« quodammodo »eget.« Labor culpae [Col. 0250C] est, qui est ad culpam; et multiplex juxta diversitatem vitiorum. Vide quantum quis laboret propter inanem gloriam, alius propter luxuriam, alius propter gulam, et ita de caeteris, »ut tota die sit super muros Babylonis iniquitas, et labor in medio ejus et injustitia (Psal. LIV).« Quoddam etiam laborare, ut invidere, non tantum ad culpam est, sed et ipsum culpa est. Verumtamen laborem naturae, boni, ut saepe, convertunt in laborem gratiae; saepe autem, ut in agricolis, indifferens est; mali vero, et illum convertunt in laborem culpae. Verbi gratia: Ut laborem cibi acquirendi et necessarii tum gula, tum vana gloria mutavit in culpam, ita et laborem vestium, laborem aedificiorum, in laborem culpae convertimus.



CAPUT LXXXII. Contra superfluitatem et curiositatem vestium, ciborum et aedificiorum
[Col. 0250D]

Et quomodo? Prius de labore cibi videamus. Ait Apostolus: »Habentes alimenta,« non oblectamenta; »et vestes,« non ornamenta, »his contenti simus (I Tim. VI).« Et »qui altario servit, de altario vivat (I Cor. IX),« non lasciviat. Et alia auctoritas habet: »His qui enuntiant Evangelium, necesse est de Evangelio vivere (ibid.),« id est sustentari. Et Dominus: »Qui habet duas tunicas, det unam non habenti (Luc. III).« Quomodo autem contra haec necessitas cibi conversa sit modo in gulam, [Col. 0251A] modo in vanam gloriam, modo in aliam quamcunque culpam, vide, tum ex superfluitate ferculorum, tum ex sumptuositate eorum, tum ex lautitia, tum ex varietate, pluralitate et decore ministrorum, tum etiam ex varietate et multitudine instrumentorum, quibus cibi citius et lautius praeparentur. Sed quomodo sic laborantes arguat philosophus (SENEC. ep. 60), audi: Unica quidem silva pluribus elephantis sufficit, taurus paucorum jugerum pascua quaerit; homo vero terris et mari pascitur, et his variis modis. Quid igitur? An natura nobis ventrem insatiabilem dedit, ut cum nobis modica corporae dedisset, edacitatem vastissimorum animalium superemus? Minime. Non enim fames ventris magno nobis constat, sed ambitio. Vide 221 primos parentes [Col. 0251B] simplici victu, non sumptuoso, non vario, non superfluo, non corrupto artificio usos fuisse. Unde Boetius (metro V, l. II De consol. philos., 6):

Felix nimium prior aetas
Contenta fidelibus arvis,
Nec inerti perdita luxu;
Facili quae sera solebat
Jejunia solvere glande.
Non Bacchica munera norat
Liquido confundere melle,
Nec lucida vellera Serum
Tyrio miscere veneno.
Somnos dabat herba salubris
Potum quoque lubricus amnis,
Umbras altissima pinus.
Sic ergo: »In labore et sudore vesceris pane tuo (Gen. III),« id est cibo tuo, ita et labore et sudore [Col. 0251C] vultus tui, vestieris veste tua, tegeris culmine tuo.



CAPUT LXXXIII. De superfluitate vestium et pretiositate.

Verum quantum recesserit gloria et luxuria vestra ab usu vestiendi primorum, tum in materia, tum in colore, forma et compositione vestium, animadvertite. Porro primis parentibus ad tegendam erubescibilem nuditatem et turpitudinem, Dominus tunicas pelliceas fecit (Gen. III), sed quomodo paratas, nescio. Ecce rudis et simplex materia vestis, a qua ventum est ad corium animantium, ad lanam ovium, ad linum agrorum et haec quidem a natura sunt et ideo tolerabilia. Sed nec hic subsistere voluimus, sed processimus usque ad plumas avium, [Col. 0251D] ad stercora vermium, etiam usque ad aurifrigium, nendo filum ex auro. A simplici etiam et naturali colore ventum est ad colorem pullum, sed religioni congruum; rubeum, subrubeum, croceum, violaceum, mistum et confusum, ut sub colore vestium perstringamus oculos nos intuentium, eosque in admirationem rapiamus, cum natura singulis rebus et maxime floribus, innatum adeo pulchrum colorem dederit, quali nec poterat »operiri Salomon in omni gloria sua (Matth. VI).« Sed objicis, vestes varii coloris, et pelles rubricatas et hyacinthinas fuisse in tabernaculo (Exod. XXV); respondetur, Quia:

Signa recesserunt; significata manent.
Hieronymus etiam hanc objectionem solvens, ait: Olim quidem ista probabantur, quando sanguis pecudum remissio fuit peccatorum. Nunc autem pauper [Col. 0252A] Dominus, paupertatem et simplicitatem 222 in ecclesia sua dedicavit. Ergo dicite, Pontifices, in templis quid facit aurum? Quid sericum? Melius ista exponuntur ad usuram, quam pauper ad imbrem. Quod si haec judaizando revocas in templum, revoca cruorem immolatitium. Sed utinam modo nostra redirent in mores tempora priscos, ad exemplum sanctorum Pallidorum, qui recolentes simplicitatem vestis priorum parentum; alii mattulis tegebant erubescibilem turpitudinem, alii corticibus, alii sacco, alii cilicio. Aegyptiaca (Maria Aegyptica cujus Vita exstat in Surio, t. II), supererogavit, quae nuda in nemore latuit, fugiens hominum aspectus, qui nudae erubescentiam inducerent. Porro quidam nimis grammatici hunc locum; »In sudore vultus [Col. 0252B] tui, etc. (Gen. III), prave et perverse exponunt sic: »In labore et sudore vultus tui,« ut sit transitio inter hoc nomen vultus, et hoc pronomen tui, tui scilicet coloni, jumenti, servi. Et utrum [f. caeterum]. »In labore et sudore« horum, non in curiositate, non in sumptuositate, superfluitate et varietate redarguitur Tubalcain, a Hieron. super Genesim, eo quod diversis ictibus malleorum inveniret vanam et variam consonantiam musicorum: quanto magis inventor superfluorum magis nocivorum? Unde Boetius (lib. II De consolat. philos., metro V):

Heu, quis primus ille fuit,
Auri qui pondera tecti,
Gemmasque latere volenteis,
Pretiosa pericula fodit?
[Col. 0252C] Et Hieronymus: Periculose, inquit, exercetur illius artis officium, quod luxuria adinvenit ad abusum. Peccatur enim in compositione vestium maxime. Cum enim natura hominem a bruto, insigni et honesto charactere distinxerit, quod natura homini negavit, scilicet caudam, ipse per artificium illud in veste caudata sibi usurpat habens et mentem caudatam. Quia:

Deprendas animi tormenta latentis in aegro
Corpore. (JUVEN., sat. 9.)
Hujusmodi homines redarguit Apostolus (Rom. I), ut »incompositos.« Alii in veste sua habent syrmata et longas revolutiones vestium sese, post se, in longa veste trahentes, qui mendacio staturam [Col. 0252D] adjuvant; cum hos poeta gentilis redarguat, dicens:

Este procul villae tenues insigne pudoris,
   Quaeque tegit medios, instita longa pedes (OVID. l. I, De arte.)
Maxime autem vestis syrmatica et longa non decet Christianum, quae post se pulverem trahit, vel suscitat, ad excaecandum oculos sequentium, similes Dariis et Byrrhiis. Unde Milo Terwanensis episcopus in sermone suo: Non decet, inquit, matronas christianas, vestes habere subtalares et post se trahentes, quibus verrant sordes pavimenti et viarum. Scitote, inquit, dominae dilectae, quod si hujusmodi vestii vobis esset necessaria, natura vobis in remedium ejus aliquid dedisset, quo terram tegere possitis. Sed modo cum vestis 223 excedat quantitatem corporis, cur non et calceus, ut calceos homo post [Col. 0253A] se traheret? At econtrario, in quantum possumus calceos strictos, pedique haerentes habemus:

Nec vagus in laxa pes tibi pelle natet. (OVID.)
Quidam etiam, cum non possint inferius caudari in veste, faciunt consui caudas animantium, ne prorsus sint expertes caudarum. Alii stellati, imo stellionati, vestibus utuntur perforatis.



CAPUT LXXXIV. Contra varios artifices istarum vanitatum.

Ad has vanitates et superfluitates fingendas, euriositas Christiana varios habet artifices, quibus forte caret idololatria. Incredibile enim est Scipiones, Catones, Laelios, si tales opifices vidissent, eos statim non repulisse. Videndum ergo, qui opifices [Col. 0253B] necesarii essent Ecclesiae et qui non; qui tolerandi in ea et qui non. Necessarii sunt agricolae, sicut pes mundi. Vinitores autem propter infirmitatem nostram, licet Noe (Gen. IX) primam vineam plantasset, et primo vino, »in quo est luxuria (Ephes. V),« inebriatus sit; postea et Lot (Gen. XIX) committens incestum merito ebrietatis. Similiter pelliparii sutores, tannarii, carpentarii simplices; non daedalini, non sumptuosi fabri, textores simpliciter in materia operantes; tinctores etiam, dum non nimis excedant in sumptibus et propter mysterium, quod geritur in Ecclesia forte; pictores, historias, non vana, depingentes; artifices etiam instrumentorum musicorum, ut eis tristitia et taedium amoveatur, [Col. 0253C] devotio non lascivia excitetur. A lascivis enim haec periculose audiuntur. Aurifabri vero maxime qui sellas et calcaria deaurant, vel caetera, sine quibus posset esse Christiana religio; incisores, perforatores vestium, compositores detiorum, maxime plumbatorum, alearum, non dico schaccorum, quia his ad recreandum, quis ludere potest. Hi, inquam, non necessarii sunt, quibus nisi prius arti suae abrenuntiassent, poenitentiam non injungerem. Joculatori cuidam papa Alexander (Alex. III), nec concessit vivere de officio suo, nec ei penitus interdixit. Et cum judici necessarius sit gladius, licet gladios fabrefieri.

Nunquid ideo et sicas et pila duplicatam loricam perforantia? Ita. Sicut enim primo prudentia hominis [Col. 0253D] bene contra malitiam hostium simplices gladios invenit, ita et industria ejus contra crebrescentem et duplicatam malitiam gladios ancipites, et alia arma excogitare et componere potest. Sed quid erit de artifice toxici? Tolerari potest, dum cautionem praestiterit Ecclesiae se non esse nociturum per toxicum. Sed haec in consuetudinem deducta, reprehendi et vituperari vilipenditur, cum Ecclesia eis primo emergentibus, deberet restitisse, et tales opifices amovisse, ne pullularent. Superfluitatem 224 vero vestium et aliarum rerum redarguens Apostolus in I Epist. ad Cor. c IX, ait: »Nescitis quod hi qui in stadio currunt, omnes quidem currunt, sed unus accipit [Col. 0254A] bravium? sic currite,« scilicet absque offendiculo et onere, »ut comprehendatis. Omnis enim, qui in agone contendit, ab omnibus,« quae praemium agonis possunt impedire, etiam a licitis, »abstinet.« Nos autem, si numerositate et superfluitate vestium, quemadmodum et aliarum rerum, onerati et impediti, eas, non tantum portamus, sed et trahimus post nos, facti, non tantum portitores earum, sed et veredarii, quadrigarii et summarii; cum tam excellens praemium nos maneat, si comprehenderimus; et evanescat, si in cursu hoc periculoso defecerimus. In quo, ut ad metam attingamus, procincti debemus esse, ituri in hoc stadio per prudentiam, qua eligamus quid faciendum, quid credendum, quomodo in viis Dei ambulandum et in quo [Col. 0254B] statu, qui necessarius est ad bene vivendum. Debemus etiam esse succincti, cursuri per temperantiam contra fluentes sinus cupiditatis:

Male cuncta ministrat
Impetus, (STATIUS, l. II Thebaidos.)


Ne quid nimis. (TERENTIUS.)
Praecincti, ministraturi per justitiam quae unicuique reddit quod suum est. Tibi, si habeas lumbos praecinctos ad currendum, ut composito gradu vehas Spiritum sanctum proximo, ut ei facias, quod tibi vis fieri (Tob. IV). Etiam accincti esse debemus pugnaturi per fortitudinem contra triplicem hostem, quia: »Militia est vita hominis super terram [Col. 0254C] (Job VII).« In procinctu ergo et in expedito debet esse iter nostrum, quod juvari debet curru, cursu, saltu. Quia non tantum viatores esse debemus, sed cursores Hebraei, transitores Dothain vel Idithun (Gen. XXXVII), et transilientes, sicut cervus, qui saltu cursum adjuvat et quaeque hiantia et obstantia transilit. Nunc autem econtrario. Strictam viam superfluitate vestium et rerum aliarum obstruimus, ne »viam mandatorum« inveniamus, vel inventam eam, »curramus (Psal. CXVIII).«



CAPUT LXXXV. Contra mollitiem vestium.

Propter quem obicem a viis nostris amovendum, Dominus in luxu et superfluitate vestis duo reprehendit in Evangelio, scilicet mollitiem et superbiam, [Col. 0254D] dicens: »Quid existis in desertum videre? Arundinem vento agitatam? Prophetam? Etiam dico vobis, plusquam prophetam.« Sed »quid existis videre? Hominem mollibus vestitum? Ecce qui mollibus vestiuntur, in domibus regum sunt (Matth. XI).« Mollitiem igitur vestium vitium constat esse, sicut ait Gregorius (hom. 6 in Evang.), cum illud adjungat Dominus vitio inconstantiae, cui adjuncta est superbia. Cum enim corpus de natura, hac mollitie non egeat, quid in veste molli quaeritur, nisi spiritualis nequitia, scilicet superbia et delectatio ad superbiam, non ad necessitatem? In usu ciborum unica manu percutit nos diabolus, scilicet per mollitiem; in usu vestium duabus et per mollitiem [Col. 0255A] et per superbiam. Verumtamen 225 omni cibo pro tempore et loco, omni religioso vesci concessum est, si necessitas exegerit; pro nulla autem necessitate, vel aliquando concessum est religiosis, uti splendidis vel superfluis vestibus. Nunc autem in domibus episcoporum et clericorum sunt qui mollibus vestiuntur. Si dicant, quia et ipsi reges sunt, sic quidem et apostoli, qui omnia haec »reputaverunt, ut stercora, ut Christum lucrifacerent (Philipp. III).« Mollitiei autem et superbiae vestium potest addi tertium reprehensibile in eis, scilicet sumptuositas. Unde Bernardus:

Chisimus ascendit, et vestitura potentis
   Martrix et spolio non leviore bever.
      Et bursae praedo Sabelus.
[Col. 0255B] His pellibus, et aliis animantium, nobis barbas artificiales, ut larvati incedamus, comparamus, abrasis naturalibus, propter mollitiem, effeminationem, et luxuriam, cum meretricius nitor, habitus histrionicus vel regius apparatus, non deceat humilitatem, non congruat Christiano. Et philosophus ait: Placet quidem mihi, quod hanc ambitiosam supellectilem inexorabili odio persequeris.



CAPUT LXXXVI. Contra superfluitatem aedificiorum.

Sicut in vestium et cibariorum superfluitate et curiositate, labor naturae in culpam vertitur, et res in vitium cadit, si carot arte: sic et in superfluitate, curiositate et sumptuositate aedificiorum. Intuere enim quantum recessum sit a simplicitate antiquorum [Col. 0255C] in construendis domibus. Legitur enim quod Abraham prima credendi via in casulis tantum habitavit, non habens etiam passum pedis super terram. Qui tentoria sua fixit inter Bethel et Hai, sicut peregrinus viator et non mansor, non civis, qui in culmine tecti sui, hoc est in casula tecta culmo recepit angelos hospites (Gen. XII). Similiter Lot et Noe in tentoriis habitabant (Gen. XVIII). Quidam etiam antiquorum, in cavernis petrarum, alii in corticibus et concavitatibus arborum, a quibus visi egredi, a quibusdam orti esse ab his fabulose putabantur. Eliseus, non proprium, sed alienum habuit hospitiolum, quia a vidua quadam sibi commodatum, in quo habebat coenaculum, et in illo mensulam, [Col. 0255D] lectulum et candelabrum (IV Reg. IV). Hoc etiam non commutabat divertens ad aliud hospitium, jam memor et custos illius praecepti evangelici: »In quamcunque civitatem introieritis, quaerite quis in ea dignus sit, et apud illum manete, nec inde exeatis (Matth X).« Item: Cum

Terra malos homines nunc educet, atque pusillos, (JUVEN., sat. 15.)
Et non tantum statura, sed et diuturnitate vitae nobis abbreviatae superfluitate multiplici, et pro peccatis nostris, cum 226 etiam fines saeculorum, et consummatio in nos devenerint, quanta dementia, quantusque excessus est, nos ita esse sollicitos circa molem, et curiositatem, et sumptuositatem domorum aedificandarum; sic, quasi nunquam periturarum, et maxime cum antiqui, quibus diuturnior vita concessa [Col. 0256A] est, qui etiam in principio mundi fuerunt nimis remoti a fine ejus, talia non curaverunt, credentes, quia »movebuntur« in fine mundi »fundamenta terrae (Psal. LXXXI),« usque ad penitima ejus, quantum scilicet descenderunt opera peccatorum; purgabitur et aer quantum ascenderunt opera eorum. Unde quidam Remensis clericus: Si crederent, inquit, aedificatores isti mundum esse finem habiturum, non tam alta moles usque in coelum erigeretur, non fundamenta usque ad tantam abyssum jacerentur. In quo assimilantur gigantibus turrim Babel aedificantibus, contra Dominum enitentibus. Unde etiam timeant, ne cum ipsis »dispergantur a facie terrae (Gen. XI),« id est Ecclesiae, et deinde »confundantur« in gehennae igne. Sed [Col. 0256B] etiam propter hanc superfluitatem et sumptuositatem domorum, murorum, minor est hodie pietas et erogatio in pauperes. Minus enim sufficimus alimoniae eorum, et hujusmodi sumptibus superfluis. Item Isaiae, cap. LXVI: »Coelum sedes mea, terra autem scabellum pedum meorum. Quae est ista domus quam aedificabitis mihi? Et quis est iste locus quietis meae.« Item Hieronymus (ep. 11 ad Ageruchiam): Scio, inquit, populos esse, scilicet Megarenses, qui sic aedificant velut semper victuri; sic autem comedunt et bibunt, velut cras morituri, dicentes: »Comedamus et bibamus, cras enim moriemur (Isa. XXII).« Item: Paulus primus eremita in crypta, sive in hypogeo et subterraneo habitabat, pastus ab [Col. 0256C] angelo quotidie dimidio pane. De cujus sanctitate audiens Antonius pater eremitarum et archimandrita, eum visitavit pulsans ad ostium ejus, ille vero feram vel lupum putabat esse. Tandem per divinam inspirationem revelatum est ei quod Antonius esset, cujus nomen prius ignorabat, et ait: Bene veniat dominus meus Antonius; et osculati sunt ad invicem. Quibus simul comesturis, angelus integrum panem attulit. Quo arrepto e regione, scilicet per frusta et partes oppositas, ut sic ambo frangerent; postea de eo comederunt, praehabita sancta contentione de divisione ejus et benedictione, qua uterque reliquum voluit sicut majorem praeponere. Paulus autem plurimas quaestiones proposuit Antonio, inter quas et hanc inseruit quaerens, an [Col. 0256D] adhuc cessaret idololatria, obstinatio Judaeorum, et an Christiana religio, ritus gentium in aedificiis sumptuosis imitaretur, dicens: Surguntne adhuc turres, et propugnacula, et palatia, et tam alta et sumptuosa aedificia Romae? Qui ait: Ita. Ille vero flens amplius hanc superfluitatem deplanxit, conquestus homines tantae vanitati deditos, cum Christianorum deberet esse ad invicem cohortatio dicentium: »Non habemus hic certam mansionem, sed futuram inquirimus (Hebr. XIII).« Item: Imperator quidam cuidam eremitae: Cur, inquit, sic coangustatum et commensuratum est hospitiolum tuum corpusculo tuo, ut illud nec in iota uno superet nec excedat? Cui ille: Sufficit 227 hoc homini morituro, ut semper memor sit saniei busti sui, ut ex [Col. 0257A] eadem necessitate se credat jam quasi esse mortuum, qua scit se esse moriturum; sic praeveni sepulcrum meum, et quasi me praesepelivi; et adjunxit: Melius et tutius prosilitur in coelum de tugurio quam de palatio. Item Dominus in Evangelio: »Vulpes foveas habent, et volucres coeli nidos, Filius autem hominis non habet ubi caput suum reclinet (Matth. VIII).« Ecce quia modicitas et humilitas Christi docet nos debere esse contentos humilibus habitaculis, qui »non habuit ubi caput reclinaret (Luc. IX),« nec ergo ubi deambularet, ubi gloriam suam et se dilataret. Et nos ergo ne simus vulpibus dolosis et fetidis similes, ne diabolo viciniores et inferis, ne signum absorptionis nostrae cum Dathan et Abiron ostendamus (Num. XVI), nequaquam aedificemus [Col. 0257B] in visceribus terrae usque ad penitima ejus, sed nec in aere, deputato daemonibus in carcerem usque ad judicium; nec illis, per superbiam aedificantes, vicini et »socii simus« daemonum »et struthionum (Job XXX),« sed super terram terrestres, scientes quia de terra transituri sumus, futuri coelestes et secundum corpus, et secundum animam; et maxime ob hoc quod scriptum est: »Coelum coeli Domino, terram autem dedit filiis hominum (Psal. CXIII).«

Item: Praelatus praelato: Quid sibi vult ista altitudo domorum vestrarum? Quid turres? Quid propugnacula in eis? Non magis in his contra diabolum munitus eris, sed vicinior. Item: Hanc libidinem [Col. 0257C] aedificandi detestantur palatia principum constructa ex lacrymis et rapinis pauperum. Monastica autem vel ecclesiastica aedificia erecta ex fenoribus et usuris avarorum, mendaciis deceptionum et deceptionibus mendaciorum, praedicatorum, mercenariorum, quae ex male partis constructa saepe dilabuntur, quia:

Non habet eventus sordida praeda bonos. (OVID., eleg. 1.)
Item: Exemplum sancti Bernardi flentis eo quod videret tuguriola pastorum tecta culmo, similia casulis pristinis Cisterciensium tunc habitare incipientium in palatiis stellatis et muratis. Sed et pro hoc morbo aedificandi saepe ipsi religiosi, sicut et alii, instrumento suae offensionis puniuntur. Constructio [Col. 0257D] enim pulchrarum et amplarum domorum, invitatio est superborum hospitum. Etiam grangiae eorum pro munimine sui saepe incastellantur, quas etiam ne amittant, saepe veritatem celant, et justitiam Dei omittunt, non audentes mutire contra principes, eo quod libertatem suam, de qua dicitur:

Cantabit vacuus coram latrone viator, (JUVEN., sat. 10.)
amiserunt, pro divitiis grangiarum et agrorum suorum, permittentes sibi aedificari dormitoria et refectoria, a raptoribus et feneratoribus, in signum et memoriale aeternum avaritiae ipsorum. Sed nec id fieri pati deberent ex pecunia propria virorum bonorum, sed adhortari eos ut potius ista converterent in alimoniam pauperum, et redemptionem [Col. 0258A] captivorum. Item: Etiam in ecclesiis construendis peccatur. Cum enim capita earum humiliora esse deberent corporibus ipsarum pro mysterio (quia »caput nostrum, Christus (Ephes. IV),« scilicet humilior est Ecclesia sua), altiora nunc eriguntur. Hanc etiam triplicem superfluitatem 228 gentilis philosophus reprehendens, ait:

Huic epulae vicisse famem summique penates
Submovisse hiemem tecto, pretiosaque vestis,
Hirtam membra super, Romani more Quiritis,
Induxisse togam. (LUCANUS, l. II.)
Item Psalmista: »Et relinquent alienis divitias suas, et sepulcra eorum, domus illorum in aeternum (Psal XLVIII),« hoc est diu videlicet, usque ad resurrectionem. Cum ergo diutius sit tibi habitandum cum vermibus in sepulcro, quam cum hominibus [Col. 0258B] in terrena domo, si alterum magis ordinandum, erigendum et sumptuose construendum relinquo; illud quidem magis videtur, in quo tibi diutius est morandum, de quo constat, quia vitium est illud superflue construi et ornari. Unde poeta:

Coelo tegitur qui non habet urnam. (LUCAN., lib. VII.)


Facilis jactura sepulcri. (VIRGIL., Aeneid. II, 646.)


Sepelit natura relictos. (MOECENAS, lib. XV.)
Et Gregorius (Moral. c. 37): Sumptuosa et ornata sepulcra mortuis sunt potius in augmentum supplicii quam in remedium. Est autem hominis primum sepulcrum, corpus proprium. Unde: »Dormientes [Col. 0258C] in sepulcris (Psal. LXXXVII).« Secundum: Terrenum habitaculum super terram vel in terra. Tertium erit ignis purgatorius. Quartum paradisus vel infernus. Ne sis autem magis sollicitus circa structuram et ornatum terrenae domus quam corporis proprii, quod modico tegitur in quo etiam resurges, »cum hoc mortale induerit immortalitatem (I Cor. XV).« Non assimileris arte Daedalo in aedificanda domo, non gigantibus altitudine (Gen. XI), non Salomoni sumptuositate (III Reg. VI). Sed cur non Salomoni sapienti? Quia non modo sicut olim talia approbantur, quando scilicet sanguis pecudum erat redemptio peccatorum. Item psalmo LXXIII: »Respice in testamentum tuum, quia repleti sunt, [Col. 0258D] qui obscurati sunt terrae domibus iniquitatum,« et rapinis, mendaciis, et furtis, erogandisque pauperibus constructis. Item Hieronymus de exitu sanctae Paulae (epist. ad Eustochium, De obitu Paulae): Nolebat, inquit, in his lapidibus pecuniam effundere, qui cum terra et saeculo transituri sunt, sed in vivis lapidibus, qui volvuntur super terram. De quibus in Apocalypsi, ex quibus magni regis exstruitur civitas. Item idem epist. 30 (cap. 21): Qua voce tibi exponam Salvatoris speluncam, et illud praesepe, in quo infantulus vagiit? Silentio magis quam infimo sermone honoranda sunt. Verumtamen ubi circa haec sunt latae porticus? Ubi aurata laquearia? Ubi domus miserorum poenis, et damnatorum labore vestitae? Ubi ad instar palatii privatorum exstructae [Col. 0259A] basilicae ut vile corpusculum hominis pretiosius inambulet, et quasi mundo quidquam possit esse ornatius, tecta sua magis velit aspicere quam coelum? Bethlehem (Matth. II), in parvo foramine terrae natus est Conditor coelorum. Hic visus a pastoribus, hic demonstratus a stella, hic a magis adoratus (Luc. II). Item Jeremias, cap. XXII: »Vae qui aedificat domum suam 229 in injustitia, et coenacula sua non in judicio. Amicum suum opprimet frustra, et mercedem ejus non reddet ei. Qui dicit: Aedificabo mihi domum latam et coenacula spatiosa, qui aperit sibi fenestras, et facit laquearia cedrina pingitque synopide. Cujus oculi et cor ad avaritiam et ad calumniam et ad consummationem mali operis.« Item philosophus, [Col. 0259B] locutus de dilatantibus fundos et agros, adjungit: Nunc vobis loquor, quorum aeque spatiose luxuria, quam illorum avaritia diffunditur. Vobis dico hoc: Quousque nullus erit lacus, cui non villarum vestrarum fastigia immineant? Nullum flumen, cujus non ripas aedificia nostra praetexant? Ubicunque scatebunt aquarum calentium venae, ibi nova diversoria luxuriae excitabuntur. Ubicunque in aliquem sinum littus curvabitur, vos protinus fundamenta jacitis, non contenti solo, nisi quod manu feceritis. Cum multa aedificaveritis, cum ingentia, tamen et singula corpora estis et parvula. Quid prosunt multa cubilia? in uno jacetis. Non est vestrum ubicunque non estis. Item poeta:

[Col. 0259C] Nullus in orbe locus Baiis praelucet amoenis.
Si dixit dives lacus et mare sentit amorem
Festinantis heri, cui si vitiosa libido
Fecerit hospitium, cras ferramenta Theanum
Tolletis fabri. (HORATIUS, lib. I, epist 1.)
Item Juvenalis (sat. 14):

Aedificator erat Centronius; imminuit rem.
Fregit opes, nec parva tamen mensura relictae
Partis erat, totam hanc turbavit filius amens
Dum meliore novas attollit marmore villas.
Item Hieronymus (epist. ad Heliodorum De laude vitae solitariae): Decet, inquit, poenitentem et maxime claustralem morari, non dico in domibus amplis, sed in domiciliis, id est in ciliciis sive parietinis, quae domus non sunt, sed similitudinem et vestigium [Col. 0259D] domorum habentia, ut coangustatus seipsum recolligat, nec ad illicita extendat, memor uteri virginalis, in quo clausus et coangustatus fuit Dominus, tandem in praesepiolo positus, in patibulo, deinde in sepulcro. Unde David: »Similis factus sum pelicano solitudinis, factus sicut nycticorax in domicilio (Psal. CI),« sive in parietinis. Item Isaias, cap. V; Levit. XXVI; Habacuc, II; Item Isaias, XXVI, et Daniel, cap. VIII.



230 CAPUT LXXXVII. Contra prodigos, qui male acquirunt, et pejus expendunt.

Plurimi, sicut in aedificando, et expensis superfluis sunt prodigi, vigilantissimi, et ebrii: sic et in piis causis et necessitatibus quotidianis subministrandis [Col. 0260A] avarissimi, lethargici, et somnolenti, et pigri. De cujusmodi poeta ait:

Servorum ventres medio castigat iniquo,
Ipse quoque esuriens, neque enim omnia sustinet unquam,
   Mucida caerulei panis consumere frusta. (JUVEN., sat. 14.)
Qui de lana caprina et pro nihilo, litigando objurgat servos:

Nec paupertatem levet attollatve propinquum. (CATO., 15.)
Vitium autem prodigalitatis sugillat Dominus in Luca, inducens parabolam de filio prodigo, qui vivendo luxuriose consumpsit bona patris, quibus consumptis in regione longinqua pavit porcos, pastus et ipse de siliquis porcorum. Reprehenditur autem [Col. 0260B] in eo prodigalitas temporalis pecuniae, quam consumpsit pro temporali concupiscentia sua, sicut Esau vendens primogenita sua, et benedictionem patris pro lenticula rufa (Gen. XXV). Sicut etiam aliquis fidelis dans pretium inaestimabile, scilicet Christi, et thesaurum mirabilem absconditum »in vasis fictilibus (II Cor. IV),« scilicet animam factam »ad imaginem Dei (Gen. I),« pro fumo, somno et umbra. Reprehenditur etiam in eo prodigalitas naturae, et prodigalitas gratiae. Descendit enim ab Jerusalem in Jericho, et incidit in latrones, qui corruperunt in eo naturalia, spoliando eum gratuitis (Luc. X). Hujusmodi etiam homines designati sunt per haemorroissam, quae expendendo fere omnia bona sua in medicos, non poterat curari antequam [Col. 0260C] veniret ad verum medicum (Matth. IX). Fiunt autem prodigi ex causis pluribus. Quidam ob libidinem aedificandi, et alias superfluitates et ebrietates. Alii ob libidinem coeundi, »et bona tota feruntur ad Cyanem,« quae lacrymula una absorbet luxuriosum, fastidiens apud eum cibos delicatos, cum domi nigrum et mucidum panem, cum hesterno jure liguriat. Et Juvenalis:

Quae bona donavit praesepibus, et caret omni
Majorum censu.
Alii ob gulam. Unde Horatius (lib. I, ep. 15):

Ut rebus maternis atque paternis
Fortiter assumptis Urbanus coepit haberi,
Scurra vagus, non qui certum praesepe teneret,
Impransus, non qui civem dignosceret hoste.
[Col. 0260D] Quaelibet in quemvis opprobria fingere saevus,
231 Pernicies et tempestas barathrumque macelli.
Alii ob ambitionem dignitatis vel famae:

Tanto major famae sitis est quam
Virtutis. Quis enim virtutem amplectitur ipsam
Praemia si tollas? patriam tamen obruit olim
Gloria paucorum, et laudis titulique cupido.
Exitus ergo quis est famae?
Ut pueris placeas et declamatio fias.

Alii ob excusationem miseriae et peccati sui histrionibus et indignis etiam dantes, ut dicatur de eis: Nihil negant quod exigatur ab eis, sed nihil dant nisi exigatur. Ergo nihil dant viro bono et honesto. De quibus etiam dicitur: Mirum est ubi, et a quibus accipiant quae expendunt, cum verius diceretur: Mirum est ubi, et in quae expendant, [Col. 0261A] quae accipiunt, et a tot rapiunt. Male enim accipiunt et pejus expendunt, quae melius ea servarent, ut essent solvenda his a quibus rapuerunt.

Alii ob negligentiam vel inscientiam, qui profusores suorum fiunt, petitores alienorum. Generaliter enim prodigalitatem comitantur cupiditas, avaritia et rapina. Unde poeta:

   Quaecunque profunda
Traxit avaritia, luxu pejore refundit. (CLAUDIANUS, De bello Gildonico.)



CAPUT LXXXVIII. De sancta prodigalitate.

Est tamen quaedam sancta prodigalitas, qua quis animam dat pro Christo. Unde: Animaeque magnae prodigum Paulum. Tu ergo, non sicut prodigus des [Col. 0261B] et cupias quodcunque necesse est pro viribus tuis, nihil autem supra vires. Unde Tobias (cap. IV): Modicum habens, modicum tribue.


Metiri se quemque suo modulo, ac pede verum est. (HORAT. lib. I, ep. 7.)


   Buccae
Noscenda est mensura suae, spectandaque rebus
In summis, minimisque; etiam cum piscis emetur,
Nec cupias mullum cum sit tibi gobio tantum
In loculis. (JUVEN., sat. 11.)

Ne fias cum his colatorium lactis tibi retinens tantum sordes peccatorum, ut pecunia ad alios devolvatur. Ne rapias, ut multos ventres pascas, cum unicum habeas ventrem, et secundum naturam modico contentum.



232 CAPUT LXXXIX. Contra se immergentes in temporalibus avide.
[Col. 0261C]

Prodigos etiam, sive in aedificiis, sive in veste, sive in cibariis vel quibuscunque superfluis expensis, et in curiosa, vana et non necessaria doctrina, maxime sese immergentes in temporalibus redarguens Propheta, ait: »In circuitu impii ambulant; secundum altitudinem tuam multiplicasti filios hominum (Psal. XI),« non daemonum. Et iterum eis imprecans, addit: »Deus meus, pone illos ut rotam, et sicut stipulam ante faciem venti (Psal. LXXXII);« ut sint leves et inconstantes, sicut arundo agitata omni vento doctrinae. Hi similes sunt filiis Israel offendentibus Deum, et ob hoc consumpserunt quadraginta dies »in itinere trium dierum, [Col. 0261D] circa montem Seir (Exod. III),« nec intraverunt terram promissionis, sed filii eorum (Deut. II). Sic et isti oestro temporalium agitati, non quiescunt, sed vertiginosi et epileptici, »cum impiis in circuitu ambulant (Psal. XI),« a vanitate in vanitatem, non attendentes quod »una tantum a Domino petenda (Psal. XXVI)« sit et requirenda, quod »non sit qui faciat bonum,« quousque veniatur »ad unum (Psal. XIII),« quod viam eunti aliquid sit extremum, error autem immensus. Ii etiam similes sunt diabolo, »qui circuit quaerens quem devoret (I Petr. II).« Hi sunt lunatici et lymphatici oblati ad curandum Domino (Matth. XVII), qui modo cadunt in aquam luxuriae, modo in ignem irae, cupiditatis, et alia [Col. 0262A] flagitia, iterque suum non dirigentes ad Deum. In orbe circulari moventur, de vanitate in vanitatem, solliciti circa superflua et non necessaria, non contenti finibus naturae vel gratiae, et ideo non perveniunt ad octavam beatitudinis. De his sic loquitur Salomon Parabolarum, cap. XX (juxta LXX): »Ventilator impiorum rex sapiens, immittit eis rotam malorum,« qui »semper sunt discentes, et nunquam ad perfectionem scientiae pervenientes (II Tim. III);« semper laborantes et inaniter operantes, et nunquam quiescentes, quia: »Per semitam vitae non ambulant, sed vagi gressus eorum, et investigabiles (Prov. V).« Item Isaias, cap. XIX: »Immiscuit Dominus,« id est permisit, »in medio Aegypti spiritum vertiginis, et errare fecerunt [Col. 0262B] Aegyptum in omni opere suo, sicut errat ebrius et vomens. Et non erit Aegypto opus, quod faciat caput et caudam incurvantem et refrenantem.« Item idem, cap. LVII: »Impii autem quasi mare fervens, quod quiescere non potest,« etc. Item David (Psal. LXXVII): »Et percussit eos in posteriora, opprobrium sempiternum dedit illis,« ut Philisthaeis (I Reg. V). Dum enim »amplexantur stercora pro croceis (Thren. IV):« et arcam, id est fidem et Ecclesiam Christi postponunt temporalibus, umbratiliter tantum servientes, et diligentes mures ebullientes de terra, id est curae et sollicitudines temporalium, corrodunt extales eorum; quia viscera et bona interiora eorum vel corrumpunt, vel consumunt. Hi autem testamentum Dei habent, non ut [Col. 0262C] juxta illud vivant, sed ut illo curiose vanitates 233 suas praetexant. Quod statuentes juxta Dagon (illud tantum umbratiliter, et pro temporalibus, sicut et aeternis observantes) corruunt cum Dagon (I Reg. V), cum idolis et variis vanitatibus suis, amputatis sibi capitibus. »Verbum autem Domini manet in aeternum (Psal. XXXII).« Hos turpes Moyses turpibus comparat, qui temporalia ista, velut stercora in auro vituli conflatilis redacto in pulverem (Exod. XXXII), datoque illud sitientibus et adorantibus in potum, immundissimo fimo stercorum, et fumo urinae, condemnavit.

Quasi diceret eis: Stercora sitistis, stercora bibetis; aurum sitistis, aurum bibetis. Hi etiam similes [Col. 0262D] sunt »uxori Lot egressae de Sodomis (Gen. XIX),« et de flagranti cupiditate terrenorum; deinde »respicienti retro,« per mundanam cupiditatem, »et versa est in statuam salis.« Assimilantur etiam »mittenti manum ad aratrum, sed respicientes retro, non sunt apti regno Dei (Luc. IX).« Hi similes sunt comprehendentibus Dominum et nequeuntibus majestatem ejus sustinere, corruunt retro in facies suas, qui impraegnati et impinguati stercoribus temporalium, nolunt ea egerere in usus necessarios, quibus terra fecundetur, sicut nec Judaei in Sabbato, nisi cooperiant; »sed putruerunt velut jumenta in stercore suo (Joel. I). Disperierunt in Endor,« id est in fonte propagationis: »facti sunt [Col. 0263A] ut stercus terrae (Psal. LXXXII),« qui sicut upupae nidificant in stercoribus suis, et ideo »stercoribus boum lapidandi (Eccli. XXII),« in quibus stercora temporalium generant stercora peccatorum, stercoribus poenitentialium satisfactionum amovendorum. Item David: »Et tabescere fecisti sicut araneam animam ejus,« etc. (Psal. XXXVIII.) Aviditas temporalium homines facit araneas. Aranea vermis est putridus et venenosus, qui devorat muscas, ut texat inutiles telas, quas texendo sese eviscerat. Sic et quidam araneae sunt, »devorando, ut escam panis (Psal. XIII),« substantiolam pauperum, qui sunt pes mundi, et tantum muscae, vel feneratorum, vel potentium; qui etiam sunt muscae principalium et majorum aranearum: Illi garcionum suorum, [Col. 0263B] vel hostium, vel adulatorum aulicorum, ut puniantur instrumento suae offensionis, quia:

   Lex non aequior ulla est
Quam necis artifices arte perire sua. (OVID. lib. I, De arte.)

»Vae qui praedaris, quia depraedaberis (Isa. XXXIII):« Vae qui emungis, quia emungeris, et saepe supra quod ab aliis emunxisti.

Hi sunt equi Pharaonis, qui cum sessore suo submerguntur in mari (Exod. XIV). Talibus dicit diabolus et mundus, »incurvare ut transeamus (Isa. LI).« His effectum est, ut rarus sit hodie, qui non mendicet, nisi fenerator, vel qui certis stipendiis et redditibus sustentetur. Tales similes sunt Amalec, [Col. 0263C] hoc est, lingentibus terram, qui non tantum terrena lingunt et comedunt, sed, sicut bos, ablingunt radicitus, substantiolas pauperum devorantes et rapientes; ob quam rem probati a Gedeone (Judic. VII) excluduntur a consortio suo, ne sint in praelio cum ipso pugnaturo contra Madianitas et daemones.



234 CAPUT XC. De his qui puniuntur instrumento suae offensionis.

Frequens est casus malos puniri instrumento suae offensionis, ut in quo injuste proximum suum puniunt, puniantur; in quo etiam Deum offendunt, offendantur. Unde Psalmus: »Lacum aperuit et effodit [Col. 0263D] cum, et incidit in foveam quam fecit; convertetur dolor ejus in caput ejus, et in verticem ipsius iniquitas ejus descendet (Psal. VII).« Unde Augustinus (in hunc locum Psalmi): Fraudator prior et pejus laeditur damno innocentiae, quam proximus pecuniae. Item psalm. IX: »In laqueo isto, quem absconderunt, comprehensus est pes eorum; cognoscetur Dominus judicia faciens; in operibus manuum suarum comprehensus est peccator.« Unde Augustinus: Unicuique sua iniquitas est poena et patibulum. Item psalmus LVI: »Foderunt ante faciem meam foveam, et inciderunt in eam.« Et item: »Veniat illi laqueus quem ignorat, et captio apprehendat eum, et in laqueum cadat in id ipsum (Psal. XXXIV).« Et item: »Gladius eorum intret [Col. 0264A] in corda ipsorum, et arcus eorum confringatur (Psal. XXXVI).« Unde Augustinus: Qui vult nocere proximo, similis est ei, qui attentat alium percutere gladio, quo prius se ipsum transverberat. Item Parab. c. XXVI: »Qui fodit foveam, incidet in eam, et qui volvit lapidem revertetur ad eum.« Unde Eccli. c. XXVII: »Qui in altum mittit lapidem, super caput ejus cadet, et plaga dolosa, dolosi dividet vulnera; et qui fodit foveam, incidet in eam; et qui statuet lapidem proximo, offendet in eo; et qui laqueum ponit alii, peribit in illo; facienti nequissimum consilium, super ipsum devolvetur, et non agnoscet unde adveniet illi.« Item juxta verbum Sapientis: Omnis fraus in se conversa colliditur. Item Dominus: »Quae seminavit homo, haec et [Col. 0264B] metet (Gal. VI); et juxta quam mensuram mensi fueritis, remetietur vobis (Luc VI).« Item cap. XIII Lucae: »Viri aedificantes turrim in Siloe, ab eadem oppressi sunt.« Et Augustinus (S. Severianus in serm. de Innocentibus): Ne rapias bona proximi tui, quia capitur esca, et perditur anima. Item per exempla. Golias gladio, quo putavit David interficere, interfectus est (I Reg. XVII). Aman in patibulo, quod paraverat Mardochaeo suspensus est; cui in plenitudinem potestatis, et divitiarum possessionem Mardochaeus successit (Esther VII). Saul gladio, quo pepercit Amalecitis contra praeceptum Domini, interfectus est, docens regem Aegypti pro irrigatione terrae, quae siccitate aruerat, peregrinum immolare pro peregrino, primo immolatus est (I [Col. 0264C] Reg. XXXI). Quidam etiam aulicus novum genus tormenti, quo torquerentur rei, docens regem Siciliae, primo inventi sui poenas sustinuit (Perillus). Unde:

Rex Phalaris tauro violenti membra Perilli
   Torruit, infelix imbuit auctor opus.
Justus uterque fuit, neque enim lex aequior ulla est
   Quam necis artifices, arte perire sua. (OVID. De arte, lib. I.)
235 Item juxta philosophum (SEN. ep. 83): Omnes voluptates hominis in singula ejus tormenta convertuntur. Ebrietas hominem facit stupidum, insanum; gastrimargia, libidinosum, pigrum. Et quid plura? Singula fercula, singulos peperere morbos. [Col. 0264D] Unde hodie nullo genere morborum aegrotamus, quia nullo genere vivendi recte vivimus. Tot enim nunc numerabis cibos, quot cocos. Sic circumeuntes similes sunt ei, qui ait: »Circuivi terram et perambulavi eam (Job I).« Sunt »sicut volucres coeli et pisces maris, qui perambulant semitas maris (Psal. VIII).« Huic circuitui malo, contrarius est circuitus justus, de quo dicitur: »Circuivi et immolavi in tabernaculo ejus (Psal. XXVI).« Hic est rectus ordo, ut non nisi post multiplicem circuitum bonum, quis immolet hostiam, vel immolatam sumat. Circumire igitur debemus omnia creata, quia omnia clamant: »Deus nos fecit, ut in illis laudetur.« Unde et ad laudem ejus, fere in synaxi Matutinali, id est in fine Matutinorum et Psalmo [Col. 0265A] illo »Benedicite,« etc. invitantur. Circuire etiam debemus beneficia creationis nostrae, quia »ad imaginem et similitudinem Dei creati sumus (Gen. I).« Beneficia etiam recreationis, beneficia sacramentorum ecclesiasticorum, mandata necessitatis: »Quia tunc non confundar, cum perspexero in omnibus mandatis tuis (Psal. CXVIII).« Consilia etiam persecutionis: hoc verbum etiam Apostoli, quasi triplicem funiculum: »Sobrie, juste, et pie (Tit. II).« Exempla sanctorum, praemia aeternae remunerationis, supplicia aeternae damnationis. Singula etiam genera peccatorum et singula generum; singulorum etiam peccatorum circumstantias illa aggravantes; omnia etiam tempora et status vitae nostrae. Unde: »Recogitabo omnes annos meos, [Col. 0265B] in amaritudine animae meae (Isa. XXXVIII).«



CAPUT XCI. De multiplici facie hominis.

Hujusmodi circuitus maxime beneficiorum creationis et recreationis nostrae, nos invitant ad dilectionem Dei.

Sicut enim testatur Leo papa (serm. 2, De resurrectione): Magnus fuisset homo, si permansisset in eo, in quo fecit eum Dominus; major est si permanet in eo, in quo refecit eum. Fecit enim eum ad imaginem in facie naturae et similitudinem suam in facie gratiae. Est autem multiplex facies hominis: scilicet facies naturae exterioris, qua etiam quodammodo homo assimilatur Deo. Unde:

[Col. 0265C] Pronaque cum spectent animalia caetera terram,
Os homini sublime dedit, coelumque videre
Jussit, et erectos ad sidera tollere vultus. (OVID, I Metamorphos.)
Unde et B. Martinus oculis ac manibus semper in coelum intentus, etc. [(3) 1Kb] . Paulus primus eremita [(4) 1Kb] ab Antonio inventus est erectus, et quasi orans mortuus. Vincentius in tormento, semper erectis luminibus aspiciebat in coelum. Hanc 236 faciem et erectionem naturae, maxime deturpat fornicatio. »Qui enim fornicatur, in corpus suum peccat (I Cor. VI);« quia illud commaculat, quia animam, ancillam corporis facit, ut non liceat ei in opere illo aliud cogitare et aliud sentire. Ita absorbetur, ut facies hominis quasi in faciem quadrupedum convertatur. Unde et libidinosus, sui vel porco [Col. 0265D] comparatur, vel »qui fornicatur in corpus suum peccat,« quia contra venustatem et erectionem corporis sui, incurvans illud ad lutum. Facie etiam naturae interioris homo assimilatur Deo, ut dilectione naturali, mansuetudine, benignitate, socialitate, et hujusmodi. Est etiam facies gratiae, qua praecipue quis Deo assimilatur habens faciem Christi euntis in Jerusalem. Haec consistit in virtutibus, quae omnes sunt una facies in radice charitatis, et plures in exhibitione et habilitate quadam operum. Eminuit enim Job in patientia, David in humilitate, Moyses in mansuetudine, Joseph in [Col. 0266A] castitate, quoad opera exteriora. Unde et Ecclesia constat ex personis multarum facierum »circumdata varietate (Psal. XLIV).« Hi dicere possunt: »Signatum est super nos lumen vultus tui, Domine, dedisti laetitiam in corde meo (Psal. IV).« Consistit etiam haec facies in operibus et impletione mandatorum ejus. Cujus haec sunt signa: »Qui est ex Deo, verba Dei audit (Joan. VIII); si quis diligit me, mandata mea custodit (Joan. XIV),« quia: Probatio dilectionis exhibitio est operis. »A fructibus enim eorum cognoscetis eos (GREG. hom. 30, in Evang. Matth. VII).« Et Apostolus ait: »Qui autem sunt Christi carnem suam crucifixerunt cum vitiis et concupiscentiis (Gal. V).« Consistit etiam haec facies in consiliis, quae adimplent viri compediti [Col. 0266B] et claustrales; sed clerici habitu milites, sermone histriones, opere et gestu meretrices, occupatione curarum temporalium saeculares, in qua harum facierum Deum sequuntur, vel in quo habitu resurgent, qui in nullo vivunt? Tonsuram quidem servant, sed ob gloriam, vel venalitatem, et alii quidem aliis latiorem, qui saepe hanc libertatem clericalem sumunt et servant in munitionem et conservationem temporalium. Contra quos Apostolus loquens, ait: »Tantum ne dederitis libertatem vestram in occasionem carnis (ibid.).«

Est et multiplex facies culpae; verumtamen »Imaginem ipsorum Deus ad nihilum rediget (Psal. LXXII).« Est et facies gloriae quae dabitur nobis, [Col. 0266C] quando »Hoc mortale induerit immortalitatem, et hoc corruptibile induerit incorruptionem (I Cor. XV), quando renovabitur ut aquilae juventus tua (Psal. CII).« Sed facies culpae, faciem naturae corrumpit, faciem gratiae perimit, faciem vero gloriae subtrahit.



CAPUT XCII. De commendatione fidei.

Faciem gratiae et virtutum inchoat fides. Unde Prudentius:

Prima petit campum dubia sub sorte duelli
Pugnatura fides.

237 Sicut enim aliquis strenuus miles inter caeteros, primos facit insultus in hostes consertos, sic fides, prima cupit expugnare castrum vitiorum Ipsa enim propter tria praecipue, primatum et ducatum [Col. 0266D] habet inter caeteras virtutes, tum quia mater est naturae et geniturae omnium aliarum. »Abraham enim genuit Isaac, Isaac Jacob (Matth. I),« id est fides spem, et spes charitatem. Etsi omnes simul confundantur et habeantur in habitu motus; motus tamen fidei, motus aliarum praecedit.

Quia enim credo, spero, diligo, patior pro Christo, compatior proximo, et hujusmodi. Charitas etiam dicitur mater virtutum, sed nutriturae et informationis. Prima igitur mater earum et origo est fides; secunda mater et velut nutrix est charitas. Tum etiam principatum habet, quia quadam pia caecitate [Col. 0267A] et temeritate fides audax et improba penetrat, quae non attingit intellectus. Credit enim Deum trinum et unum, penetrat coelos, credit Dominum Jesum sub nubilo panis sumi et manducari; quae non intelligit, sed eredit tantum, exuens hic omnem humanam rationem, quae est ex causis. Fides enim non habet meritum, cui humana ratio praebet experimentum (GREG. hom. 26, in Evangelia). In quibusdam tamen et credit, et aliquatenus intelligit; in omnibus articulis requirens potius fidelia et sana verba, quam curialia et placentia, vel philosophica. Unde et Augustinus: Malo, inquit, esse inurbanus quam incredulus; malo potius esse agrestis Catholicus cum Hieronymo, quam curialis haereticus cum Sabellio. Haec nullum habet substramentum, nullam [Col. 0267B] naturam, a qua habeat originem, praeterquam a sola gratia. Ex solo enim Deo est; caeterae virtutes quodammodo a natura habent originem. Praecedit enim dilectio naturalis dilectionem gratuitam, et ita de caeteris; sicque habent substratorium quod non fides, et ideo prima est inter eas; tum etiam, quia citra alias virtutes, miracula etiam rudis operatur. Unde: »Nonne in nomine tuo curavimus infirmos, et ejecimus daemonia?« (Matth. VII.) Et in Dialogo Gregorius (lib. III, c. 7): »Inveni vas vacuum,« G. aliis virtutibus, »sed bene signatum,« quia charactere tenuis fidei. Et in Apostolo, prima ad Cor. cap. XIII: »Et si habuero omnem fidem, ita ut montes transferam, charitatem autem non habeam, nihil [Col. 0267C] sum.« Haec enim saepe mali operantur. Propter nunc primatum et dignitatem fidei Apostolus, ut sapiens architectus locans eam in fundamento spiritualis aedificii, ad commendationem ejus ait prima ad Corinth. cap. III: »Fundamentum nemo potest aliud ponere praeter id quod positum est, quod est Christus Jesus,« id est fides de Christo Jesu. Item ad Rom. cap. III: »Justitia autem Dei est per fidem Jesu Christi, in omnes et super omnes, qui credunt in eum.« Et cap. III: »Credidit Abraham Deo, et reputatum est ei ad justitiam.« Item ad Ephes. VI: »State succincti lumbos vestros in veritate, induti loricam justitiae,« in omnibus agendis »sumentes scutum fidei, in quo possitis omnia tela nequissimi ignea exstinguere.« Unde etiam capiti [Col. 0267D] serpentis fides comparatur, quae caput suum abscondit et protegit, reliquo corpore exposito vulneribus. Capite enim illaeso non mortificatur: sic nec aliquis fidem servans. Etsi enim in aliis ceciderit, 238 fide tamen firmiter servata reviviscet. Unde Dominus: »Estote prudentes sicut serpentes (Matth. X).« Et Apostolus Epistola ad Colossenses: »Nunc autem reconciliavit vos Christus in corpore carnis ejus per mortem: exhibete vos sanctos et immaculatos, et irreprehensibiles coram Deo, si tamen permaneatis in fide fundati firmi, et stabiles, et immobiles a spe Evangelii (Coloss. I).« Item Habacuc II: »Justus meus ex fide vivet.« Et Petrus I Epist. c. V: »Diabolus tanquam leo rugiens circuit, quaerens quem devoret, cui resistite fortes in fide.« Item [Col. 0268A] Joannis I, cap V: »Omne quod natum est ex Deo vincit mundum, et haec est victoria, quae vincit mundum, fides nostra.« Item Apostolus: »Sine fide impossibile est placere Deo (Hebr. XI).« Et Luc. in Act. apost. (cap. XV): »Fide purificans corda eorum.« Et Dominus in Evangelio: »Omnia possibilia sunt credenti (Marc. IX).« Idem: »Si habueritis tantam fidem, ut granum sinapis, dicetis moro transplantare, et transplantabitur; dicetis monti transferre in mare, et transferetur (Matth. XVII).« Idem duobus caecis ait Christus: »Secundum fidem vestram fiat vobis, et statim aperti sunt oculi eorum (Matth. IX).« Et centurioni ait: »Vade, et sicut credidisti, fiat tibi. Et sanatus est puer ejus in illa hora (Matth. VIII).« Augustinus (serm. 74 [Col. 0268B] De tempore): Quanta est fides propria, si tanta est aliena, adeo ut salutem corporis et primam gratiam alii mereatur? Et Elizabeth beatae Virgini, ait: »Beata quae credidisti, quoniam perficientur in te, omnia quae dicta sunt tibi a Domino (Luc. I).« Fides enim peperit Salvatorem. Quia Zacharias non credidit angelo, »perdidit promptae modulos loquelae, etc.« Item Apostolus ad Hebraeos cap. XI: »Fides est substantia rerum sperandarum, argumentum non apparentium.« Ipsa enim est hypostasis et basis omnium virtutum, omnium bonorum; omnia etiam contenta in hoc capitulo fidem commendant. Exemplum Eremitae, qui adeo in praedicatione commendaverat abstinentiam, quod ad biduana [Col. 0268C] jejunia et triduana homines invitavit, et ob hoc fratres reficientes, eum non invitaverunt. Quibus ille: Quare vobiscum non refectus sum? cum jejunasset usque ad vesperam. Cui illi: Ne aliud faceres, et aliud praedicares. Quibus ille: Ut stultus et indiscretus praedicavi. Cui illi: Tempera igitur verbum, ut tu et alii illud ferre possitis. Quidam uni ait: Similis es venienti de inferno. Cui ille: Et tu eunti in infernum, quod pejus est.



CAPUT XCIII. De defectu fidei.

Nullius virtutis hodie tantus est defectus, quantus fidei. Unde et psalmo IX: »Propter quid irritavit impius Deum? Dixit enim in corde suo, non requiret Deus,« ut puniat. Et in eodem: »Dixit enim in [Col. 0268D] corde suo, oblitus est Deus: avertit faciem suam ne videat in finem.« Cui econtra respondet Dominus: »Existimas inique, quod ero tui similis (Psal. XLIX),« putando mihi placere mala, quem non credis ultorem, dum speras, tibique promittis impunitatem? Non est ita. Quia 239 in futuro »arguam te,« qui hucusque tacui, te exspectans ad poenitentiam, et arguendo »statuam te contra faciem tuam,« id est ostendam te tibi in libro conscientiae, et displicebis mihi et tibi, quia modo non vis displicere tibi, ut placeas mihi. Item Hieron. in Orig.: Si putares tibi imminere damnum rerum temporalium, vel corporis supplicium coram judice, quanta sollicitudine et vigilantia circuires advocatos, placares judicem, captando ejus benevolentiam obsequiis et [Col. 0269A] muneribus, reddendo eum tibi propitium in causa temporali? nunc autem in causa animae agenda torpes, »redditurus rationem etiam de verbo otioso (Matth. XII),« ante oculos judicis cuncta cernentis. Quare hoc? Audi. Quia hoc times et credis, judicium vero summi judicis non times, nec credis. Vel si laborares aegritudine corporis, quanta cura advocares medicos? Nunc autem cum laboras morbo animae, cur non tanta sollicitudine curris ad confessorem, ad medicos animae? Cur fidem adhibes dictis medici, et non dictis Christi? Audi. Quia mendaci sedulo et inutili credis, Christo autem veraci et utili non credis; qui tibi minatur, si ei non obedieris non tantum amissionem gloriae, sed flammam gehennae. Et ille:

[Col. 0269B] Ha! quam sollicito quisque labore
Occursat medico carnis amore,
Dum morbus animae nulla querela,
Egressam sequitur tarda medela. (HILDEBERT. Cenoman. In incendio.)
Et Hieronymus (Ep. ad Heliodorum De laude vitae solitariae): Fides famem non timet: »Primum quaerite regnum Dei, et haec omnia adjicientur vobis (Matth. VI).« Et Habacuc c. II: »Ecce qui incredulus est, non erit recta anima ejus in semetipso (Prov. XX).« Et Isaias cap. XXI: »Qui incredulus est, infideliter agit.« Et Salomon: »Viri misericordes multi inveniuntur, sed virum fidelem quis inveniet?« Et Ecclesiasticus cap. II: »Vae dissolutis corde, qui non credunt Deo, et ideo non protegentur [Col. 0269C] ab eo. Qui timent Dominum non erunt incredibiles verbo illius.« Item Jacobus cap. II: »Quid proderit, fratres mei, si fidem quis dicat se habere, et opera non habet?« etc. Nec tantum defectus fidei timendus, sed et modicitas ejus. Unde Dominus Petro: »Modicae fidei, quare dubitasti?« (Matth. XIV.) Et Apostolus dicentibus: »Cur nos non possumus eum ejicere, ait: Propter incredulitatem vestram. Amen dico vobis, si habueritis fidem, sicut granum sinapis, dicetis huic monti transi, et transibit, et nihil impossibile erit vobis (Matth. XVII).« Item (AUG. De mendacio, cap. 20): Fides est, quia fit quod dicitur, ergo ubi non fit quod dicitur, non est fides. Sed quare? »Quia non proponit Deum ante conspectum suum (Psal. LIII); »Non est timor Dei [Col. 0269D] ante oculos ejus (Psal. XIII).« Similes enim Antichristo, cum eo dicunt in corde suo: »Oblitus est Deus; avertit faciem suam ne videat in finem (Psal. IX). Similes autem Epicuro, cum eo dicunt:

Ne curare Deum quanquam mortalia credas.
Similes etiam sunt Judaeis incredulis verbis Domini, et dicentibus in Isaia c. XXII. »Comedamus et bibamus; eras enim moriemur.« Quibus Deus: »Quia congregastis aquas piscinae inferioris, et domos Jerusalem numerastis et destruxistis ad muniendum 240 murum, nec suspexistis ad eum, qui fecit aquam piscinae, et operatorem ejus de longe non vidistis, si dimittetur haec iniquitas vobis, moriemini, dicit Dominus« Item c. XXIX. »Vae qui profundi [Col. 0270A] estis corde, ut a Domino abscondatis consilium, quorum sunt in tenebris opera, et dicunt: »Quis videt nos, et quis novit nos? etc.« Item cap. XXIV: »Secretum meum,« de gloria aeterna et inaestimabili praemio, »mihi est,« semper ante oculos. »Secretum meum,« de igne gehennae et poena interminabili, »mihi est,« quod non aliis nisi paucis. Unde: »Vae mihi,« quia alii hoc secretum fidei non habent, »sed praevaricantes praevaricati sunt, et praevaricatione transgressorum praevaricati sunt.« Item psal. XCIII: »Et dixerunt: Non videbit Dominus, nec intelliget Deus Jacob.« Quos redarguens Spiritus sanctus per Prophetam, statim subdit: »Intelligite insipientes in populo, et stulti aliquando sapite. Qui plantavit aurem non [Col. 0270B] audiet, etc.« Item psal. XXIII. »Quis ascendet in montem Domini, aut quis stabit in loco sancto ejus? Innocens manibus, et mundo corde, qui non accepit in vano animam suam,« non credendo justis esse praeparatam gloriam inaestimabilem, impiis poenam interminabilem. Item, naturale est filiis Adae quaerere commoda appetendo et vitare incommoda; adeo ut pro certiori et majori commodo appetendo; pro certiori et majori incommodo vitando, sint prudentiores et sollicitiores; sed nihil est certius fide, nec magis commodum gloria aeterna, vel majus incommodum supplicio aeterno. Ergo, qui pro minori commodo, ut pro temporali consequendo, vel incommodo temporali vitando, est prudentior et vigilantior, [Col. 0270C] ei aliquid est certius fide; ei factum est, quod nihil sit certius fide, cum pro certiori et majori, secundum opinionem suam, magis sit strenuus et attentus. Hi similes sunt daemonibus, quorum nulla est fides; et si fides, mortua, habentes fidem in comprehensione, ut daemones, qui credunt et contremiscunt, non autem in devotione; et ideo fides eorum mortua, non est fides, sed simulatio, somnium, nutritura, et consuetudo. Tales »pro nihilo habuerunt terram desiderabilem (Psal. CV).« Item, discipuli ad Dominum de modicitate fidei: »Adauge in nobis fidem (Luc. XVII). Item Apostolus: »Qui confitentur se nosse Deum verbis, factis autem negant (Tit. I),« blasphemant, et »veritas Dei in eis non est (I Joan. VIII).« Plus enim peccant, [Col. 0270D] qui negant opere, quam qui corde vel ore, sicut magis peccatur opere, quam cogitatione, vel locutione. »Nosse autem, vel scire te, sensus est consummatus (Sap. XV et VI).« Quanto magis autem Deum nosse sensus est consummatus, tanto magis et Deum negare insipientia est consummata; sicut: »Dixit insipiens in corde suo,« ore et opere, »non est Deus;« et ideo hujusmodi, »corrupti sunt, et abominabiles facti sunt in studiis suis, etc. Dominus autem prospexit super filios hominum de coelo, ut videat si est intelligens aut requirens Deum. Contritio et infelicitas in viis eorum,« et ideo, quia, »viam pacis non cognoverunt (Psal. LII, XIII).« Item I Joannis cap. II: »Qui dicit se nosse Deum, [Col. 0271A] et mandata ejus non custodit, mendax est.« Item tertia Epistola: »Qui bene facit, ex Deo est; qui autem male facit, non videt Deum.« Item Dominus in Evangelio Joannis cap. V: »Quomodo potestis vos credere, qui gloriam ab 241 invicem accepistis; et gloriam, quae a solo Deo est non quaeritis?« Augustinus: Quia superbia eos excaecat, et ambitio laudis, quae appetit de se aestimari, quod in se non habet, et super alios se efferre. Humilitas, haec sola odit, solius Dei quaerit gloriam, quae ei soli placere appetit. Item in eodem: »Qui credit in me, opera quae ego facio, et ipse faciet; »opera, scilicet misericordiae.

Unde in canonica Epistola: »Qui credit in Deum, debet sicut ille ambulavit, ambulare (I Joan. II);« [Col. 0271B] qui ait: »Discite a me, quia mitis sum et humilis corde,« etc. »et majora horum faciet (Matth. XI),« miracula, cum necesse fuerit, et Dominus viderit expedire. Idem in Luca, cap VIII: »Quod autem supra petram, hi sunt qui, cum audierint, cum gaudio suscipiunt verbum, et hi radices non habent charitatis; quia ad tempus credunt, et in tempore tentationis recedunt,« a fide. In eodem cap.: Facta tempestate in mari et dormiente Domino, »accedentes discipuli suscitaverunt eum dicentes: Praeceptor, perimus. Quibus ille: Ubi est fides vestra?« Et Jacobi primo: »Si quis indiget sapientia, postulet in fide nihil haesitans. Qui autem haesitat, similis est fluctui maris, qui a vento movetur et circumfertur. Nec hic accipiet aliquid a Domino.« [Col. 0271C] Talis enim cum philosopho dicit:

Primus in orbe deos fecit timor. (PETR. in fragm. et STAT. TH. III, 361.)
Et item:

Virtus mihi numen et ensis. (IDEM.)
Item ad Romanos, cap. IV: »In promissione etiam Dei non haesitavit diffidentia, etc.« In eadem, cap. XVI: »Tu fidem habes penes te ipsum, habe et coram Deo,« etc. Est autem fides magna in tribus. In comprehensione litteratoria et subtili, quae saepe aedificat, et saepe inflat; in certitudine, quia nihil certius fide; et in devotione, quae est condimentum charitatis. Fides enim certa et devota, est in omni [Col. 0271D] qui timet Deum.



CAPUT XCIV. De spe.

Posito spiritualis aedificii fundamento, scilicet fide, sequitur de erectione ejus, hoc est de spe. Erigitur enim per spem, perficitur et consummatur per charitatem, et caeteras virtutes. Et congrue. Spes enim, sicut et aliae virtutes, filia est fidei. Quod enim credimus speramus; et quia speramus diligimus, et quantum, et quemamodum, diligendo meremur. Unde David: »Fiat misericordia tua, Domine, super nos, quemadmodum speravimus in te (Psal. XXXII).« Et Apostolus spem cum fide et charitate commendans, ait ad Romanos, cap. V: »Justificati igitur ex fide, pacem habeamus ad [Col. 0272A] Deum Patrem per Dominum nostrum Jesum Christum, per quem et accessum habemus per fidem in gratiam istam, in qua stamus et gloriamur in spe gloriae filiorum Dei; nec solum gloriamur« de spe gloriae, »sed de tribulationibus, scientes quod tribulatio patientiam operatur, patientia probationem, probatio vero spem; spes autem non confundit, quoniam charitas Dei diffusa est in cordibus nostris;« sed magis corroborat et confirmat, sicut anchora fidei. Est autem 242 spes certitudo quaedam procedens ex gratia et meritis cujuscunque. Igitur in malis non est spes virtus, qui tamen non sunt filii diffidentiae vel desperationis, quia de nullo desperandum est in via, sed nec multum de talibus sperandum. Nec sunt filii spei, sed medium quemdam [Col. 0272B] statum tenent, dum a piis lacrymis non recedunt, entes in proposito non peccandi. Unde David: »Sacrificate sacrificium justitiae (Psal. IV)« triplex »sobrie« scilicet et »juste et pie vivendo exspectantes beatam spem, et adventum gloriae magni Dei (Tit. II),« etc., et ita »sperate in Domino,« alioquin praesumitis. Et iterum: »Spera in Domino et fac bonitatem (Psal. XXXVI).« Ex spe autem et fide oriuntur, vel idem sunt cum spe, quaedam sancta exspectatio in adversis, et fiducia in agendis quae sunt consolationes non modicae in omni tribulatione. Unde David: »Exspectans exspectavi Dominum (Psal. XXXIX),« pro duplici stola consequenda. Isaias (cap. XXVIII): »Exspecta, reexspecta.« [Col. 0272C] Et iterum David: »Exspectabam eum, qui salvum me fecit a pusillanimitate spiritus et tempestate (Psal. LIV):« quia:

Spes facit ut mediis naufragus exstet aquis.

Et David: »Et nunc quae est exspectatio mea nonne Dominus?« (Psal. XXXVIII) etc. Et iterum: »Quare tristis es, anima mea, et quare conturbas me? Spera in Domino, quoniam adhuc confitebor illi (Psal. XLI),« etc. Et item: »Fiducialiter agam in eo et non timebo (Psal. XI).«---»Bonum est cum silentio praestolari salutare Dei (Thren. III).« Et Apostolus ad Romanos, cap. VIII: »Exspectatio creaturae, revelationem filiorum Dei exspectat, quia et ipsa liberabitur a servitute corruptionis, in libertatem gloriae filiorum Dei. Scimus enim quod omnis creatura [Col. 0272D] ingemiscit, et parturit usque adhuc. Non solum autem illa« adhuc infidelis, »sed et nos ipsi« apostoli »primitias Spiritus habentes, et ipsi intra nos gemimus adoptionem filiorum Dei, exspectantes redemptionem corporis nostri. Spe enim salvi facti sumus; spes autem, rei quae videtur, non est spes. Nam quod videt quis, quid sperat? Si autem quod non videmus speramus, per patientiam,« adversarii scilicet, »exspectamus,« quam speramus. Et item alibi: »Filioli mei, vita aeterna spe jam in vobis est (I Joan III).« Item Job, c. XIX: »Scio quod Redemptor meus vivit, et in novissimo die de terra surrecturus sum, et rursum circumdabor pelle mea, et in carne mea videbo Deum Salvatorem meum, quem visurus sum ego ipse, et oculi mei circumspecturi [Col. 0273A] sunt et non alius; reposita est haec spes mea in sinu meo.« Et Apostolus: »Scio enim cui credidi, et certus sum quia potens est depositum meum servare in illum diem (II Tim. I).« Defectus autem spei similis est defectui fidei. Qui enim non credit, non sperat, et econtrario.



CAPUT XCV. De charitate.

Parvulus si nascitur, et non alitur, deficit et moritur. Sic fides et spes, nec non et caeterae virtutes, nisi charitate nutriantur et consummentur, deficiunt. Unde Apostolus commendationem et signa charitatis ponens in 243 I ad Corinthios, cap. XII, ait: »Adhuc excellentiorem viam vobis demonstro,« id est charitatem, quae est majus donum omnibus, in via, [Col. 0273B] donis. Quia »si linguis hominum loquar et angelorum, charitatem autem non habeam, factus sum velut aes sonans aut cymbalum tinniens. Et si habuerim prophetiam, et noverim omnia mysteria, et omnem scientiam; et si habuero omnem fidem, ita ut montes transferam, charitatem autem non habeam, nihil sum. Et si distribuero in cibos pauperum omnes facultates meas et si tradidero corpus meum, ita ut ardeat, charitatem autem non habeam, nihil mihi prodest (I Cor. XIII).« Cujus, quam multus et magnus sit usus, ostendit adnectens: »Charitas patiens est,« in injuriis, »benigna est,« larga egenis; »Charitas non aemulatur,« non invidet, sed bonum alterius ut suum diligit »non inflatur,« de sua felicitate; »non agit perperam,« neque [Col. 0273C] enim eam mala conscientia pungit; »non est ambitiosa« non vult aliis praeponi; »non quaerit quae sua sunt,« sed potius quae alterius et quae Christi, nec ablata repetit; »non irritatur,« non provocatur ad iram; »non cogitat malum,« ut malum retribuat deliberando; »non gaudet super iniquitate« alterius, »congaudet autem veritati« et justitiae. »Omnia suffert,« in actu pro veritate; »omnia credit« de promissis probato spiritu; »omnia sperat,« quae veritas promisit; »omnia sustinet,« promissa in adversis patienter exspectat; »charitas nunquam excidit,« quia quae hic est ad bene merendum, in futuro erit praemium nostrum, caetera vero nobis data non erunt. Unde sequitur: »Nunc [Col. 0273D] autem manent fides, spes, charitas tria haec; major autem horum est charitas,« quia »nunquam excidit, nunquam evacuabitur,« ut illa. Haec est enim de qua Propheta ait: »Omnis consummationis, scilicet et operis consummati, virtutum, et sacramentorum nostrae redemptionis, »vidi finem (Psal. CXVIII),« et consummationem, scilicet charitatem. Per charitatem enim Christus in cruce pendens ait: »Consummatum est (Joan. XIX),« scilicet charitas quam habuit erga nos, omnia dicta de eo implevit usque ad mortis passionem. »Majorem autem charitatem nemo habet quam ut animam suam ponat quis pro amicis suis (Joan. XV).« Consummatissima fuit dilectio Patris qua »dilexit nos ante mundi constitutionem (Ephes. I),« qua »nec pepercit Filio [Col. 0274A] suo, sed pro nobis omnibus tradidit illum (Rom. VIII).« Et Apostolus prima ad Timotheum, cap. I, ait: »Finis autem praecepti est charitas de corde puroet conscientia bona, et fide non ficta.« Unde Augustinus (serm. 39, De tempore): Cui non vacat divinorum sermonum involucra revolvere, aut eorum secreta omnia penetrare; teneat charitatem, in qua cuncta lex pendet et prophetae. Habe charitatem, et fac quidquid vis, omnia implesti. Et iterum (Item in tract. De laude charitat., tom. IX): Haec est fons, cui non communicat alienus, finaliter et perseveranter reprobus. Haec si desit, frustra habentur caetera; quae si adsit, habentur omnia. Hanc qui tenet in moribus, scientiam habet, et eorum quae patent, et eorum quae non patent in Scripturis. Haec est [Col. 0274B] »latum mandatum nimis (Psal. CXVIII),« quae extenditur usque ad inimicos. Charitas nunquam est solitaria, sed modo est in coelo, modo in proximo; nunquam est otiosa, sed in commune bona totius humani generis paedagoga, nihil humanum a se putans alienum. Lata ut 244 Oceanus, quae sine errore omnia praecepta comprehendit, et sine labore custodit.

Et Jeremias in (Thren. I), Aleph sub littera Mem ait: »De excelso misit ignem in ossibus meis, et erudivit me.« Item (cap. 20): »Ignis flammigerens in ossibus meis.« Et sponsus in Cantico, sponsae ait, cap. IV: »Vulnerasti cor meum soror mea, sponsa mea, vulnerasti cor meum,« non tantum tetigisti, sed usque ad penitima cordis mei penetrasti. [Col. 0274C] »In uno oculorum tuorum,« scilicet in una et praecipua virtutum, hoc est in charitate. Aliis enim virtutibus me tangis, hac sola cor meum vulneras. Et item: »Filiae Jerusalem nuntiate dilecto, quia amore langueo (ibid.).« Item Octonario XIII, sub littera Mem, quae interpretatur viscera, vel ex ipsis, vel ex intimis, vel ignis ex intimis. Charitas enim non ex summitate labiorum, non ex simulatione diligit, sed quasi ex visceribus, et ex ipsis intimis, et penitimis cordis. Pluraliter etiam dicitur viscera, quia charitas non uni operi est addicta. Dedit enim Deus diligentibus potestatem cujusque operis. Charitas princeps est omnium virtutum. Sed Adam in primo statu praeditus omnibus donis naturalibus, [Col. 0274D] quomodo charitatem non habuit meritoriam? Innocens adhuc simplex dilectionem naturalem habuit, sed non saporem, et flammam charitatis, quam non novit quis nisi per experientiam. Si igitur Adam tantus charitatem non habuit, nec praesumas dicere, quod eam habeas, nisi a fructu operum illam habere cognoscaris. Item: »Deus charitas est, et qui manet in charitate in Deo manet, et Deus in eo (I Joan. IV).« Magna est charitas, magna est promissio ejus. Charitas magna est, quia ipsa est Deus, »et magnitudinis ejus non est finis (Psal. CXLIV).« Ipse est »quem totus non capit orbis.« Ineffabilis igitur et incircumscriptibilis est charitas. Et cum nominibus paucarum virtutum nominetur Deus, nullius nomine ita vere et proprie [Col. 0275A] censetur, sicut nomine charitatis. »Deus enim charitas est.« Quod autem dicitur: »tu es patientia mea (Job XVII),« tropice dictum est, ut testatur Augustinus (lib. XV De Trinitate, c. 17), id est tu es ipse, a quo est mihi patientia. Non dicitur Deus sobrietas mea, vel castitas mea, et hujusmodi, sicut fortitudo, etc. Et licet Deus dicatur charitas, hoc nomen tamen appropriatur et specificatur vocaliter (etsi realiter toti Trinitati conveniat) circa Spiritum sanctum, qui est amor Patris et Filii, et signum, et probatio intimi amoris Patris ad Filium, sicut proles parentum. Spiratur enim ab utroque. Unde et opera Trinitatis de redemptione nostra attribuuntur et appropriantur Spiritui sancto. »Christus enim conceptus est de Spiritu sancto,« et [Col. 0275B] hujusmodi. Hinc emersit quorumdam opinio non approbanda, qui dicunt charitatem nihil aliud esse quam Deum, a quo solo est motus, quo eum diligimus. Sed, nisi esset charitas creata, male diceretur: »Fides, spes, charitas, tria haec: major autem eorum est charitas (I Cor. XIII),« a qua surgit motus, qui etiam a Deo est, quo ipsum diligimus. Magna est promissio charitatis, quia, »qui manet in charitate, in Deo manet,« per gratiam; mansurus tandem per gloriam. »Et Deus in eo,« qui ait: »Si quis diligit me, sermones meos servabit, et Pater meus diliget 245 eum (I Joan. IV),« etc. Et item: »Notum feci eis nomen tuum, et notum faciam ut dilectio, quia dilexisti me, in ipsis sit, [Col. 0275C] et ego in ipsis (ibid.).« Summopere igitur mundandum est, et omni custodia custodiendum cor nostrum, ut triclinium et hospitium totius Trinitatis.



CAPUT XCVI. De luctu bono et malo.

Charitatis filiae sunt fere omnes virtutes, dona et bona opera. Primo autem prosequendum est de filiabus ejus, septem scilicet beatitudinibus, et octava quae redit ad caput, et purgat, et probat alias. Has enim virtutes, sive dona ducentia ad beatitudinem, Dominus commendans in sermone habito in monte ait: »Beati pauperes spiritu, quoniam vestrum est regnum coelorum (Matth. V).« Verum, quia supra disseruimus de paupertate, tum interiore, tum exteriore, [Col. 0275D] nec non et de mansuetudine, sequitur de tertia beatitudine: »Beati qui lugent, quoniam ipsi consolabuntur (ibid.).« Luctus non veri nominis est virtus, sed magis rivulus quidam de fonte pietatis et misericordiae procedens. Sunt autem multiplices lacrymae, ut lacrymae desperationis, unde: »Nolumus vos ignorare de dormientibus, qui spem non habent (I Thess. IV),« etc. Et philosophus (SENECA, epist. 63): Lacrymandum est amisso amico, non plorandum; hoc enim muliebre est. Et ob hoc non plorandum, quia ratio id statim deberet efficere, potius quam taedium et oblivio temporis diuturnitate; et: Nihil citius arescit lacryma. Et item: »Noli plorare mortuum tuum (Jer. XXII), quia quiescit; plus etiam [Col. 0276A] amicum perdimus vivum quam mortuum. Sunt et lacrymae cupiditatis. Unde:

Ploratur lacrymis amissa pecunia veris.
Et tam hae, quam illae lacrymae detestabiles sunt, et prohibitae. Sunt etiam lacrymae naturalis et humanae affectionis; et hae tolerabiles sunt, dum non nimis excedunt. Non possumus enim non dolere, non lacrymari mortuo amico. Christus enim »lacrymatus est (Joan. XI),« mortuo Lazaro, sed hae lacrymae potius charitatis erant. Unde: »Ecce quomodo amabat eum (II Reg. X).« David etiam deflevit Saul hostem, et Absalon filium (II Reg. XVIII). Sunt et lacrymae pietatis et compassionis, et multiplices secundum diversas causas earum. Sunt etiam lacrymae corporis et cordis pro peccatis propriis poenitentiales.« [Col. 0276B] Primo enim: »Miserere animae tuae placens Deo (Eccli. XXX,)« et a te ipso incipe. »Qui enim sibi nequam est, cui bonus erit?« (Eccli. XIV.) De his lacrymis dicitur: »Lavabo per singulas noctes lectum meum, lacrymis meis stratum meum rigabo (Psal. VI).« Sunt etiam lacrymae pro peccatis alienis. Unde: »Quis infirmatur, et ego non infirmor? Quis scandalizatur, et ego non uror?« (II Cor. XI.) Peccata proximorum frix, etc. in tentationibus et profluvio lacrymarum fuit Apostolus pro peccatis proximorum. Sunt etiam lacrymae pro irriguo inferiori, et pro irriguo superiori, sive pro hoc misero incolatu et desiderio patriae. Unde: »Heu me, quia incolatus meus prolongatus 246 [Col. 0276C] est!« (Psal. CXIX.) etc. Et item: »Quis me liberabit de corpore mortis hujus?« (Rom. VII.) Et item: »Fuerunt mihi lacrymae meae panes die ac nocte,« etc. De his lacrymis dicitur: »Qui seminant in lacrymis, in exsultatione metent, euntes ibant et flebant mittentes semina sua. Venientes autem venient cum exsultatione portantes manipulos suos (Psal. CXXV),« meritorum scilicet et praemiorum. Et item: »Beati qui lugent, quoniam ipsi consolabuntur (Matth. V).«

Arsenius (Vita apud Sur., die 19 Jul.) decurio et nobilis ad eremum confugit, ubi adeo pro his quatuor causis flevit, quod tersorium semper secum detulit, quo lacrymas tergeret. Diogenes etiam, sed naturali compassione pro stultitia hominum, assidue [Col. 0276D] flevit. Sed mirandum, unde ille suffecerit humor. Axa inquit patri suo Caleph: »Terram arentem dedisti mihi, nunc da mihi superius irriguum, et irriguum inferius (Josue XV).



CAPUT XCVII. De bona esurie et siti.

(B. GREG., hom. 30 in Evang.) Beati qui esuriunt et sitiunt justitiam, quoniam ipsi saturabuntur (Matth. V).« Multiplex est esuries sive sitis. Gratiae scilicet, vel justitiae: ad Deum, ad te, et ad proximum, ut desideres, »pie, sobrie, et juste vivere (Tit. II).« Hanc sitim commendans Isaias, cap. LV, ait: »Omnes sitientes venite ad aquas; et qui non habetis argentum properate, emite, et comedite, etc. [Col. 0277A] Et David psalmo XLI: »Quemadmodum desiderat cervus ad fontes aquarum, ita desiderat anima mea ad te Deus: Sitivit anima mea ad Deum, fortem, vivum, etc.«

Et psalmo LXIII: »Sitivit in te anima mea, quam multipliciter tibi caro mea.« Quia multipliciter hanc sitim ministerio corporis ostendit, ut per frequentes genuflexiones, per frequentes et assiduas orationes, per frequentia jejunia, vigilias et eleemosynas. Probatio enim dilectionis, exhibitio est operis. Est etiam sitis gloriae nobis ineffabilis. Unde: »In quem desiderant angeli prospicere (I Petr. I).« Et item (B. GREG, lib. XVIII Moral., cap. 28): Fruuntur nec fastidiunt, quo frui magis sitiunt non in angustia appetentes quod non habeant, sed [Col. 0277B] continuationem refectionis et jucunditatis jam habitae desiderantes. De qua refectione dicitur: »Satiabor cum apparuerit gloria tua (Psal. XVI).«---»Beati qui esuriunt et sitiunt justitiam, quoniam ipsi saturabuntur (Matth. V).«---»Quaerite ergo regnum Dei, et justitiam ejus (Matth. VI).« Non enim sufficit unum sitire sine reliquo. Unde Augustinus (Lib. I, De serm. Domini in monte, ser. 92, De tempore et de utilitate jejunii, c. 1): Si mihi virtutem concesseris, ut nihil supra quaeram, jam ipsam virtutem rejiciam. Habeas ergo sitim justitiae, habeas et sitim gloriae; illam ut meritum, et quae impetrat; istam ut praemium, quae remunerat et coronat. Propter hanc multiplicem sitim Daniel dictus est: »Vir desideriorum [Col. 0277C] (Dan. IX),« justitiae scilicet, et gloriae. Non enim unum desiderium tantum sufficit. Haec sitis, est sanctum desiderium justorum de quo in psalmo dicitur: »Desiderium pauperum exaudivit Dominus ut semper maneat (Psal. XVII), desiderium vero peccatorum peribit (Psal. CXII).« Est autem desiderium sive sitis culpae multiplex, juxta diversas voluptates, verum circa 247 duas maxime restringitur, scilicet avaritiam et libidinem. Hae sunt duae sanguisugae, quae incessanter clamant: »Affer, affer (Prov. XXX).« De siti avari et hydropici legitur:

Tantalus a labris sitiens fugientia captat
Flumina. (HORAT., lib. I, sat. 1.)
Et:

[Col. 0277D] Quo plus sunt potae, plus sitiuntur aquae. (OVID., I Fast.)
Et:

Dumque sitim sedare cupit, sitis altera crevit. (OVID., Metam. III, fab. 6.)
Et:

   Congestis undique saxis
Indormis inhians. (HORAT., lib. I, Ser., sat. 1.)

(QUINT., lib. VII.) Avaritia enim semper pandit alios hiatus, et plus eget eo, quod non habet, quam eo, quod habet. Sitis vero libidinis amplius erescit et provocatur, quo magis libido exercetur. Est etiam sitis naturae, quae sensibilis occulata fide patet. Est etiam sitis, sive desiderium, quod non est naturae, nec culpae, nec gratiae, sed vanitatis [Col. 0278A] Est enim frivolum et stultum, ut desiderium rerum temporalium et gaudii. Unde: »Desiderium cordis eorum audivit auris tua (Psal. X).«---»Sed ne timueris, cum dives factus fuerit homo, et cum multiplicata fuerit gloria domus ejus, quoniam, cum interierit non sumet omnia, neque descendet cum eo gloria ejus (Psal. XLVIII).« Arcentur etiam quandoque, et impediuntur quidam a desiderio sanctorum; torpore et inviscata consuetudine. Unde: »Esurientes et sitientes, anima eorum in ipsis defecit (Psal. CVI).« Et hoc est desiderium torpentium, sed inutile. Est etiam desiderium inchoantium, sed non omnino assurgentium, et hoc bonum est. Unde: »Parvuli petierunt panem et non erat qui frangeret eis (Thren. IV).« Est et desiderium perfectorum, [Col. 0278B] et pervenientium. Unde: »Beati qui esuriunt et sitiunt justitiam, quoniam ipsi saturabuntur (Matth. V).« Haec est quaedam reforcillatio et praelibatio gloriae per justitiam, in patria erit plenitudo in bonis gloriae ipsius, et satietas per coronae collationem.



CAPUT XCVIII. De misericordia generali.

(GREG., hom. 30 in Evang.) »Beati misericordes, quoniam misericordiam consequentur (Matth. V).« Specialis filia, et potissimum signum charitatis et expressius, est misericordia; adeo ut de ea prae caeteris virtutibus dici possit. Probatio dilectionis, exhibitio est operis. Haec maxime commendabilis [Col. 0278C] est, tum in capite Christo, tum in membris ejus, cujus vestigia imitari habent in operibus misericordiae. In Christo commendatur, »quia miserationes ejus super omnia opera ejus (Psal. CXLIV); quia misericordia Domini 248 plena est terra (Psal. XXXII).« Qui, etsi justus sit, tamen: »Misericordia ejus superexaltat judicium (Jac. II);« quia »multus est ad ignoscendum (Isa. LV), cujus proprium est misereri semper et parcere, qui non vult mortem peccatoris, sed ut magis convertatur et vivat (Ezech. XVIII).« Propter quem, ut viveret in aeternum cum ipso misericorditer, »cum in forma Dei esset, se exinanivit formam servi accipiens (Philipp. II),« in qua et verbo, et exemplo ad misericordiae opera praecipue nos invitavit, cujus omnis [Col. 0278D] actio nostra est lectio. »Qui videns civitatem,« misericordia motus, »flevit super illam, dicens: Quia, si cognovisses, et tu (Luc. XIX).« Haec commendatur in membris Christi, quia sine hac nec eum imitantur. Si ergo imitatores Christi, necesse est, »ut multus sis ad ignoscendum; ut misericordia in omni opere tuo superexaltetur (Jac. II)« et enatet, et praeponatur omni severitati et rigori, ut totum te exinanias, et exhaurias in operibus misericordiae. Primo a teipso incipiens; secundo eam in proximo perficiens, et omnia opera ad Deum referens. Haec iterum commendatur a Domino, quia opera misericordiae prae operibus caeterarum virtutum pollicetur se in judicio fore remuneraturum: »Esurivi, et dedistis mihi manducare; sitivi, et [Col. 0279A] dedistis mihi bibere (Matth. XXV),« etc. Opera vero immisericordiae, ut ita dicam, commissa vel patrata, comminatur se prae caeteris delictis condemnaturum et puniturum: »Esurivi, et non dedistis mihi manducare,« etc. Item Dominus in Luca, cap. III: »Venerunt publicani ad Joannem, dicentes: Quid faciemus, ut non excidamur, et in ignem aeternum mittamur? At ille. Nihil amplius quam quod constitutum est faciatis, nihil ultra praescriptum exigatis. Interrogabant eum et milites, dicentes: Quid faciemus et nos? Et ait illis: Neminem concutiatis, neque calumniam faciatis, et contenti estote stipendiis vestris:« Beda (in cap. III Lucae): Joannes unumquemque in suo gradu et officio, ab agenda injuria coercet, ut dum primo ab alienorum se [Col. 0279B] temperant appetitu, tandem ad propria, cum proximis communicanda pertingerent. Justo igitur moderamine eos praemonet, ne ab eis calumniando praedam requirant, quibus militando prodesse debuerant, docens ideo stipendia constituta militiae, ne dum sumptus quaeritur, praedo grassetur. »Et interrogabant turbae, dicentes: Quid ergo faciemus? Quibus ille: Qui habet duas tunicas, det unam non habenti, et qui escas habet similiter faciat.« Beda: De duabus tunicis et escis dividendis datur praeceptum. Ad dignum enim poenitentiae fructum pertinet, ut non exteriora et minus necessaria, sed etiam ipsa valde necessaria cum proximis dividamus, ut escam qua vivimus, et tunicam qua vestimur. [Col. 0279C] Ecce quantum valent opera misericordiae, quae ad dignos fructus poenitentiae prae caeteris praecipiuntur. Unde: »Date eleemosynam, et omnia munda sunt vobis (Luc. XI).« Item Ambrosius super eumdem locum: Nullum officium, nullum genus, nulla aetas, ab agenda misericordia excluditur. Omnes enim in communi monentur a Joanne, ut conferant non habenti. Misericordia enim plenitudo virtutum est. Haec enim tanta est, ut saepe ex improbitate quadam sancta et confidentia in Deo, et vinculo dilectionis divinae (cujus ipsa est signum et via) nitatur contraire obedientiae, et 249 aliis virtutibus. Unde conversus Carthusiensis, cum quadraginta libris proficiscens ad nundinas, ut eas expenderet in necessitates cellae suae, comitem habuit [Col. 0279D] in via militem veteranum, debilem, et pauperem. Cui ille: Quo vadis? At ille respondit: Gravatus aere alieno, vado petitum inducias a quodam creditore. Cui ille ait: Ibo tecum.

Respondit gravatus aere alieno: Bene habeas. Qui ingressi domum debitoris, cum peteret inducias, denegavit eas creditor, adjungens quod et filium ejus vinctum in carcere poneret; et nisi in ea die universum debitum ei redderet, quod ei, in die constituta, tota haereditas ejus appropriaretur. Pro quo cum intercederet conversus, plurima convicia et contumelias illi intulit. Ad quem conversus: Hodie »liberabitur justus iste de carcere mortis hujus (Rom. VII);« et projiciens ante eum quadraginta libras redemit filium militis a carcere, ipsumque [Col. 0280A] a debito liberavit. Qui rediens narravit fratribus omnia quae gesta erant. At illi maxime in hoc facto commendabant. Item, Nolanus episcopus, ut testatur Gregorius in Dialogo (lib. III, c. 1), exhaustus in operibus misericordiae, se in servitutem vendidit, licet addictus curae pastorali, pro captivo quodam redimendo, et Dominus, qui miseretur omnibus miserentibus aliis, eum in plenitudinem dignitatis officii episcopalis restituit. Item, Joannes Alexandrinus quasi litem et condictum habuit cum Domino, ut quidquid ille daret, hic pauperibus totum erogaret, dicens: Ita, Domine, dando, ego erogando; videbimus vero quis vincat. Item, episcopus Tarentinus, solemniter poenitentem et ligatum a summo pontifice, exoneravit quadam tunica [Col. 0280B] plumbea. Qui interrogatus, qua auctoritate hoc faceret; respondit: Auctoritate hac et illius, qui ait: »Beati misericordes, quoniam ipsi misericordiam consequentur (Matth. V).« Idem adeo se totum effudit in operibus misericordiae, ut abundantibus subriperet clanculo, quae potuit in purpura vel argento, ut ea erogaret pauperibus. Qui cum, quasi de furto, super hoc argueretur, respondit: Lex justo non est posita; omnia etiam debent esse communia; nec sic alienum subtraho, sed isti, quod suum est sibique debetur, reddo. Sed nec legitur (TERENT., Adelph. V, 3) vir quivis misericors diem extremum conclusisse, nisi bono fine. Et Dominus per prophetam ait: »Misericordiam [Col. 0280C] volo, et non sacrificium (Ose. VI); qui erexit cornu salutis nostrae, ad faciendam misericordiam cum patribus nostris; ad dandam scientiam salutis plebi ejus in remissionem peccatorum eorum; per viscera misericordiae Dei nostri, in quibus visitavit nos Oriens ex alto,« etc. (Luc. I.) Item Jacobus cap. II: »Judicium sine misericordia erit illi, qui non facit misericordiam;« sine misericordia dico liberante, non parcente. Semper enim parcit Dominus, quia misericors, sed non semper liberat omnino a poena, quia justus, vel sine misericordia, scilicet, pro sine misericordia. Si ergo imitator es Christi, semper teneris parcere injuriam tibi inferenti. Non modica enim culpa est, totam persequi culpam.



250 CAPUT XCIX. De misericordia ignoscente.
[Col. 0280D]

Sunt autem duae species misericordiae. Una consistit in ignoscendo, reliqua in subveniendo proximo. Prima egregia est, et major secunda. Major enim est, qui vincit iram, quam qui capit civitatem; et majus est injuriam tacendo fugere, quam respondendo superare. Et item: »Cum iratus fueris, misericordiae recordaberis (Habac. III).« De prima ait Dominus: »Dimittite et dimittetur vobis (Luc. VI).« Et in Dominica oratione petimus: »Dimitte nobis debita nostra, sicut et nos dimittimus debitoribus nostris (Matth. VI).« Nota conditionem: Dimittimus omne debitum ex corde, scilicet, omnem rancorem, injuriam et contumeliam, rem etiam, si non sunt solvendo. Unde Apostolus prima ad Corinthios, [Col. 0281A] cap. VI: »Quare non magis fraudem patimini, Quare non magis injuriam accipitis?« Et Dominus in Evangelio: »Si percusserit te in una maxilla, praebe et aliam. Et, qui vult tecum in judicio contendere, et tunicam tuam tollere, rejice ei et pallium (Matth. V).« Et item: »Esto consentiens adversario tuo cito, dum es in via cum eo, ne forte tradat te adversarius judici, et judex ministro, et in carcerem mittaris. Amen dico tibi, non exies inde, donec reddas novissimum quadrantem (ibid.).« Et item: »Quicunque angariaverit te mille passus, vade cum illo et alia duo (ibid.).« Et item: »Audistis, quia dictum est antiquis: Diliges proximum tuum et odio habebis inimicum tuum. Ego autem dico vobis: Diligite inimicos vestros, benefacite [Col. 0281B] his qui oderunt vos, et orate pro persequentibus, et calumniantibus vos; ut sitis filii Patris vestri, qui in coelis est. Qui solem suum oriri facit super bonos et malos, et pluit super justos et injustos (ibid.).« Item Dominus in Matthaeo cap. XVIII: »Serve nequam, omne debitum dimisi tibi, quonam rogasti me, nonne oportuit et te misereri conservi tui, sicut et ego tui misertus sum? Et iratus Dominus ejus tradidit eum tortoribus, quoadusque redderet universum debitum. Sic et Pater meus coelestis faciet vobis, si non remiseritis unusquisque fratri suo de cordibus vestris.« Adeo enim punit Dominus immisericordiam, quod pro ea redire permittat omnia peccata, novissimum etiam quadrantem, [Col. 0281C] id est originale peccatum prius dimissum, puniat hominem, scilicet immisericordem, pro illo. Item ad Romanos, cap. XII: »Benedicite persequentes vos; benedicite et nolite maledicere; nulli malum pro malo reddentes. Mihi vindictam, et ego retribuam, dicit Dominus. Noli vinci a malo, sed vince in bono malum.« Item, exemplo Christi, qui oravit pro crucifixoribus suis (Luc. XXIII). Exemplo etiam Stephani, qui pro persecutoribus suis exoravit (Act. VII). Sed etiam exemplo cujusdam, qui necem filii remisit interfectori provoluto ad pedes ejus in terram in modum crucis, cum eum consecutus esset cum armis et armatis viris. Ei enim supplicans ait: Domine mi, subsiste parum et retrahe gladium, ut duo tantummodo verba dicam. [Col. 0281D] Me quidem 251 justa mors manet, sed parumper eam differ, ut confitear, vel si misericordius mecum vis agere, ne veniat tibi in singultum mors mea. Pro eo qui te misericorditer in cruce redemit, oro ut remittas eam mihi, ut habeas quod ei exprobres et opponas in judicio, si tecum districte velit agere; egoque, quandiu vixero, pro anima filii tui a poenis liberanda, peregrinabor. Qui statim eum liberum abire permisit et socios ne ei malum facerent, coercuit. De secunda vero specie misericordiae ait Dominus in Evangelio: »Venite, benedicti Patris mei, percipite regnum, quod vobis paratum est ab origine mundi. Esurivi enim, et dedistis mihi manducare, sitivi et dedistis mihi bibere,« etc. (Matth. XXV.) Et item: »Qui petit a te, da ei; et volenti mutuari a te, ne [Col. 0282A] avertaris (Matth. V).« Et Apostolus ad Romanos (cap. XII): »Si esurierit inimicus tuus ciba illum; si sitit, potum da illi: hoc autem faciens carbones ignis congeres super caput ejus.« Item Jacobus cap. I: »Religio munda et immaculata apud Deum et Patrem, haec est: Visitare pupillos et viduas in tribulatione eorum, et immaculatum se custodire ab hoc saeculo.« Item ad Ephesios, cap. IV: »Omnis amaritudo et ira, et indignatio, et clamor, et blasphemia tollatur a vobis, cum omni malitia. Estote invicem benigni, compatientes, misericordes; donantes invicem, sicut et Deus donavit vobis in Christo.« Item primo Canticorum: »Meliora sunt ubera tua vino, fragrantia unguentis optimis.« Distinguuntur autem tria unguenta ab uberibus sponsae profluentia. [Col. 0282B] Unguentum contritionis, unguentum devotionis, unguentum misericordiae vel pietatis. Primum dulce et jucundum, licet in mortariolo conscientiae ex amarissimis speciebus contritum et confectum. Unde dicitur: »Recogitabo omnes annos meos in amaritudine animae meae (Isa. XXXVIII).« Item: »Cor contritum et humiliatum, Deus, non despicies (Psal. L).« Secundum dulcius, quia mitigatum, quando peracta poenitentia, a rigatione pedum Domini lacrymis facta, surgit poenitens cum Maria in serenitate conscientiae ad osculum capitis Deitatis (Luc. VII), gratias agens super peccato sibi dimisso, dicens etiam cum Apostolo: »Nihil mihi conscius sum, sed non in hoc justificatus sum (I Cor. IV).« [Col. 0282C] Et item: »Gloria nostra haec est, testimonium conscientiae nostrae (II Cor. I).« De hoc dicitur: »Sacrificium laudis honorificavit me (Psal. XLIX).« Tertium est optimum et consummatum, quo ungitur totus Jesus Christus, et speciale est praelatorum, sicut illius, qui ait: »Instantia mea quotidiana, sollicitudo est omnium Ecclesiarum (II Cor. XI).« Et item: »Quis infirmatur, et ego non infirmor? Quis scandalizatur et ego non uror?« (ibid.) Et item: »Quotidie morior, fratres, propter gloriam vestram (I Cor. XV).« Primum et secundum ad te ipsum, tertium est ad te et ad proximum.

Exemplum etiam ignoscendi proximo commissa egregiissimum est, sanctus Joseph (Gen. L) (et multi alii) qui sibi reconciliavit fratres, ita ut pia jocosa [Col. 0282D] quaedam ludificatio, pietatis eis exhibitae esset exaggeratio.



252 CAPUT C. De clementia judicis, vel de misericordia relaxante.

Praeter hanc communem speciem misericordiae, est quaedam species clementiae specialis judicis et potentis, quae minus elucet in privata persona, maxime autem in judice, qui sibi et aliis habet parcere, ut de poena debita semper aliquid remittat. Crudele enim est habere commercium cum belluis, poenis delectari, nihilque de poena relaxare. De hac clementia judicis qualis esse debeat ostendens poeta, ait sic:

Est piger ad poenam princeps, ad praemia velox,
   Quique dolet quoties cogitur esse ferox.
[Col. 0283A] Non cadit in mores feritas inamabilis istos:
   Nec minus a studiis dissidet illa tuis.
Adde, quod ingenuas didicisse fideliter artes
   Emollit mores, nec sinit esse feros. (OVID., De ponto I eleg.)

Item, episcopus Cenomanensis (Hildebertus ep. 25) comitissam reprimens: dum in potestate servas clementiam, illa tibi virum conciliat, haec populum; inde nomen acquiris, hinc favorem. Mitis principatus regnum servat incolume. Hujus virtutis locus est apud potentes, qui in justitia, vel electionis beneficio caeteris principantur. Apud populum vero non ita, cui nulla est potestas puniendi. Deus autem ex alto crudelitatem detestatur, adornat clementiam; quarum alteram feris, alteram vero hominibus natura docuit assignandam. Ea sanxit oportere [Col. 0283B] homines mansuescere clementia, feras timeri crudelitate. Igitur crudelem esse, cum feris est habere commercium, et homnem diffiteri. Rationi quiippe nullum penitus est cum crudelitate consortium. Illa enim cum Deo et cum sapientibus Domini pepigit mansionem; haec, et ad immansueta, et sanguine gaudentia demigravit. Quae igitur societas hominis ad crudelitatem, cujus lares ratio tam superne despicit, tam longe relinquit, tam constanter abjurat, tam penitus ignorat? Sicut autem clementia humanitati nihil est affinius; ita nihil gloriosius in principe, cujus arbitrio severas potestates emolliat, mitiores animos advocet, reis parcat. Clementiae est semper aliquid ultrici sententiae vel poenae detrahere. [Col. 0283C] Quisquis nihil reatus impunitum relinquit, delinquit; culpa est totam persequi culpam. Immisericordem se proficetur, cui quidquid licet libet. Gloriosa autum virtus est in principe citra punire quam liceat. Virtus est ad vindictam necessitate trahi, non voluntate venire. Magnum quid, et divinum sapit offensus, clemens. Bonus princeps neminem sine poena punit, neminem sine dolore proscribit. Bonus princeps 253 ita crimen insequitur, ut, quem punit, hominem reminiscatur. Bonus princeps sibi dominatur, populo servit, nullius sanguinem contemnit. Inimici est, sed ejus qui amicus fieri potest; nocentis est, sed hominis, cujuscunque sit, sanguis; quia non potuit dare, crimen putat auferre. Ideo, quoties funditur, confunditur. [Col. 0283D] Sufficiunt animo docili et amanti disciplinam, ex quibus diligentiores facile percipient, quantum vel crudelitas obsit vel prosit clementia potestati.

De hac etiam Seneca ad Neronem (lib. II, c. 3 et 4). Quid plura? Singulae syllabae sacrae Scripturae resonant et redolent misericordiam. Sola ea habes, quae misericorditer proximo impenderis. Augustinus: Sola autem misericordia comes est defunctorum. »Opera enim illorum sequuntur illos (Apoc. XIV).« Opera, scilicet misericordiae, sive ignoscentis, sive poenam relaxantis, sive fratrem corripientis, sive cum corporaliter sustentantis et foventis, sive pro eo intercedentis:

Quas dederi solas semper habebis opes. (MARTIALIS lib. V, epigr. 43.)



CAPUT CI. De misericordia corripiente.
[Col. 0284A]

Sequitur de misericordia corripiente, quae major est omni manuali et corporali. Hanc Dominus praecipiens exhiberi proximis, ait: »Si peccaverit in te frater tuus, vade et corripe eum,« etc. (Matth. XVIII.) Omnia prosequere secundum praeceptum Domini, quod omnibus praecipitur custodiendum, et in omnes, et in omni crimine, praeter quam in propria injuria et in causa sanguinis; et hoc totum ob misericordiae custodiam. Item epist. ad Romanos cap. I in fine: »Qui cum justitiam Dei cognovissent, non intellexerunt, quia qui talia agunt digni sunt morte; non solum qui ea faciunt, sed etiam qui consentiunt facientibus.« Et II ad Cor. cap. II: »Si quis autem contristaverit me, non me contristavit, sed [Col. 0284B] ex parte, ut non onerem omnes vos. Sufficit illi, qui ejusmodi est, objurgatio haec quae fit a pluribus; ita ut econtrario magis donetis et consolemini, ne forte abundantiori tristitia absorbeatur, qui ejusmodi est.« Et in eadem, cap. VI: »Propter quod exite de medio corum, et separamini ab eis, dicit Dominus, et immundum ne tetigeritis, et ego recipiam vos.« Item I Corinth. cap. V: »Expurgate vetus fermentum, ut sitis nova conspersio, sicut estis azymi.« Item ad Galatas cap. VI: »Fratres, si praeoccupatus fuerit aliquis homo in aliquo delicto, vos, qui spirituales estis, hujusmodi instruite in spiritu lenitatis, considerans te ipsum, ne et tu tenteris.« Et item ad Ephesios cap. IV: »Propter quod deponentes mendacium, loquimini veritatem unusquisque [Col. 0284C] cum proximo suo, quoniam sumus invicem membra.« Item Act. cap. XX: »Contestor vos hodierna die, quia mundus sum a sanguine omnium. Non enim subterfugi, quo minus annuntiarem omne consilium Dei vobis.« Item Job cap. XXIX: »Conterebam molas leonum, 254 et de dentibus illius auferebam praedam.« Item Parabol. cap. XXIV: »Erue eos qui ducuntur ad mortem; et qui traduntur ad interitum, liberare ne cesses.« Et Jerem. cap. XLVIII: »Maledictus qui prohibet gladium suum a sanguine.« Et Genes. cap. IV: »Ubi est Abel frater tuus? Qui respondit: Nescio. Nunquid custos fratris mei sum ego?« Et Deuter. c. XXII: »Non videbis bovem fratris tui, vel ovem errantem, et praeteribis; [Col. 0284D] sed reduces fratri tuo.« Item, de asino proximi sublevando. Item Ezechielis c. III. Item ad Ephesios cap. V: »Magis autem redarguite. Quae enim in occulto fiunt ab ipsis, turpe est et dicere.« Item Eccli. c. XIX, et c. XX et XXI. Et item, incomparabiliter plus teneor diligere animam proximi, quam corpus proprium. Item, quod probatio compassionis, exhibitio est correptionis, sicut dilectionis, exhibitio est operis. Item, quia sanctior est copula vel cura animarum, quam corporum. Item, veri imitator sis Samaritani, qui vulnerati misertus est, nec eum praeteriit, sicut sacerdos et levita, sed curam ejus egit (Luc. X). Item, exemplo Domini, qui, relictis nonaginta novem ovibus in deserto, ivit quaerere ovem centesimam, quae perierat (Luc. XV). [Col. 0285A] Item, pasce, non tantum corporali, sed etiam spirituali cibo, fame verbi Dei morientes, etc. Item Ephesiorum cap. V: »Estote imitatores Dei sicut filii charissimi, et ambulate in dilectione, sicut et Christus dilexit nos, ut scilicet pro fratribus nostris animas nostras ponamus.« Nam et in hoc maxime charitatem ejus cognoscimus. Si ergo quilibet pro loco et pro tempore tenetur »pro proximo animam ponere (Joan. XV),« quod quidem verum est, multo magis debet eum corripere, quem viderit delinquere. Item IV Reg. cap. XV de Ozia. Item, omnia quae contra pessimam taciturnitatem inducta sunt, hic induci possunt, ut ea, quae maxime obviant huic praecepto Dominico de corripiendo fratre.



CAPUT CII. De misericordia intercedente pro inimicis.
[Col. 0285B]

Sequitur de misericordia intercedente etiam pro inimicis (Luc. XXIII), cujus, praeter dominum et protomartyrem Stephanum (Act. VIII), egregium est exemplum Samuel intercedens pro Saule, qui voluit eum occidere. Ob quam causam meruit Samuel, »quod omnes a Dan usque Bersahee cognoverunt, quia Samuel esset fidelis propheta Domini (I Reg. III).« Hujus etiam mirabile exemplum exstitit Moyses, qui orans pro populo exasperante, eumque graviter molestante, tenuit Dominum furentem, dicens: »Aut dimitte eis, aut dele me de libro vitae (Exod. XXXII).« Item psalmus CV: »Et dixit Dominus, ut disperderet eos, si non Moyses, electus ejus, stetisset [Col. 0285C] in confractione in conspectu ejus, ut averteret iram ejus, ne disperderet eos.« Noluit enim Moyses solus sine eis terram promissionis intrare. Unde a sanctis comparatur 255 matri, quae invitata ad solemnes epulas, puero exposito, puta clamoso, sordido et taedioso, sine eo non vult intrare, eligens magis cum filio foris jejunare.



CAPUT CIII. De visibili et corporali et manuali misericordia, sive subveniente.

Sequitur de visibili et corporali et manuali misericordia. Hujus excellentissimum exemplum fuit Job, qui cap. XXIX et XXXI, ait: »Auris audiens beatificabat me, et oculus videns testimonium reddebat mihi, eo quod liberassem pauperem vociferantem, et pupillum [Col. 0285D] cui non erat adjutor. Benedictio perituri super me veniebat, et cor viduae consolatus sum, justitia indutus sum, et vestivi me, sicut vestimento et diademate, judicio meo. Fui oculus caeco, et pes claudo, pater eram pauperum; conterebam molas iniqui et de dentibus illius auferebam praedam. Moerentium eram consolator. Si, quod volebant, negavi pauperibus, si oculos viduae exspectare feci; si comedi buccellam meam solus, et non comedit pupillus ex ea, quia ab infantia mea crevit mecum miseratio, et de utero matris meae egressa est mecum. Si despexi praetereuntem, eo quod non haberet indumentum, et absque operimento pauperem; si non benedixerunt mihi latera ejus, et de velleribus ovium mearum calefactus est; si foris, et extra tabernaculum [Col. 0286A] meum mansit peregrinus; si ostium meum viatori non patuit.« Aposiopesis est, quasi, si haec, et haec non feci omnium misertus, nec misereatur mei Deus. Item psal. XXXIV: »Domine, quis similis tui, eripiens inopem de manu fortiorum ejus, egenum et pauperem a diripientibus eum?« Misericordia saepe adeo flagrat, ut, per pium et sanctum impetum, caeteris virtutibus et maxime obedientiae (de qua legitur: »Quia melior est obedientia quam victimae, et peccatum ariolandi est, nolle obedire (I Reg. XV)« non parcat, ut patet exemplo cujusdam conversi, qui prohibitus ab abbate, data occasione et opportunitate temporis, indigentibus erogavit. Item Ecclesiastici cap. XXIX: »Propter mandatum assume pauperem, et propter inopiam ejus ne dimittas [Col. 0286B] eum vacuum.« Item Ecclesiastici eodem capite: »Qui facit misericordiam feneratur proximo suo, et qui praevalet manu mandata servat.«



256 CAPUT CIV. De eleemosyna.

Misericordiae autem filia est eleemosyna. Circa quam videndum est, quis sit ejus effectus, quid dandum, et quomodo, et quo ordine, quantum, qualiter et de quo, quibus, quot, et qualibus. De effectu ejus ait Spiritus sanctus in Ecclesiastico cap. XXIX. »Absconde eleemosynam in sinu pauperis, et ipsa orabit pro te ad Dominum, ut libereris ab omni malo.« Est enim eleemosyna una alarum orationis, et jejunium altera. Et item: »Sicut aqua exstinguit [Col. 0286C] ignem, ita eleemosyna exstinguit peccatum (Eccli. III).« Et item: »Eleemosyna viri, quasi saeculus cum ipso et gratiam hominis, quasi pupillam« contra hostes, »conservabit (Eccli. XVII).« Et Dominus in Luca cap. XI: »Verumtamen, quod superest, date eleemosynam; et ecce omnia munda sunt vobis.« Et item: Facite vobis amicos de mammona iniquitatis, ut cum defeceritis recipiant vos in aeterna tabernacula (Luc. XVI).« Et David psalmo CXI: »Dispersit, dedit pauperibus, justitia ejus manet in saeculum saeculi.« Et Laurentius [(5) 1Kb] : Nam facultates Ecclesiae, quas requiris in coelestes thesauros manus pauperum deportarunt. Quod hic datur pauperi et egeno, a Christo recipitur in coelo. Unde et ipse ait: »Quod uni ex minimis meis fecistis, mihi fecistis [Col. 0286D] (Matth. XXV).« Et item: »Qui vos recipit, me recipit (Matth. X).« Et item, Martinus adhuc cathecumenus, hac me veste contexit [(6) 1Kb] .

Quid autem sit dandum, et quo ordine ostenditur in Luca cap. VI, ubi ait Dominus: »Omni petenti te tribue;« rem, quam petit, si potes; si non potes, da calicem aquae calidae; quam si non habes, de calicem aquae frigidae. Quod si nec frigidam, si malus est, da ei correptionem, si bonus, orationem. Nunquam enim deest justo quid det, qui in Domino omnium omnia possidet.

Quantum vero dandum sit Dominus per organum Joannis in Luca cap. III ostendens, ait: »Qui habet duas tunicas, det unam non habenti, et qui habet escas similiter faciat.« De duabus tunicis et escis [Col. 0287A] similiter dividendis congrue et signanter datur praeceptum (Matth. X); quia si una dividatur, nemo ea vestitur. In dimidia enim tunica, et nudus remanet qui accipit et qui dedit. Necessaria ergo retine tibi et familiae tuae, quae vero supersunt pauperibus distribue, etiam ex necessitate, pro loco et pro tempore, alioquin raptor eris. Hanc etiam mediationem bonorum distribuendorum pauperibus Apostolus in secunda epistola ad Corinthios (cap. VIII) ostendit, dicens: »Non dico vobis, ut gratia vestra et voluntas dandi eleemosynam aliis sit remissio, vobis autem tribulatio; sed ut ex aequalitate, vestra abundantia illorum inopiam suppleat; ut illorum abundantia, in spiritualibus, vestrae sit supplementum inopiae, ut fiat aequalitas;« de qua scriptum est in [Col. 0287B] Exodo (cap. XVI) de manna. »Qui multum habuit non abundavit, et qui modicum habuit, 257 non minoravit,« sed sufficienter habuit. In ratione enim dati et accepti consistit pax Jerusalem, ut abundantes in temporalibus ea distribuant pauperibus se magis abundantius in spiritualibus, ut sic communicantes temporalia et spiritualia aequaliter, qui multum habet in temporalibus non abundet, quia super necessaria nil sibi retinet, sed aequaliter pauperibus distribuit: et »qui modicum habet« in temporalibus, non »minoravit« in eisdem, quia sufficienter ea ab alio recipit.

Sicut de spiritualibus. Hanc aequalitatem bonorum supererogando excessit Martinus (vide ejus [Col. 0287C] Vitam loco supra indicato), cum chlamydis suae medietatem pauperibus dedit. Quem factum deformem pro truncato habitu, alii coeperunt deridere, alii altius gemere, eo quod nihil simile unquam eis contigisset. Sed et unicam tunicam totam, quam in ovicula commendavit, pauperi dedit, cui archidiaconus aliam, et stragulatam pro quinque denariis emit. Bene autem et pie legenda tam beati Martini quam beati Nicolai (S. Nicolai Vita est apud Sur., die 6 Decemb.) ab operibus misericordiae, in quibus, sicut viri misericordiae excellebant, contexitur in initio sui; ut in hoc ostendatur exstitisse fundamentum totius religionis ipsorum. Uterque enim super afflictos pia gestabat viscera. Unde et Nicolaus tres virgines, ne pro inedia [Col. 0287D] lupanari macularentur infamia, nuptui dedit. Erat enim in ejus animo pietas eximia, et oppressis impendebat multa beneficia. Nolanus episcopus superaddidit (Lib. III Dialog. beati Greg., cap. 1), qui non tantum sua, sed seipsum vendidit in servitutem pro liberando filio viduae a carcere, et captivitate. Nos vero, nec hanc aequalitatem Apostoli distribuendarum rerum pauperibus, nec dimidiationem, vel totalitatem Martini sequi et probare volumus, per opera scilicet, nec per verba, imo disputando contradicimus, intendentes nos omnia posse possidere, et nulla superflue. Sed »Dominus non irridetur (Galat. VI),« qui omnia creavit ad usum omnium, non unius tantum.

[Col. 0288A] Sequitur quibus et quot, et qualibus et qualiter dandum sit. Quibus ergo? Omnibus si potes, sed »maxime domesticis fidei (ibid.),« et inter hos magis indigentibus, et inter hos magis justis: »Quia oculi Domini super justos (Psal. XXXIII). Dispersit dedit pauperibus (Psal. CXI),« non ructantibus. Caeteras vero auctoritates ad hoc, supra invenies in titulo, qui scribitur (supra c. 47): »Contra eos qui dant non indigentibus.« Ecce quibus, quot, qualibus, et qualiter dandum.

Circa vero qualitatem et cautelam dandae eleemosynae, haec attendenda sunt. Distributio, ne uni omnia dentur. »Dispersit dedit pauperibus (Psal. CXI). Volo isti, sicut et tibi benefacere.« Necessitas, ut necessaria dentur, non superflua; non lauta cibaria, [Col. 0288B] nisi in necessitate aegritudinis. Hilaritas sine coactione. Unde II Cor., cap. IX: »Unusquisque prout destinavit in corde suo, non ex tristitia, aut ex necessitate. Hilarem enim datorem diligit Deus.« Coacta enim servitia Deo non placent, sed voluntaria. Unde: »Voluntarie sacrificabo tibi (Psal. LIII).« Qui dat ob verecundiam, vel improbitatem interpellantis vitandam, et rem et meritum perdit.

258 Solo enim intuitu Dei, non alicujus rei extrinsecae, ut pretium et hujusmodi, danda est eleemosyna.

Pietas autem dantis condit eleemosynam, non quantitas dati. Item Exodi, cap. XXXV: »Omnis voluntarius et prompto animo, offerat primitias [Col. 0288C] Domino.« Item: Filii Israel mente devota, voluntaria, donaria obtulerunt Domino in fabricam tabernaculi. Cum autem artifices instarent operi, dixerunt Moysi: »Plus offert populus quam necesse sit (Exod. XXXVI).« Qui jussit praeconis voce ne quidquam ultra offerrent in opere sanctuarii. Item I Esdrae primo; idem, cap. II et VII. Hoc exactoribus objiciendum et consulibus, magistris, didascalis facientibus ad opus, cum eleemosyna, secundum preces et verecundiam exhortata, non sit approbanda, quia non est sincera.

Apostolus ad Philippenses (cap. IV): »Nulla Ecclesia mihi communicavit in ratione dati et accepti, nisi vos soli. Qui et Thessalonicam semel et bis in usum mihi misistis. Et quia non quaero datum, [Col. 0288D] sed requiro fructum abundantem in ratione vestra,« id est bonam et rectam voluntatem, qua interior homo fecundatur. Unde Dominus in Evangelio, non dicit singulariter: »Qui recipit justum,« sed addit: »In nomine justi. Recipere justum, datum est; in nomine justi, fructus (Matth. X).« Heliam pavisse legitur corvus et vidua (III Reg. XVI). Sed corvus, qui non in nomine justi, pavit »dato;« vidua, quae in nomine justi, pavit »fructu. Hunc igitur fructum magis quam datum requiro (Phil. IV).« Qui enim dant, et non debita causa, et non debito fine; vel inviti, vel justum postponentes, similes sunt corvo; ministri sunt, non habent fructum eleemosynae, sed ministerium tantum.



CAPUT CV. De quo sit danda eleemosyna.
[Col. 0289A]

Sequitur, de quo sit danda eleemosyna. De tuo scilicet, non de alieno. Unde: »Honora Dominum de tua substantia (Prov. III),« non de aliena. Et Deuteronomii, cap. XIII; »Non adhaerebit quidquam de anathemate,« quocunque, scilicet, quod separari debet a te, vel quod justum est ut separes a te, »in manu tua, ut misereatur tui Dominus.« Item, cap. VII: »Non concupisces argentum et aurum, de quibus facta sunt; nec assumes ex eis tibi quidquam, ne offendas, propterea, quia abominatio est Domini Dei tui.« Item (cap. XII): »Agnus sine macula,« corporis, non velleris, praecipiebatur offerri Domino. Reliquas auctoritates et concordantias [Col. 0289B] ad hoc, supra in titulo. »De acceptione munerum illicite acquisitorum.« Item: Exemplo Martini presbyteri cardinalis pauperis, quia munera spernentis, cui, sicut et caeteris cardinalibus, cum dominus cancellarius misisset Romanae curiae eulogiam et benedictionem, scilicet viginti libras in Natali Domini ad solemnizandum, respuit eas, quia de rapina et Simoniace acquisitae erant. Qui etiam cum sibi 259 commodatus esset equus, deficiente proprio a quodam episcopo, cum legatione fungeretur, noluit juvare praedictum episcopum in sua causa, nisi reddito sibi equo, et cognita causa ejus prius justa. Item exemplo Stephani abbatis Cisterciensis secundi, qui datos panes et caseos a sacerdote [Col. 0289C] converso suo, distribuit eos pauperibus et pueris, judicans monachos suos non debere eis, tanquam furtivis et raptis vesci, cum »dextera« sacerdotum plurimorum et archidiaconorum »repleta sit« hodie et tunc etiam, »muneribus (Psal. XXV).« Et »Dextera eorum dextera iniquitatis (Psal. CXLIII);« qui in dextera, et pro his, quae sunt dextrae, rapiunt et accipiunt, entes pejores laicis feneratoribus, qui in sinistra, et pro his, quae sunt sinistrae rapiunt.



CAPUT CVI. De ordine dandae eleemosynae.

Notandus est etiam quidam ordo in datione eleemosynae. Sed ut altius ordiamur, distinguendae sunt species eleemosynae. Prima igitur est Dei, consistens in creatione et recreatione nostra, in consolatione [Col. 0289D] nobis exhibita per beneficia, in instructione per praecepta, in emendatione nostra per flagella, deinde in collatione praemiorum in gloria. Secunda species est Christi hominis, qui in cruce seipsum obtulit Deo Patri hostiam vivam pro nobis adhuc inimicis suis. »Majorem charitatem nemo habet, ut animam suam ponat quis pro amicis suis (Joan. XV).« Seipsum etiam quotidie cum insigniis militiae suae repraesentat Patri, pro nobis orans et interpellans, ut advocatus et frater noster in coelis. Tertia est hominis ad seipsum, »miserere animae tuae, primo placens (Eccli XXX)« Deo. Quarta est hominis ad proximum, et multiplex. In correptione fratris, ut corrigat; in dimissione propriae injuriae, in [Col. 0290A] oratione pro ipso, in compassione, in consilii sancti datione, in cujuslibet talenti commissi, sive corporalis, sive spiritualis erogatione. Sed exhibitio corporalis, eleemosynae nomen generale, ex usu quidem proprium sibi vindicavit. In hac autem specie, scilicet corporali eleemosyna, quidam ordo attenditur.

Prima enim, et sincera, et pura eleemosyna est, de labore proprio. Unde. »In labore et sudore vultus tui,« non alieni, »vesceris pane tuo (Gen. III),« et aliis ad vescendum dabis. Et item. »Labores manuum tuarum, quia manducabis, et bene tibi erit (Psal. CXXVII).« Exemplo etiam Apostoli, qui cibum manibus quaeritabat. Qui etiam ait ad Ephesios, cap. IV. »Qui furabatur, jam non furetur, [Col. 0290B] magis autem laboret, operando manibus suis quod bonum est, ut habeat unde tribuat necessitatem patienti.« Exemplo etiam viduae recusantis sepeliri in camisia alia quam in illa, quam nevit et texuit. Secundus gradus eleemosynae corporalis, est de patrimonio proprio de quo potest fieri eleemosyna · et si non adeo pura, ut prima, quam tamen colis sudore alieno, et homine uteris pro jumento. Tertius gradus est de patrimonio crucifixi, 260 cujus dispensatores, et quasi testamentarii sumus, non Domini. Unde et minus proprie dicitur eleemosyna. In omnibus tamen his par charitas, par praemium commendat, vel comparat et commetitur. In hoc autem ultimo, nisi dispensatio justa fiat, fures erimus [Col. 0290C] et raptores. Et saepe contingit res pauperum dari abundantibus et nepotibus sacerdotum, nec abundant sed aporiati sunt, quia

Non habet eventus sordida praeda bonos [(7) 1Kb] . (OVID., lib. I Amoris eleg., 10.)

Et male parta male dilabuntur.



CAPUT CVII. De cautela dandae eleemosynae.

Addendum praedictis, quod etiam ad cautelam dandae eleemosynae pertinet, scilicet, ut propria voluntate et prompta, libero arbitrio et propria manu, si potes, eleemosynam distribuas, exemplo Christi et sanctorum multorum ministrantium in medio subditorum; exemplo etiam comitis Theobaldi, [Col. 0290D] bonae memoriae, qui subtelares cum uncto, propria manu dedit pauperibus, hac de causa, ut et in eo lacrymae compunctionis, et major devotio et humilitas crescerent, et ut pauperes affectuosius pro eo orarent, comparata sibi magis eorum gratia per humilitatis suae obsequium.

Dum vivis, etiam pro te eroges, dum tempus est seminandi; quia mortuus rarum invenit amicum. Nihil enim citius frigescit in corde, quam amicitia mortui post mortem. Praeparemus igitur nos ad ingressum regni, quia nonnisi praeparati ingrediemur. »Praeoccupemus faciem« judicis »in confessione, et in psalmis;« hoc est in bonis operibus et laudibus, »jubilemus ei (Psal. XCIV),« antequam veniat; [Col. 0291A] reminiscentes quia »unumquodque quatuor animalium coram facie sua ambulabat (Ezech. I),« docentium, imitatores Evangelii sic ambulare; exemplo etiam Apostoli, qui in anteriora se extendebat (Phil. III); et exemplo etiam animae simplicissimae, dicentis; quia eleemosyna vivi, est sicut lucerna lata coram homine; illuminat eum, ostendens ei quo vadat. Eleemosyna vero mortui, est tanquam lucerna lata post tergum hominis non illuminans ei, quo minus cadat in praecipitium.

Est autem haec differentia, et inter opera pietatis sub lege facta, et opera pietatis facta sub Evangelio. Lex namque ait: »Frange panem esurienti,« etc. (Isa. LVIII.) Unde apud quosdam hic mos laudabilis inolevit, ut de singulis panibus aliquid frangatur [Col. 0291B] pauperibus.

Tobias etiam ait (cap. IV): Modicum habes, modicum dabis. Deus vero in Evangelio perfectiorem pietatem praecipiens, ait: »Vade, et vende omnia quae habes, et da pauperibus (Matth. XIX),« non tantum indigenti, sed et rapienti. »Unde, si quis abstulerit tibi tunicam, da ei et pallium (Matth. V).« Unde eremita inquisitus quis illum spoliasset, fere nudus 261 in semicinctiis suis ambulans, ait: Codex est iste praedo coelestis, docens omnia dare pauperibus. Cui ille: Quomodo omnia dedisti, qui illum adhuc habes? Et statim dedit. Item Apostolus II ad Cor. cap. VIII: »Notam vobis facio gratiam Dei, quae est in ecclesiis, Macedoniae scilicet: [Col. 0291C] quod altissima eorum paupertas abundavit in divitias simplicitatis eorum, quia secundum veritatem testimonium illis reddo, quod supra virtutem primo voluntarii fuerint, cum multa exhortatione obsecrantes nos gratiam et communionem ministerii, quod sit in sanctos.«



CAPUT CVIII. De commendatione eleemosynae.

Sed quae est causa tantae commendationis eleemosynae in sacra Scriptura? Audi Apostolum I ad Timoth., cap. IV: »Quia exercitatio corporalis ad modicum est; pietas autem ad omnia utilis est, habens promissionem vitae quae nunc est, et futurae.« Non maceratio carnis, habitus incultus, crebrae vigiliae, jejunia assidua et arcta, austeritas vitae, et [Col. 0291D] horror in facie te exhibent verum philosophum et Christianum; sed haec sunt signa eleemosynae: si visceribus pietatis affluas, si nihil concupiscas, si nihil pertimescas, sciens, quia »quaestus magnus pietas cum sufficientia (I Tim. VI).« Ad manum autem est quod sat est. Habet autem pietas promissionem vitae quae nunc est, et futurae. Unde: »Primum quaerite regnum Dei, et haec omnia adjicientur vobis (Matth. VI).« Et item: »Non vidi justum derelictum, nec semen ejus quaerens panem (Psal. XXXVI).« Et item: »Centuplum accipient in hoc saeculo (Matth. XXI),« id est »centies tantum,« id est multiplicationem omnium quae in mundo sunt divitiarum. Hae enim nulli desunt, qui eas non amaverit. Habet etiam promissionem vitae gratiae. Unde: »In [Col. 0292A] custodiendis illis retributio multa (Psal. XVIII),« quia serenitas conscientiae et augmentum virtutum. »Gloria enim nostra haec est testimonium conscientiae nostrae (II Cor. I).« Habet etiam »promissionem vitae« gloriae, id est vitae gloriosae, quae in futuro erit, sicut et praesentis; quia »vitam aeternam possidebit (Matth. XIX),« qui in praesenti opera misericordiae habuit. Et item: »Laeva ejus sub capite meo, et dextera illius amplexabitur me (Cant. II).« Et item: »Qui mihi ministrat me sequatur, et ubi ego sum, illic et minister meus erit (Joan. II).« Et item: »Esurivi, et dedistis mihi manducare (Matth. XXV). Venite ergo, benedicti Patris mei, ut edatis et bibatis in regno ejus (Luc. XXII). Et transiens ministrabit illis (Luc. XII).«



262 CAPUT CIX. De munditia cordis.
[Col. 0292B]

»Beati mundo corde, quoniam ipsi Deum videbunt (Matth. V).« Munditia cordis, ceu virtus generalis, omnes virtutes, omnia bona opera, et cogitationes complectitur. Quaecunque enim fidei et aliis virtutibus attribuuntur, in munditia cordis concluduntur, ut a qua ortum habent. Haec cuilibet fideli necessaria est, sine qua non est salus. Unde Salomon: »Omni custodia custodi cor tuum (Prov IV)« mundum, quod quidem difficilius est, quam corpus mundum custodire; quia corrupta mente corrumpitur corpus, et non econtrario, ut in fatuis virginibus (Matth. XXV). Magis igitur est necessaria [Col. 0292C] munditia mentis quam corporis. »Et quis gloriatur se mundum habere cor? (Prov. XX.) Etiam in angelis aliquid« immunditiae, vel »pravitatis« in conspectu Domini »inventum est (Job IV).« Et in Ezechiele, cap. III, ait Dominus: »Qui audit« corpore, »audiat« mente, »et qui quiescit« in corpore, »quiscat« in mente. Gregorius (hom. 12, in Ezech.): Qui enim sabbatizat in corpore, et non in mente, ei potest adaptari quod dicitur a Jeremia: »Viderunt eam hostes, et deriserunt Sabbata ejus (Thren. I).« Exterius enim »hypocrita et sepulcrum dealbatum (Matth. XXIII),« interius autem herniosus, et plenus spurcitiis. Summopere igitur et omni vigilantia custodiendum est cor. »Non enim quod intrat in os hominis coinquinat hominem, sed quod [Col. 0292D] de corde exit (Matth. XXIII),« ut furta, adulteria, homicidia, et omnia mala, similiter et omnia bona. Unde: »Si oculus tuus fuerit simplex, totum corpus tuum lucidum erit (Luc. XI),« sed nonnisi prius corde mundato per fidem. Unde Petrus; »Fide mundans corda eorum (Act. V).« Munditiam igitur cordis fides inchoat, spes et charitas eam consummant. Et ait David: »Cor mundum crea in me Deus.« Primo enim in eo creatum per vulnerationem naturalium, et spoliationem gratuitorum, quasi desierat esse. Unde, quia sine corde est, qui cor habet immundum, orans ait: »Cor mundum crea in me Deus, et spiritum rectum,« quo cogitationes ad te, et secundum beneplacitum tuum dirigam, »innova in visceribus meis (Psal. L).« Et Apostolus ait: [Col. 0293A] »Renovamini spiritu mentis vestrae (Ephes. IV).« Munditia autem cordis maxime est necessaria scholaribus accedentibus ad sacrae paginae lectionem. Unde Augustinus: In tam excellenti luce oculus rationis non figitur, nisi per munditiam fidei prius purgetur. »Animalis enim homo non percipit ea quae Dei sunt (I Cor. II).« Ob hoc donum Spiritus sancti, quod est intellectus, huic beatitudini, scilicet munditiae cordis, adaptatur, ut ostendatur ista debere conjungi, et se comitari; quia »a mandatis tuis intellexi (Psal. CXVIII).« Sed de hoc ramusculo munditiae in principio praedicationis nostrae diffusius disputavimus. Haec etiam virtus potissime necessaria est sacerdoti. Unde Moyses: »Mundamini, qui fertis vasa Domini (Isa. LII).« Sicut enim Abrahae [Col. 0293B] sacrificanti immundis volucribus descendentibus super sacrificia necessarium fuit flabellum (Gen. XV), 263 quo eas abegit, sic et sacerdoti ventilabrum fidei et munditiae cordis, maxime eum sacrificio altaris assistit; quando importunius insurgunt et infestant »muscae morientes, perdere volentes suavitatem unguenti (Eccle. X, 1),« ut hoc flabello eas abigat, fidelemque ancillam custodiae ostii deputet, ne latrunculi interficiant Isboseth (II Reg. IV). Sicque et »ostio clauso intrabit cubiculum suum orans ad Patrem (Matth. VI).«



CAPUT CX. De pace.

»Beati pacifici, quoniam filii Dei vocabuntur (Matth. V).« Pax sicut consummatio omnium virtutum, [Col. 0293C] merito in catalogo beatitudinum septima et ultima ponitur, cui sacra Scriptura majora videtur attribuere, quam caeteris virtutibus; quod per majorem expressionem praemii ejus, quam aliarum virtutum ostenditur; quia »pacifici, filii Dei vocabuntur« caeteri »possidebunt regnum (ibid.);« sed filii in universum jus patris succedunt jure haereditario. Est autem triplex pax: Temporis, pectoris, aeternitatis. De prima ad praesens nihil, quae tamen pluribus obest saepe, quia propter eam resolvuntur; multis etiam prodest, ut infirmis. Secunda virtus est et meritum, tertia secundae est praemium. Ut autem ostendat Dominus quam necessaria sit saluti nostrae haec virtus, et quantum appetenda a [Col. 0293D] Christiana religione, ait discipulis, et nobis in eis: »Pacem relinquo vobis, pacem meam do vobis (Joan. XIV).« Quasi diceret: »Pacem relinquo vobis,« id est quasdam reliquias pacis, quia imperfectam, non permansuram pacem. Unde nec addit: »Meam pacem,« sed pectoris, in praesenti »relinquo vobis,« post quam, »pacem meam,« consummatam scilicet, et permansuram do, id est in futuro dabo vobis, »pacem,« scilicet aeternitatis, quia non dabit Deus pacem, nisi super pacem. Ideo etiam per Prophetam ait in persona justi: »In pace« semiplena »dormiam,« dehinc in pace perfecta, quae est »in idipsum« invariabilis et perfecta, »requiescam (Psal. IV),« perfecte quiescam. Pax enim pectoris in praesenti imperfecta est, quia saepe [Col. 0294A] turbatur. Fremit enim mundus, premit corpus, insidiatur diabolus.

Ob hoc etiam ait verus Pacificus: »In mundo pressuras, in me autem pacem habebitis (Joan. XVI).« Et Dominus etiam, ut pacem mentibus fidelium firmiter insereret post resurrectionem, discipulis »januis clausis (Joan. XX),« eam ceu summam virtutum annuntiavit, dicens: »Pax vobis (ibid).« Ideo etiam vicarius ejus spiritualis, scilicet episcopus, convertens se ad populum in missa, eam illi annuntiat. Ideo etiam nato Domino idem fecit pastoribus, et simplicibus annuntiari per angelum, primum et praecipuum gaudium, nuntium pacis dicentem: »Gloria in excelsis Deo, et in terra pax hominibus bonae voluntatis (Luc. II).« Ideo etiam [Col. 0294B] in praecipuo sacramento Ecclesiae, scilicet in sacramento altaris, confecta Eucharista sacerdos 264 cum Ecclesia dicit: »Agnus Dei, qui tollis peccata mundi, miserere (Joan I.)«---»miserere,« et, ut perfecte misereatur, uno verbo concludens omnes miserationes ejus, et summam, et effectum omnium virtutum, annectit: »Dona nobis pacem (ibid.).« De qua Apostolus loquens ait: »Ipse est pax nostra qui fecit utraque unum (Ephes. II), ima summis, et terrena coelestibus reconcilians, pacem inter Deum et hominem reformans. Omnes enim eramus inimici Dei, eique inimicabamur, qui tamen semper dilexit nos. Inter hominem et hominem, Judaeum scilicet et Gentilem, mediator pacis fuit (I Tim. II). Hominis etiam ad se ipsum, qui a se dissidebat non existens [Col. 0294C] in uno, in unitate fidei et morum, cujus »arca« non »erat consummata in uno cubito (Gen. VI).« Hominis etiam ad angelum, cujus ruina per peccatum hominis dilata est reparari (Isa. XIV); qui etiam angeli non ita obsequebantur hominibus ante adventum Christi, sicut post; quasi offensi illis, eo quod Dominum suum offenderint. Solus diabolus non est reconciliatus, sed exclusus est ab hac pace, quia primus discordiam inter Creatorem et creaturam seminavit, in quo apparent etiam filii et imitatores ejus, qui pacem non habent cum proximo, et ita nec cum Deo, nec cum se ipsis. Econtra filii et imitatores Christi sunt omnes pacifici. Ob hoc Apostolus ad Romanos cap. V, ait: »Justificati [Col. 0294D] igitur ex fide pacem habeamus ad Deum et ad proximum, per Dominum nostrum Jesum Christum.«

Haec est virtus, quae sola excellit in consortio et collegio sanctorum, faciens pacificos, amabiles, sociabiles et tractabiles; adeo ut propter eam magis quam propter caeteras virtutes, qui pacificus est, omnibus praeficiatur et praeponatur. Propter hanc nimis sibi utilem sponsa in Canticis orans, ait: »Osculetur me osculo oris sui (Cant. I).« Os osculans est Verbum assumens, os osculatum humana natura assumpta, ex quibus est electrum effectivum pacis inter Deum et hominem, homo Christus Jesus, Deus et homo. Ecce quanta pax debet esse hominis cum Deo, cui unitus est per naturam hominis cum [Col. 0295A] proximo; propter quam, naturam humanam, in unitate summae pacis sibi univit. Propter hanc etiam ait Deus per Prophetam: »Inquire pacem et persequere eam (Psal. XXXIII),« ne a te elongetur. Et quomodo persequatur ostendens Augustinus, ait: Projice pecuniam, ut emas tibi pacem, et cor tranquillum. Et Dominus: »Si abstulerit tibi tunicam, da ei et pallium (Matth. V).« Et: »Esto consentiens adversario tuo in via (ibid.).« Et Apostolus, »Redimentes tempus« et pacem pectoris, »quoniam dies mali sunt (Ephes. V),« propter malitiam, quae in eis exercetur. Et item: »Quare non magis injuriam accipitis? Quare non magis fraudem patimini? Sed vos injuriam facitis et fraudatis; et hoc fratribus (I Cor. VI).« Item Propheta invitans nos [Col. 0295B] ad pacem, ait: »Qui posuit fines tuos pacem, et adipe frumenti (Psal. CXLVII).« Jerusalem coelestis, in cujus finibus non erit nisi pax, et »domus unius moris (Psal. LXVII);« in finibus vero gehennae, dolor et discordia. Unde pro hac quasi sufficienti ad salutem, idem Propheta orans adjungit: »Rogate quae ad pacem sunt Jerusalem, et abundantia diligentibus te. Fiat pax in virtute tua, et abundantia in turribus tuis. Propter fratres meos, et proximos meos loquebar pacem 265 de te, propter domum Domini Dei nostri, quaesivi bona tibi (Psal. CXXI).« Item: »Da pacem sustinentibus te, ut prophetae tui fideles inveniantur (Eccli. XXXVI).« Item Apostolus ad Philippenses cap. IV. »Et pax Dei, quae exsuperat omnem sensum, custodiat corda vestra et [Col. 0295C] intelligentias vestras.« Idem etiam ostendens quam necessaria sit pax saluti, omnibus, quibus scribit, sub hac forma scribit: »Gratia sit vobis, et pax a Domino Jesu Christo (Rom. I),« id est tranquillitas mentis, sine qua non videtur Deus, quia: »in hac pace factus est locus ejus (Psal. LXXV);« unde »nec requiescet, nisi super pacificum et quietum (Isa. LXVI).« Item David: »Custodi innocentiam et vide aequitatem, quoniam sunt reliquiae homini pacifico (Psal. XXXVI). »Non ait, innocenti et justo, quod posset dixisse; sed »pacifico,« ostendens conclusionem et summam aliarum virtutum esse in pace, sicut in domina, ad quam aliae sunt appendiciae et tendentes, sicut asseclae et pedissequae. Unde, [Col. 0295D] non ipsis, sed dominae reliquias praemiorum de quibus dicit: »Reliquiae cogitationum diem festum agent tibi (Psal. LXXV),« attribuit.



CAPUT CXI. A quibus pacem habere debeamus.

Dictum est cum quibus debemus habere pacem scilicet cum Deo, cum proximo, etc. Nunc dicendum a quibus, scilicet, a carne propria, ut dometur Dalila (Judic. XVI), exemplo Apostoli, qui ait: »Castigo corpus meum et in servitutem redigo (I Cor. IX).« Et Dominus: »Sint lumbi vestri praecincti, et lucernae ardentes (Luc. XII).« A diabolo, ut »spirituales nequitias (Ephes. VI),« vitemus in quantum possumus. A mundo, ne »secularibus, negotiis (II Tim. II),« et mundanis actibus [Col. 0296A] nimis dediti simus. Unde Jethro ad Moysen in Exodo cap. XVIII: »Stulto, inquit, labore consumeris. Partire igitur onus tuum in plures, et Dominus erit tecum, etc.« Super hunc locum ait Augustinus (lit. 2: Q. super Exodum, q. 68): »Manifestum est animum nimis humanis actionibus intentum Domino vacuari, quo fit tanto plenior, quanto in superna et ad aeterna liberius extenditur. Et Salomon ait: »Fili, ne in multis sint actus tui (Eccli. XI),« etiam honestis, quia

Imponit finem sapiens et rebus honestis. (JUVEN., Sat. VI.)
Vide, ne ab omnibus ita habearis, quod te ipsum non habeas. Vide, ne ita prosis proximo, quod te ipsum despicias: »Qui sibi nequam est, cui erit [Col. 0296B] bonus?« (Eccli. XIV.)---»Quid prodest homini, si universum mundum lucretur, animae vero suae detrimen tum patiatur? (Matth. XVI.)

Pluribus intentus minor est ad singula sensus.
Sicut nimis comedere, ita nimis operari pro terrenis vitium est. Astringas ergo, et redigas te ad unitatem in quantum potes, quia »non est qui faciat bonum, non est usque ad unum (Psal. XIII).«---»In uno cubito consummata est arca (Gen. VI).«---»Unam petii a Domino hanc requiram (Psal. XXVI).«---»Unum est tibi necessarium (Luc. X).«---»Unus tantum sanabatur in piscina (Joan. V).« Hoc modo pacem habebis a mundo cum Apostolo, qui ait? »Mihi mundus crucifixus est, et ego mundo (Galat. VI).« Et non tantum a [Col. 0296C] mundo, sed etiam ab omni hoste, si praecepta Dei dilexeris et custodieris. 266 Unde: »Pax multa diligentibus legem tuam, et non est illis scandalum (Psal. CXVIII);« quia non scandalum patiuntur nec faciunt, qui secundum legem Dei vivunt, exponentes eam, non secundum consuetudinem hominum, sed secundum sinceritatem, et sine nubilo allegoriae, simpliciter et nude, ut ab ore Salvatoris emanavit. De cujusmodi interpretibus dicitur: »Adhaesit lingua mea faucibus meis (Psal. XXI).« Item ad Hebraeos cap. XII: »Pacem sequimini cum omnibus, et sanctimoniam, sine qua nemo videbit Deum.«



CAPUT CXII. De effectu pacis.
[Col. 0296D]

Sequitur de effectu pacis. Ipsa est, quae sola aedificat domum Domino. Unde David, »quia vir sanguinum erat, prohibitus est aedificare domum Domino (I Par. XXII).« Salomon vero (III Reg. V), etsi flagitiosus, tamen quia sine bello fuit in pace pacificus, jussus est aedificare domum Domino. Ecce quam abominabile bellum Domino cum domesticis fidei. Si igitur a praedictis pacem habes pacificus es et aedificas templum Domino; sin autem bellicosus et contra Dominum destruens templum ejus. Sed et multum virtutis et auctoritatis supra caeteras virtutes contulit Dominicus sermo paci, directus ad discipulos: »In quamcunque, inquit, domum intraveritis, dicite: Pax huic domui [Col. 0297A] (Luc. IX).« Non ait charitas, vel fides, mansuetudo, et hujusmodi, sit huic domui, sed »pax«; quasi concludens omnes alias virtutes in fasciculo pacis. Item David: »Dominus diluvium inhabitare facit, et sedebit Dominus rex in aeternum;« quia contra hoc diluvium »Dominus virtutem dabit; benedicet« postea »populo suo in pace (Psal. XXVIII).« Et sanctus Zacharias plenus Spiritu sancto prophetavit, et dixit: »Et tu, puer, propheta Altissimi vocaberis, etc.,« quia haec et haec facies »ad dirigendos pedes nostros in viam pacis (Luc. I),« quasi in hoc opere pacis omnia opera ejus concludens.



CAPUT CXIII. De duplici pace.

[Col. 0297B] Est autem pax Dei, et pax mundi: prima duplex, quia pectoris. Unde: »Pacem relinquo vobis (Joan. XIV).« Et pax aeternitatis; unde Apostolus: »Pax Dei, quae exsuperat omnem sensum (Phil. IV).« Secunda similiter duplex est. Est enim pax mundi ficta. Sed haec proditorum et adulatorum est, de qua dicitur: »Homo pacis meae, qui edebat panes meos, magnificavit super me supplantationem (Psal. XL).« Et Jeremias c. XXXVIII: »O Sedecia! viri pacifici tui seduxerunt te, et praevaluerunt adversum te, demerserunt in coeno et lubrico pedes tuos.« Et item: »Pax, pax,« a Tyrannis, haereticis, »et non erat 267 pax (Jer. VI)« a falsis fratribus. Et item: »Non veni pacem mittere in terram,« quia hoc peccatum mortale [Col. 0297C] est, »sed gladium (Matth. X),« quia in ore sanctorum gladius et mors, in ore autem meretricis mel et lac (Prov. V). Et est pax mundi, scilicet prosperitas in praesenti sine perturbatione. Unde: »Mei autem pene moti sunt pedes, pene effusi sunt gressus mei, quia zelavi super iniquos, pacem peccatorum videns (Psal. LXXII).«

Haec quidem a Deo est, sed saepe per occasionem nocet, quia parit contemptum, resolutionem et ignaviam. Unde: »In pace, ecce amaritudo mea amarissima (Isa. XXXVIII).« Et poeta:

Nunc patimur longae pacis mala, saevior armis
Luxuria incubuit, victumque ulciscitur orbem.
Quia:

[Col. 0297D] Luxuriant animi rebus plerumque secundis. (OVID., l. II De arte amandi.)

Et caetera:

Quaeritur Aegisthus quare sit factus adulter:
   In promptu causa est, desidiosus erat. (ID., l. I De Remed.)
Pro hac pace etiam habenda saepe perit libertas et conculcantur virtutes; unde nec pax est, ubi perit virtus. Unde Jacobi, c. III: »Quae desursum est sapientia, primum quidem,« per quam nec alia virtus perit, »pudica est; deinde pacifica, modesta,« suadibilis »bonis consentiens, plena misericordia et fructibus bonis, non judicans, sine simulatione. Fructus autem justitiae in pace seminatur, facientibus pacem.« Et poeta ait:

[Col. 0298A] . . . . Superi, procul hanc avertite pacem.
Libertas cum pace perit. (LUCAN. l. III Belli Pharsal, et loquitur de Julio Caesar.)
Et Cato videns quia, »omnia Caesar erat,« et statum reipublicae perire, ait: Si audetis, o superi, sustinere rempublicam et libertatem Romanorum deperire, sustinebo quidem et ego, verum pro ea quidquid potero experiar, honestius judicans libertatem trahendam esse in servitutem, quam ituram. E contra rex Ezechias mollissimum verbum, pessimum protulit cap. XXXIX apud Isaiam, non praecavens libertati posterorum periturae: »Fiat, inquit, tantum, pax et veritas in diebus meis (IV Reg. XX).«



CAPUT CXIV. De patientia.
[Col. 0298B]

»Beati qui persecutionem patiuntur propter justitiam, quoniam merces eorum copiosa est in coelo (Matth. V).« Septem tantum sunt beatitudines perfectae consummantes scalam Jacob (Gen. XXVIII), de quibus jam diximus; verum praeter has restat patientia, quae octava redit ad caput circumeundo, purificando, probando et manifestando omnes virtutes. Sicut enim aurum in fornace, ita et hac omnis virtus probatur. Ut autem ad hanc recurramus quoties ea opus est, memores esse 268 debemus Dei patientiae, quam commendans propheta, ut in ea eum imitaremur, ait psalmo CXLIV: »Miserator et misericors Dominus, patiens, longanimis, et [Col. 0298C] multum misericors.« Et Apostolus ad Romanos, cap. II: »O homo, qui talia agis, an divitias bonitatis Dei, et patientiae, et longanimitatis contemnis? Ignoras quoniam benignitas et patientia Dei te ad poenitentiam adducit? Secundum autem duritiam tuam, et impoenitens cor, thesaurizas tibi iram in die irae, et revelationis justi judicii Dei; qui reddet unicuique juxta opera sua. Iis quidem, qui secundum patientiam boni operis perstiterunt, gloriam, et honorem, et incorruptionem, quaerentibus vitam aeternam.« Et Isaiae cap. XLIII: »O Jacob, formavi te mihi in populum, in laudem; non me invocasti, Jacob, nec laborasti in me, Israel. Sed servire me fecisti peccatis tuis, praebuisti mihi laborem de iniquitatibus tuis. Ego sum, ego sunt [Col. 0298D] qui deleo iniquitates tuas propter me, et peccatorum tuorum non recordabor.« Item cap. XLVI: »Audite me, domus Jacob et domus Israel, qui portamini a meo utero, qui gestamini a mea vulva. Usque ad senectam ego ipse, et usque ad canos ego portabo; ego feci, et ego feram; ego portabo et ego salvabo.« Ecce quanta patientia Dei in his omnibus verbis redolet. Unde et ipse per Isaiam ait: »Vinea mea, quid ultra tibi debui facere, et non feci?« (Isa. V.) Judicium est mihi tecum, quia in omni patientia mea et bonitate mea, oblita es mei.

Et ut vicinius contemplemur capitis et Salvatoris nostri patientiam, animadvertamus, quia propter [Col. 0299A] nos, et ut ipsius mereamur patientiae habere documentum et exemplum, factus est patiens usque ad flagella, verbera, sputa, opprobria, et mortem tolerandam. (Collecta Ecclesiae, Dominicae palmarum.) Unde Isaias c. L: »Ego non contradixi, retrorsum non abii. Corpus meum dedi percutientibus, et genas meas vellentibus, faciem meam non averti ab increpantibus et conspuentibus in me. Ideo posui faciem meam ut petram durissimam, et scio quoniam non confundar.« Et cap. LIII: »Non est ei species neque decor,« etc. Haec omnia patienter sustinuit Dominus, ut et nos patientiam doceret. Cujus effectum nobis commendans, et quam sit necessaria Christiano ostendens, [Col. 0299B] ait: »In patientia vestra possidebitis animas vestras (Luc. XXI).« In aliis virtutibus animas habemus, in hac eas firmius retinemus. Et Parabolarum cap. XVI: »Melior est, inquit, patiens viro forti, et qui dominatur animo suo, expugnatore urbium.

Animum rege, qui nisi paret, imperat. (HORAT.)
Apostolus autem »excellentiorem viam,« scilicet »charitatem,« ostendens in fronte diffinitionis (I Cor. XII) ejus, prae caeteris differentiis patientiam quasi substantialem et consummaturam differentiam et proprietatem ejus posuit, dicens: »Charitas patiens est, etc. (I Cor. XIII).« Idem etiam II [Col. 0299C] ad Corinthios, c. XII, ait: »Etsi nihil sim apud vos, signa tamen apostolatus mei facta sunt super vos;« non dico in multitudine clientelae, equorum, exactionum, et pompa saeculi, »sed in omni patientia, in signis, prodigiis et miraculis, et virtutibus.« Sic signum expressius apostolatus sui, et quo semper erat ei opus, ut magis necessarium praeposuit. Item in eadem cap. VI: »In omnibus exhibeamus nos sicut Dei ministros, in multa patientia, in tribulationibus, in necessitatibus, in vigiliis, jejuniis, etc.« Et hic patientiam praeposuit. Et Dominus in Luca faciens sermonem de semine seminato, 269 ait cap. VIII: »Quod autem in terram bonam cecidit, hi sunt qui in corde bono et optimo audientes verbum retinent, et fructum afferunt in patientia.« [Col. 0299D] Et poeta:

Maxima virtutum patientia, pugnat inermis,
   Armatosque solet vincere saepe viros. (PRUDENT.)

Et item:

   Serpens sitis ardor arenae
Dulcia virtuti gaudet patientia duris,
Dulcius est quoties magno sibi constat honestum. (LUCAN., De Catone, l. X.)

Item Jacobus, cap. V: »Exemplum accipite, fratres, exitus mali« poenalis, »longanimitatis, laboris et patientiae, prophetas, qui locuti sunt in nomine Domini. Ecce beatificamus eos qui sustinuerunt. Sufferentiam Job audistis et finem Christi vidistis.« [Col. 0300A] Non ait, finem Job, quod posset, ne cumulatam prosperitatem post adversa in praesenti cum Job exspectaremus. De fine igitur Christi, unde: »Domini Domini, exitus mortis (Psal. LXVII),« addidit: qui usque ad mortem, a nativitate, adversa et persecutiones sustinuit. Id ipsum etiam de fine consummationis intelligitur. Christus enim per finem mortis, ad finem consummationis pervenit. Unde: »O stulti et tardi corde ad credendum! nonne oportebat Christum pati et ita intrare in gloriam suam?« (Luc. XXIV.) Et te, si vis intrare in gloriam, per patientiam et passionem, oportet ingredi in eam. »Christus enim passus est pro nobis, vobis relinquens exemplum, ut sequamini vestigia ejus, etc. (I Petr. II).« Et Hieronymus ait (ep. ad [Col. 0300B] Eustoch., De custodia virginitatis): Non nisi per patientiam impletur quod Scriptura dicit: »Regnum coelorum vim patitur, et violenti rapiunt illud (Matth. XI).« Et item: Quis sanctorum sine patientia coronatus est? A cunabulis Ecclesiae non defuit in ea iniquitas premens, et justitia patiens. Et alia Scriptura dicit (GREG., lib. I, Dial., c. 5): Quanti meriti apud Deum quisque existat, illata contumelia probat. Item Hieron. ad Eustoch. (in epitaphio Paulae matris Eustoc.): Ut tibi compares patientiam, egredere paulisper de hoc carcere, id est corpore mortali, et depinge tibi ante oculos mercedem aeternae retributionis, quam »nec oculus vidit, nec auris audivit, nec in cor hominis ascendit (I Cor. II);« et durior [Col. 0300C] eris saxo et adamante, nisi patientiam habueris, omnes poenas »nil reputans, ut Christum lucrifacias (Phil. III);« quia: »Non sunt condignae passiones hujus temporis ad futuram gloriam, quae revelabitur in nobis (Rom. VIII); hoc tamen momentaneum passionis, maximum pondus gloriae operatur in nobis (II Cor. IV).« Unde Apostolus ad Romanos, cap. III: »Gloriamur autem in tribulationibus; scientes quoniam tribulatio patientiam operatur, patientia probationem, probatio vero spem,« etc. Et cap. VIII: »Si autem quod non videmus speramus, per patientiam« adversorum illud »exspectamus.« Idem: »Patientes estote ad omnes, maxime autem ad domesticos fidei (Galat. VI).« Item Psalmista David: »Pro torcularibus (Psal. VIII),« id [Col. 0300D] est ecclesiis, quae in praesenti sunt in torcularibus et pressuris, sicut una, ut tandem defaecatae per torcularia et purgatae reponantur, sicut vinum optimum, in cellario Domini, et ne Dominus objiciat: »Torcular calcavi solus, et de gentibus non est vir mecum (Isa. LXIII).« 270 Item: »Non est occultatum os meum a te, quod fecisti in occulto, et substantia mea in inferioribus terrae (Psal. CXXXVIII).« Item: »Custodit Dominus omnia ossa eorum, unum ex his non conteretur (Psal. XXXIII).« Haec virtus prae caeteris arreptitium curavit, arreptitio triumphavit. Eremita cum venisset ad civitatem, ut venderet opuscula sua, praebente ei aliam maxillam percutiendam cum unam praebuisset, a quo daemon exiens, [Col. 0301A] hujusmodi vocem emisit: In sola patientia victus sum, hac sola amisi vas, quod firmiter possedi, et haec est examen virtutum, et boni viri, quod non alia virtus.

Qui enim ad injuriam illatam, vel contumeliam modicam, vel magnam, incandet, intumescit et crepat, hujus virtutis expers est; similis scorpioni, qui calcatus aculeos suos vomit, arcuatoque vulnere pungit; non calcatus, minime venenosus est, vel timendus transeuntibus. Eos enim libere abire permittit.

Item psalm. XXXVII: »Ego autem tanquam surdus non audiebam, et sicut mutus non aperiens os suum; et factus sum sicut homo non audiens, et non habens in ore suo redargutiones.« Verba sunt [Col. 0301B] Salvatoris, similiter cujuslibet poenitentis, ut sciat se non esse poenitentem, nisi qui se sentit patientem triplici funiculo patientiae, ut scilicet habeat patientiam contra contumeliam oris, contra damnum rei familiaris, contra etiam injuriam proprii corporis. Non enim sufficit quod contra unum istorum habeas patientiam, nisi et habeas contra quodlibet, sicut et Christus, »qui cum malediceretur, non maledicebat (I Petr. II).« Cum vestibus spoliaretur, cum plagis caederetur, cum crucifigeretur (Matth. XXVII), »factus est sicut agnus, qui coram tondente se obmutuit, et non aperuit os suum (Isa. LIII).« De hac patientia dicitur: »Patientia pauperum non peribit in finem (Psal. IX).« Nescitur enim quis esse Christianus, [Col. 0301C] antequam hoc triplici funiculo patientiae accingatur, et probetur. Unde Satan ad Dominum ait, Job, cap. II: »Pellem pro pelle, et cuncta quae habet homo, dabit pro anima sua; sed mitte manum tuam et tange os ejus et carnem, et tunc videbis quod in faciem benedicat tibi.« Sed etsi Job nec sic probatus esset per injuriam corporis, paratus tamen esset animo eam patienter ferre. Nunquam et ipse dicendus est habuisse patientiam contra injuriam corporis, quam non sustinuit; sed etsi ante actum decessisset, nunquid tanquam impatiens judicaretur? Multi animo patientes sunt, qui deficiunt tamen in ipso actu injuriarum, videnturque prius caruisse patientia. Unde:

[Col. 0301D] Qui cecidit, stabili non erat ipse gradu. (BOET., De cons., lib. I, metr. 1.)

»Et domus ista quae cecidit, non erat fundata supra firmam petram (Luc. VI).« Sanctus etiam Bernardus dicebat, quod si immineret gladius capiti suo, crederet se deficere in martyrio; animum tamen patiendi habuit. Nunquid autem tales impatientes judicabuntur? Absit! Saepe enim patientia lacessita injuriis perit; et saepe, non habita prius, inter pressuras datur, et crescit: »Occulta enim sunt judicia Dei (Rom. II).« Patiens igitur est, qui »semetipsum abnegat, et quotidie tollit crucem suam, et sequitur 271 Christum (Luc. IX).« Crux quatuor modis tollitur. Hanc tulit Christus primo super humeros, quasi vestem, ad locum passionis; [Col. 0302A] secundo Simon Cyrenaeus in angaria (Matth. XXVII), forte pro acceleranda passione Domini. Tertio, duo latrones pro peccatis suis; sed unus eorum poenam culpae commutavit in patientiam meritoriam vitae. Circa quem quinque notanda sunt. Primum quod se ipsum accusavit, dicens: »Nos quidem digna factis recipimus (Luc. XXIII).«---»Sapiens in principio sermonis est accusator sui (Prov. XVIII).« Secundum, quod corripuit proximum, qui justum blasphemavit. Tertium, quod justum commendavit, dicens: »Hic autem quid mali fecit?« (Luc. XXIII.) Quartum, quod veniam imploravit: »Memento mei, dum veneris in regnum tuum (ibid.).« Quintum, quod exauditus est in remissione peccatorum sibi facta et de beatitudine in proximo conferenda: »Hodie,« [Col. 0302B] inquit, »mecum eris in paradiso (ibid.).« Hic autem typum gerit cujuslibet poenitentis, qui in praedictis debet illum imitari. Quarto vicinius sibi tulit Dominus crucem, quia carni suae confixam, et clavis consutam pro justitia consummanda. Unde: »Et factus est principatus super humerum ejus (Isa. IX).« Duo extremi modi boni, quia pro justitia. Primus est poenitentium, per compassionem proximi, per carnis macerationem, per adversorum patientiam, ut dicat poenitens: »Stigmata Domini Jesu Christi in corpore meo porto (Gal. VI).« Quotidie enim tollo crucem meam et sequor Christum. Hunc modum, ut habeat Ecclesia orat, dicens (Collecta Eccles. feria VI infra hebdom. Passionis): [Col. 0302C] Praesta, Domine, ut voluntaria castigatione peccata cohibentes, temporalibus poenis maceremur potius, quam aeternis suppliciis deputemur. Hic ure, hic seca. Primus igitur est imperfectorum; eorum scilicet, qui sunt atomus testimoniorum Christi. Extremus est perfectorum, scilicet martyrum, qui sunt »acervus testimonii (Gen. XXXI).« Duo medii modi portandi mali sunt, nisi quis poenam culpae convertat in testimonium patientiae. In angaria autem portatur crux triplici de causa. Vel pro servili timore, ut servus; vel pro verecundia, ut multi claustrales, qui verentur egredi claustrum propter verba hominum; pro laude etiam humana, ut hypocrita.

Sicut igitur diximus, contra triplicem persecutionem [Col. 0302D] triplex est objicienda patientia. Qui enim verba convicii non sustinet, quomodo damna rei familiaris sustinebit? Qui nec damna, quomodo mortem et tormenta? Ad patientiam verborum etiam philosophus (SENECA, libro De constantia) adhortatur, dicens: Aequo animo sustinenda sunt imperitorum convitia, et ad honesta vadenti, contemptus eorum contemnendus est, »ubi contemptus juvat.« Et item: Quid refert an garciones (Vide notas) isti superius an inferius intonent? sicut in posteriori parte, sic fetent et in ore. Ideoque et verba eorum, ut stercora contemnenda per patientiam. Nec cures si a talibus contemnaris, quia spernere mundum, spernere nullum, spernere sese, spernere se sperni, quatuor haec bona sunt, sed ultimum majus. De secunda [Col. 0303A] et tertia patientia ait Apostolus ad Hebraeos cap. X: »Spectaculum opprobriis et tribulationibus facti, rapinam bonorum vestrorum suscepistis cum gaudio, cognoscentes 272 vos habere meliorem, et manentem substantiam. Nolite itaque amittere confidentiam vestram, quae magnam habet remunerationem. Patientia enim vobis necessaria est, ut voluntatem Dei facientes, reportetis promissionem.« Et cap. XII, subjungit: »Tantam igitur habentes nos impositam nubem testium, deponentes omne pondus, et circumstans nos peccatum, per patientiam curramus ad propositum nobis certamen, aspicientes in auctorem fidei et consummatorem Jesum, qui proposito sibi gaudio sustinuit crucem, confusione contempta. Recogitate ergo eum, qui talem [Col. 0303B] sustinuit a peccatoribus adversus semetipsum contradictionem, ut non fatigemini, animis vestris deficientes. Nondum enim usque ad sanguinem restitistis adversus peccatum repugnantes.« Nondum cum Christo dicere potestis: »Calicem salutaris accipiam (Psal. CXV),« cum tamen sola sit digna retributio, ubi sanguis sanguine recompensatur.

Tria autem juvant patientiam gratiae, scilicet patientia naturalis, quae est ex strenuitate quadam naturali, consuetudo et promissio praemiorum. Patientia naturali, patientem laborum invenit Alexander exercitum suum (legendus Quintus Curtius, et alii qui gesta Alexandri Magni conscripserunt), [Col. 0303C] cum eum probaret, ducensillum sub torrida zona per diaetam sine potu, usque ad fluvium quemdam. De hac etiam ait quidam justus: Homo est animal patientissimum laborum, quod plus ferre potest quam putet; sed facilium taedium nobis omnia fecit difficilia; quae quia non sint difficilia, ea timemus, sed quia ea timemus, ideo sunt difficilia. Consuetudo etiam maxime juvat. Unde: Quod male fers, assuesce, et leviter feres. Et Tullius in Officiis ait: Eligenda est unicuique ratio vitae, hanc consuetudo faciet dulciorem et magis tolerabilem. Sed nosipsos deliciis enervavimus et resolutos fecimus, ut nec etiam Christianos labores et agones tolerare possimus. Maxime autem nobis objici potest, quod patientia gratuita, et pro [Col. 0303D] tanto praemio, non possimus ferre ea quae perpessi sunt ethnici patientia naturali, et saepe pro causa inhonesta. Unde philosophus (SENECA, ep. 24): Exsilium Metellus fortiter tulit, Rutilius etiam libenter. Alter ut rediret Reipublicae praestitit, alter reditum suum Sullae negavit, cui nihil tunc negabatur. In carcere Socrates disputavit, et exire (cum essent qui promitterent fugam) noluit; remansitque ut duarum gravissimarum rerum hominibus metum demeret, mortis et carceris. Mutius ignibus manum apposuit [m. imposuit]. Acerbum est uri; quanto acerbius, si id te faciente patiaris? Vides hominem non eruditum, nec ullis praeceptis contra mortem aut dolorem subornatum, militari tantum robore instructum, poenas a se irriti conatus exigentem, [Col. 0304A] qui nec ante removit nudis ossibus fluentem manum, quam illi ignis ab hoste subductus est. Facere aliquid in illis castris felicius potuit, nihil fortius. Vide quanto acrior sit ad occupanda pericula virtus, quam crudelitas ad irroganda. Facilius Porsena Mutio ignovit quod voluerat occidere, quam sibi Mutius, quod non occiderit.

Simile verbum invenitur in Legenda B. Vincentii, qui ait: Plus ingenio me posse pati dum torqueor, quam possis inferre ipse qui torques. 273 (SENECA, ep. 4): Difficile est, inquit, animum perducere ad contemptum animae: quod absit maxime pro honestate! Nonne vides quam ex frivolis causis contemnatur? Alius ante fores amicae laqueo se suspendit; alius se praecipitavit e tecto, ne dominum [Col. 0304B] stomachantem diutius audiret; alius ne reduceretur a fuga, ferrum adegit in viscera.

Et notandum quod est patientia naturae, et patientia gratiae, ut diximus, et patientia culpae, quae potius remissio dicitur. Haec est asinina patientia, ferre scilicet non sustinenda, cui opponitur sancta et bona impatientia: de qua Jeremias inflatus, ait, cap. XX: »Et factus est sermo Domini in corde meo, quasi ignis aestuans, claususque in ossibus meis, et defeci, ferre non sustinens contumelias et terrorem multorum.« De hac dicit Isaias, cap. LXIII: »Et ipsa indignatio auxiliata est mihi.« Hac Phinees percussit pugione coeuntes (Num. XXV); hac Moyses armatus interfecit idololatras »a porta in portam pergens (Exod. XXXII),« ne totus populus periret; [Col. 0304C] hac Samuel interfecit Amalec, reservatum a Saule contra praeceptum Domini (I Reg. XV). Hoc zelo Petrus morte percussit Ananiam et Sapphiram (Act. V); Simoni etiam Mago maledixit: »Pecunia tua tecum sit in perditionem (Act. VIII). Hac Dominus ejecit vendentes et ementes de templo (Matth. XXI). Legitur enim: »Zelus domus tuae comedit me, etc. (Psal. LXVIII).« De hoc legitur: »Defectio tenuit me, pro peccatoribus derelinquentibus legem tuam (Psal. CXVIII).« Et: »Tabescere me fecit zelus meus (ibid.).« Et item: »Quis infirmatur, et ego non uror?« etc. (II Cor. XI.) Et item: »Parati revincere omnem inobedientiam et contradictionem (II Cor. X).« Et in Ezechiele (cap. XI): »Spiritus [Col. 0304D] Domini irruit in me.« Et in Ecclesiastico, cap. II: »Omne quod tibi applicitum fecerit,« etc. Item ibidem: »Vae his qui perdiderunt sustinentiam,« etc. Et Ecclesiaste, cap. VII: »Ne sis velox ad irascendum;« et: »Melior est patiens arrogante.« Parabolarum, cap. XIV: »Qui patiens est, multa gubernatur prudentia.« Ibidem, cap. XVI: »Melior est patiens viro forti, et qui dominatur animo suo expugnatore urbium.« Et: »Melius est humiliari cum mitibus, quam dividere spolia cum superbis.« Item Parabolarum, cap. XIX: »Doctrina viri per patientiam noscitur.« Ibidem: »Qui impatiens est, sustinebit damnum.« Jacobi, cap. I: »Beatus vir qui suffert tentationem,« etc. Idem, cap. V: »Ecce beatificamus eos qui sustinuerunt,« etc. II Regum, cap. XV: »David nudis pedibus fugit a facie Absalom.« [Col. 0305A] Item cap. XVI, in quo »Semei maledicit David, et David non patitur se vindicari.«



CAPUT CXV.

De quatuor virtutibus cardinalibus [principalibus].

Sicut septenarius septem beatitudinum (Matth. V) est numerus, et quindenarius quindecim graduum; sic quaternarius perfectus et solidus quatuor cardinalium virtutum est numerus, scilicet prudentiae, fortitudinis, temperantiae, 274 et justitiae. Est autem prudentia prudens et dispositissima electio, qua transitoriis aeterna, vitiis virtutes, exsilio patriam, servituti libertatem praeferimus. De qua electione Augustinus ad Macedonium ait (epist. 52): Virtus, inquit, nihil aliud est quam diligere id quod diligendum est. Id autem eligere, quod [Col. 0305B] eligendum est, prudentia est; nullis inde averti molestiis, fortitudo est; nullis illicebris inde averti, temperantia est, nulla superbia inde averti; justitia est.

Porro his paucis ostensa est vitae perfectio Christianae. Haec ea quadriga est, quam non habentes hic manentem civitatem futuram inquirunt (Hebr. XIII).

Beatus quidem currus, quo Thesbites Elias evectus in coelum, mortem distulit, sed non evasit (IV Reg. II). Hic est autem multo beatior, quam quisquis ascenderit, »mortem non gustabit in aeternum (Joan. VIII).« Illum quoque figuralem ignem nisi prius hunc ascenderet propheta, non inveniret.



CAPUT CXVI. De prudentia.

[Col. 0305C] Hujus salutaris vehiculi prima rota et pes, est prudentia, qua diligenda a non diligendis, et a noxiis utilia, separamus. Scire autem distinguere inter prudentiam, discretionem et scientiam, inter septem dona Spiritus sancti, inter opera virtutum, virtutes et radices earum difficillimum est. Omnes enim pariter mellificant mel coeleste; prudentia autem omni virtuti et bono operi se admiscet; omnem circuit, moderatur, modificat, consummat et perficit. Hanc commendans Dominus, ait: »Estote prudentes sicut serpentes, et simplices sicut columbae (Matth. X). Fidelis servus et prudens quem constituit Dominus super familiam suam (Luc. XII). Prudentes virgines acceperunt oleum in vasis suis cum lampadibus (Matth. XXV);« fatuae non, quia imprudentes. Et [Col. 0305D] Dominus in Levitico, cap. II, ait: »Quidquid obtuleris sale condies: in omni oblatione offeres salem. Honor regis judicium diligit (Psal. XCVIII).« Et Petrus prima Epistola, cap. IV, ait: »Estote itaque prudentes, et vigilate in orationibus.« Et Ecclesiasticus, cap. XX: »Homo prudens placebit magnatibus.« Et Apostolus: »Rationabile sit obsequium vestrum (Rom. XII),« ne quid nimis vel parum. Unde Ecclesiaste, cap. VII: »Noli esse justus multum; quia est justus, qui perit in justitia sua.« Et Parabolarum, cap. XVIII: »Cor prudens possidebit sapientiam.« Et cap. XVI: »Qui sapiens corde est, appellabitur prudens?« Et cap. IX: »Scientia sanctorum est prudentia.« In concilio etiam sanctorum Pallidorum, cum Macharius in [Col. 0306A] symbolo virtutum paritoriam suam apposuisset sobrietatem, alius jejunium et abstinentiam, alius vigilias crebras, et hujusmodi Antonius, princeps eremitarum, discretionem, qua omnes aliae condirentur apposuit.



275 CAPUT CXVII. De fortitudine.

Scimus autem plerosque virtutem professos, et qui per prudentiam eligendum elegerant, adversitatum defecisse incursu: verbi gratia, filii Israel prudenter elegerunt exire de Aegypto, quia juxta consilium Domini, ejusque praeceptis obedire prudenter proposuerunt, sed in deserto sitis molestias impatienter sustinuerunt (Exod. XVI). Qui etiam inter [Col. 0306B] hostium incursus, inter injurias itineris ollas carnium desideraverunt, ad pepones et allia Aegypti revertentes (Num. XI), cum posteriorum deberent oblivisci, et in anteriora se extendere (Philip. III). Sic plerosque claustrales frangit adversitas, et sicut scriptum invenies, nisi ad nutum cuncta suppetant, minimis quibusque prosternuntur. Quos dum paupertas urit, dum contemptus excruciat, dum sublimes et splendidos aspiciunt, quos, aut electione fecerunt haeredes, aut lege, ad fastiditas revolant divitias, ademptam sibi gloriam conquaeruntur, suis invident: et quod magnum susceptae religionis est dispendium, dum ad modica suspirant, quae reliquerunt, quanta pro relictis exspectant, non attendunt. Tales profecto bona, quae diligenda sunt, inutiliter [Col. 0306C] eligunt, dum praedictis exterriti procellis, ad non diligenda mentem reducunt.

Adhibenda est igitur prudentiae fortitudo, ut ad tenendum, quod prudenter eligimus, insurgentibus molestiis fortissime reluctemur. Hac virtute Paulus stimulo carnis et angelo Satanae resistebat. Hac in carceribus, hac in omnibus angustiis, quas ad Corinthios enumerat, armabatur, cum dicebat: »Quando enim infirmor, tunc fortior sum (II Cor. XII),« et potens. Quae igitur erit differentia inter patientiam et fortitudinem? Patientia consistit in tolerando adversa, fortitudo in resistendo et agendo contra mala. Hac virtute David in adversis innocentiam servavit, eadem persequenti se Sauli pepercit [Col. 0306D] (I Reg. XXIV); eadem, audita morte filii sui quem genuit de Bethsabee, consolatus est, et comedit (II Reg. XII). Ad hanc quoque necesse est nos confugere, cum diversis teneamur. Adversis enim usque ad victoriam difficile resistitur, nisi prudentiae fortitudo copuletur. Hanc Deus commendans, ait: »Estote fortes in bello. Cum fortis armatus custodit atrium suum, in pace sunt omnia quae possidet (Luc. XI).« Sed »mulierem fortem quis inveniet? Procul et de ultimis finibus pretium ejus (Prov. XXXI).---Fortis autem ut mors dilectio (Cant. VIII).« Et I Petri, cap. V: »Adversarius vester diabolus circuit, quaerens quem devoret: cui resistite fortes in fide.« Et Parabolarum, cap. X:

Substantia divitis, urbs roboris ejus; et quasi [Col. 0307A] murus validus circumdans eum.« Et cap. XII: »Manus fortium dominabitur quae autem remissa est, tributis serviet.« Et c. X: »Manus fortium parat divitias.« Et Eccli., c. XXX: »Melior est pauper sanus, et fortis viribus, quam dives imbecillis et flagellatus malitia.«



276 CAPUT CXVIII. De temperantia.

His invicem conjunctis temperantia necessario supponitur, virtutem servatura in prosperis, quae ex fortitudine servata est in adversis. Virtuti nihil aeque noxium est, quam voluptatis admistio in concessis. Negligenter cavetur hostis, cujus ingressus pacificus exspectatur. Sic plerumque bonum corruit propositum, cum mens minus illecebris adversatur, [Col. 0307B] et refugit, cum prosperitate resolvitur, cum impensam reverentiam diligit, cum insolitis insolescit. Hoc luxu et lapsu intemperantiae recessit a Deo dilectus Dei, de quo dicitur: »Incrassatus est dilectus et recessit, et recalcitravit impinguatus, dilatatus, dereliquit Deum factorem suum, et recessit a Deo salutari suo (Deut. XXXII).« Temperantia etiam Dominus, ad instruendum nos, declinavit turbas volentes eum rapere, et statuere eum sibi in regem, recusans oblatae dignitatis fastigia (Joan. VI). Ne qua igitur oblectamenta fructum tibi religionis extorqueant, temperantiae fines, tum in illecebris, tum in prosperitate (puta fama, facundia genere, dignitate, opibus, et hujusmodi), tum in virtute et bonis operibus excedere formida. Temperantia [Col. 0307C] siquidem plerumque infra licitum et bonum quiescit, ultra nunquam progreditur: ea si desit, caeterae virtutes, vel decidunt a summo, vel ad summum non ascendunt, sed saepe sunt in vitio. Sine hac enim usus cujuslibet virtutis impetus est, non ratio:

. . . . Male cuncta ministrat
   Impetus. (STATIUS, l. II Thebaidos.)

Temperantia metitur vires, et a medio non recedit. Unde et nunc remissa intendit, nunc ardua moderatur; sic ipsa virtutes perennat, perficit, et ad praemium usque perducit. Per hanc

Imponit finem sapiens et rebus honestis, (JUVEN. sat. VI.)
finem scilicet castigationis. Haec est enim frenum et [Col. 0307D] fascia matronalis, qua constringuntur et reprimuntur ubera lacte nimis abundantia. Haec in praefato curru tertium sibi locum defendit, praeparata adversus luxus, omne superfluum, et latrociniis occursura voluptatum.

Hac tibi paulatim succidenda est deliciarum consuetudo, rejicienda obsequiorum sedulitas festivi cultus et odores peregrini penitus dediscendi. Qui dum tibi apud alios, vel ab aliis apud te male placerent, integritatem vulnerat animorum. Usus aegre dediscitur, ab eo autem praecipue difficillimum est revelli, qui multo nos tenuit tempore, multa placuit voluptate, ex quo gravior hostis nos exspectat. Hostem appello, frequentatas a cunis delicias, gratiam mariti, sobolis, obsequiorum diligentiam, et [Col. 0308A] quamcunque felicitatem temporalem, quae temperantia castigantur et coercentur, cum incipit 277 homo propter praedicta extolli, sed hoc officium est justitiae, scilicet cohibere superbiam. Distat tamen inter officium justitiae, et officium temperantiae, ob quam etiam homo saepe superbit, quam superbiam refrenat justitia. Illecebris igitur per temperantiam similiter licitis, ne in his modum excedamus, inutiliter aliquid agendo resistimus. Haec a quibusdam dicitur sobrietas, ab Apostolo dicitur modestia: »Modestia vestra nota sit omnibus hominibus (Phil. IV).« A quodam sapiente modus, sicut fortitudo a philosopho magnanimitas.



CAPUT CXIX. De justitia.

[Col. 0308B] Actum forte putas, et plenam jactas victoriam, si nulla molesta, nulla laeta propositum tibi religionis extorserint. Sed male te decipis, et inanem somnias valetudinem, si nondum superbiae tumores, justitiae, id est humilitatis (quae unicuique reddit quod suum est) de se non praesumens, nihil habere proprium, nihil perfectum, et quod habet amittere posse recogitans, cataplasmate supersederunt. Superbia totum virtutis corpus inficitur, vitale columen emarcescit, formosa quaeque deformantur (Vide supra c. X). Superbia natione coelestis, sublimes appetit mentes, et velut ad proprios ortus revolans in gloriam et puritatem hominum irrumpit, quae a gloria et puritate prorupit angelorum. Ea prius in coelis, dehinc in terris triumphans; sicut angelis tota innata est, [Col. 0308C] ut ab eis non recederet, sic homines infecit, ut a Deo separaret; et quae dejecit angelum et hominem, Deum tentare adjicit, ut quem videbat similis consortem naturae, consortem faceret et ruinae. Prima haec et ultima pernicies ante omnia vitia superavit, et post omnia superatur. Nam postquam fidelis anima de abysso vitiorum emergens, salutare virtutum culmen ascendit, velut ex insidiis prosilit et occursat elatio, totum domus Domini aedificium concussura ad ruinam, quod surrexerat ad consummationem. Quid enim perniciosius justo, quam quod justus videri desiderat, et quod ad salutationes in foro hilarescit et exsultat, quod adulatorio favore demulcetur, quod pene diffitens hominem, aequalem se [Col. 0308D] superis metitur et mentitur; qui dum male gloriatur et praesumit quod non est, in confusionem prosternitur et amittit quod est; tantoque fit a Deo per parietem superbiae remotior, quanto sibi videbatur per virtutum celsitudinem propinquior. Unde: »Cadent a latere tuo mille, et decem millia a dextris tuis (Psal. XC).« Vides igitur quanta morum dilapidatio sit superbia, et quam necessaria in bene gestis humilitas. Sine humilitate per prudentiam eligere quod diligendum est, erronea discretio est; adversa per fortitudinem superare, jactans victoria; illecebris per temperantiam resistere, temulenta sobrietas. Unde iis necesse est quartam rotam conjugari, 278 quam velut omnium completionem clausulamque virtutum Augustinus (epist. LII) justitiam [Col. 0309A] nominavit, qua currus Domini, quo ascenditur in coelum, perficitur, quo perdita ovis ad gregem refertur, quo granum in horreum Domini ducitur vel infertur. Haec sunt flumina paradisi quatuor (Gen. II), quibus terra cordium nostrorum debriata et rigata, »fructum affert in patientia (Luc. VIII).« Hi sunt quatuor anguli domus Job (Job I), in quam ventus irruens septem convivantes filios oppressit. Sic et domus conscientiae et bonae voluntatis, fulta quatuor virtutibus, inundante tentatione et irruente in eam, saepe domum evertit, enecans et suffocans septem dona Spiritus sancti, quae in ea nutriebantur. In nullo igitur praesumas, sed et fundata domo tua supra firmam petram (Matth. VII), pavidus clama cum Petro: »Domine, salvum me [Col. 0309B] fac (Matth. XIV).« Et contra omnem tentationem huic funiculo triplici adhaereas, scilicet ut nihil de te praesumas, sed »jacta cogitatum tuum in Dominum (Psal. LIV).« Nihil de Deo diffidas, sed confirma cor tuum in salutari tuo (Psal. XII); nihil in te, sed in Deo, glorieris et exsultes. »Qui gloriatur, in Domino glorietur (I Cor. I). Absit mihi gloriari, nisi in cruce Domini nostri Jesu Christi!« (Galat. VI.) De hoc funiculo flagellum memineris faciendum, quo ejiciatur de templo (Matth. XXI) pectoris tui saecularium strepitus, et turba voluptatum, per quod deliciarum prurigo diffugiat, mollities contemnatur, varietas ferculorum despiciatur, gemmarum fulgor et operosa vasa conculcentur, fastus decidat generis et potestatis; reges palatio, cilicium [Col. 0309C] lino, favori contemptus, obsequiis injuriae praeferantur. Talibus oblectatus studiis erit tibi fructus laboris Deus, in quo omnia bona consequeris, qui pascet et satiabit te in aeterna gloria sua.



CAPUT CXX. De veritate.

Diximus supra de facie naturae, de facie etiam gratiae, ad quam pertinet Veritas, quam necesse est habere eum, qui Christum auctorem veritatis imitari voluerit. Haec commendatur in Christo capite, qui de se ait: »Ego sum via, veritas et vita (Joan. XIV).« Via in exemplo, veritas in promisso, vita in praemio; vel via conversationis sanctae, veritas coelestis et spiritualis doctrinae, vita beatitudinis [Col. 0309D] aeternae. De eo etiam dicitur: Quia »Veritas de terra orta est, et justitia de coelo prospexit (Psal. LXXXIV).« Et: »Misericordia et veritas obviaverunt sibi (ibid.). Propter veritatem praecedentem et mansuetudinem et justitiam (Psal. XLIV). Principium verborum tuorum veritas,« etc. (Psal. CXVIII). »Sermo tuus veritas est (Joan. XVII).« Verax est Pater, verax est Filius, verax est Spiritus sanctus. »Omnia mandata tua veritas (Psal. CXVIII);« et: »Veritas tua in circuitu tuo (Psal. LXXXVIII).« Qui autem mendax est, filius est diaboli auctoris mendacii; sed, o Christe, »perdes omnes qui loquuntur mendacium (Psal. V).« Hieronymus (in comment. ejusdem psal.): Novam rem audio, scilicet quod Dominus omnia perdet, omnes qui loquuntur mendacium, [Col. 0310A] 279 odio habens scelerosos, qui ait: »Iniquos odio habui (Psal. CXVIII).« Pro veritatis defectu conquerens David, ait: »Salvum me fac, Domine, quoniam defecit sanctus, quoniam diminutae sunt veritates a filiis hominum,« etc. (Psal. XI). Item: »Omnis homo mendax (Psal. CXV).« Ad hanc virtutem invitans Ecclesiasticus, ait cap. XXXVII. »Anima viri sancti enuntiat aliquando vera quam septem circumspectores sedentes in excelso ad speculandum. In omnibus deprecare altissimum, ut dirigat in veritate viam tuam.« Item: »Ante omnia opera verbum verax praecedat te, et consilium stabile (ibid.).« Unde de S. Sebastiano (Vide Vitam apud Sur. die 20 Januarii): In sermone verax, in consilio prudens, in commissis fidelis, in omni [Col. 0310B] honestate morum praeclarus. Item Ecclesiastici, cap. XXV: »Tres species odivit anima mea: pauperem superbum, divitem mendacem, et senem fatuum et insensatum. Beatus qui invenit amicum suum verum.« Item in eodem cap. XLI: »Erubescite a patre et matre de fornicatione; et a praesidente, et a potente de mendacio; a principe et a judice de delicto,« etc. Maxime enim dedecet potentem mendacium. In eodem, cap. XIII: »Omnis homo diligit similem sibi, sicut omne animal simile sibi;« mendax mendacem, verax veracem. Item cap. XV: »Homines autem stulti et mendaces non apprehendent sapientiam, nec erunt memores illius; viri autem veraces invenientur in illa, et successum habebunt usque ad inspectionem Dei.« Item Parabolarum [Col. 0310C] cap. XVI: »Favus mellis verba composita;« veritas autem angulos non quaerit; simplicia decent bonitatem. Item, cap. XXIX: »Princeps qui libenter audit verba mendacii, omnes ministros habet impios« et mendaces; quia qualis rector civitatis, talis et minister. Item: Post juramentum maxime, major est veritas quam religio. Item juxta verbum sapientis: Mendacium sicut gula vitium est viscosum et haerens. Caeteris enim vitiis saepe maturior aetas finem imponit, mendacio vero nequaquam, sicut nec gulae. Quotidie enim comedimus, quotidie loquimur, et ita facilius quis in haec vitia labitur et difficilius ea dediscit

Est autem duplex veritas, dicti scilicet, quae est [Col. 0310D] in compositione praedicati ad subjectum, ut sic in re sicut dicitur, et haec est philosophi (ARIST. lib. De interpretat., c. 5): Et est veritas dicentis, quae est in proposito dicentis, sive falsum dixerit, sive verum. Sapiens enim pro utilioribus mutat saepe consilium, ut Apostolus: et haec est theologi. Secundum hanc dicitur: Verba sacerdotis, aut vera sunt aut sacrilega; vera, veracitate potius quam veritate quae est praedicati ad subjectum. Saepe autem aliquis est verus, et non verax, et ideo mendax. Si utrumque potest esse, bene; si non, semper esto verax. Item II ad Corinthios cap. I: »Cum voluissem« venire ad vos et non veni, »nunquid levitate usus sum?« Absit! Sapientis enim est mutare consilium, etiam quod rationabiliter proposuit, [Col. 0311A] pro utiliori et honestiori. Non est in me »est, et non,« quia »fidelis est Deus,« cujus ego imitator (I Cor. XI), »et non est in illo, est et non; qui et signavit nos« veritate, quasi hoc charactere suo nos distinguens ab aliis. Item philosophus: Veritas liberum distinguit, et discernit a servo. Servorum enim mentiri est, non filiorum. Sed nonne omnis homo mendax est? ita tamen a menda. Quia »si dixerimus quod 280 peccatum non habemus, nos ipsos seducimus, et veritas in nobis non est (I Joan. I).« Omnis etiam homo in se mendax est, sed in Deo verax.

Est autem triplex veritas considerata circa rem incomplexam. Est enim veritas incommutabilitas divinae essentiae, »apud quam non est transmutatio, [Col. 0311B] neque vicissitudinis obumbratio (Jac. I);« et est veritas vel naturae, ita quod non gratiae, ut pudicitia, et hujusmodi virtutes.

Virtus philosophi, vera est in veritate naturae, non gratiae. Sacramenta etiam haereticorum collata in forma Ecclesiae vera sunt sacramentali veritate, non effectiva; sed sacrilegum, ab effectu, panem comedunt, et hujusmodi. Est et veritas gratiae condita charitates. Et haec duplex veritas, si potest, ad primam semper referri debet. Cum igitur veritas potissimum signum sit Christianae religionis, summopere cavendum est et attendendum, ne vel in nobis, vel in aliis exstinguatur. »Spiritum nolite exstinguere (I Thess. V).« Quia etiam Socratico decreto [Col. 0311C] non minus peccatum est tacere veritatem, quam loqui falsitatem, sed saepe majus pro loco et tempore, ut in correptione proximi, in testimonio ferendo; quod non advertunt advocati prohibentes clientes suos in narratione sua simplicem et nudam veritatem pronuntiare, eam in parte subticere docentes, partem colorantes. Item, III Epist. Joan.; item, prima, cap. III; item Eccli., cap. XXIV et XXVII.



CAPUT CXXI. De sancta et bona violentia.

Veritati adjungenda est sancta violentia, qua nos, et proximos, sicut veritatem loquendo, a faucibus iniqui hostis eripimus, mundum et carnem, in [Col. 0311D] eo qui vicit mundum (Joan. XVI), vincimus. Hanc ut valde necessariam omni fideli, tum propter se, tum propter proximum commendans Dominus in Evangelio, ait: »Regnum coelorum vim patitur, et violenti rapiunt illud (Matth. XI).« Hieronymus (In idem caput secundum sensum et tota ep. 24, falso ei ascripta): Quae major violentia, quam quod caro vult esse quod spiritus; homo Deus, et caro fragilis in loco, a quo decidit angelica natura et coelestis? Idem: Esto igitur praedo regni coelorum, non pauperum animarum, non pecuniarum et muscarum. Item Dominus: »Cum fortis armatus custodit atrium suum in pace sunt ea quae possidet (Luc. XI).« Item Genesis, cap. XLIX: »Benjamin lupus rapax mane [Col. 0312A] comedet praedam, et vesperi dividet spolia.« Diversos ministros in Ecclesia, in diversis gradibus et officiis instituendo. Item (Psal. LXVII): »Rex virtutum, dilecti, dilecti et speciei domus dividere spolia.« Item Numeri, cap. XXIII: »Ecce populus« hic »ut leaena, quasi leo erigetur. Non accubabit, donec« catulus leonis »devoret praedam, et occisorum sanguinem bibat,« incorporando eos Christo et Ecclesiae cum Petro, cui dictum est: »Macta in mandatis et manduca (Act. X):« mandata trajiciendo in corpus Ecclesiae. Occide 281 et vivifica, vel donec sanguinem occisorum bibat, id est peccata interfectorum a diabolo destruat. Quod enim bibitur, consumitur, et a statu suo priore recedit. In hoc etiam verbo, nota quanta [Col. 0312B] debet esse sitis et aviditas depraedandi diabolum et eripiendi te, et proximum a faucibus ejus, maxime si praelatus es, si litteratus et instructus. Sed et quilibet hanc sitim habere debet. In hoc autem nomine, »leaena,« feminini generis, nota maternum affectum; in hoc nomine, »leo,« verbera patris. Catulus leonis ex rugitu patris excitatur. Sed et Dominus modo prosperis nos demulcet, modo adversis, et rugitu, et tonitruo comminationum gehennae nos deterret, et excitat a torpore, cujus singula verba sunt super singula tonitrua.

Item Isaias, cap. IX: »Quia omnis violenta praedatio cum tumultu, et vestimentum mistum sanguine, erit in combustionem, et cibus ignis.« Sancta [Col. 0312C] autem violentia filia est fortitudinis, unde et aptius ei haberet subjungi, ut qua vincimus mundum, scilicet occupationes saeculi, prospera et adversa; diabolum etiam, scilicet »spirituales nequitias (Ephes. VI),« invidiam, etc., carnem quoque, scilicet illecebras carnis, »crucifigentes eam cum vitiis et concupiscentiis suis (Galat. V). Et stigmata Domini Jesu portantes in corporibus nostris (Galat. VI),« violentiam violentiae opponentes. Unde in Psal. CXXXVI: »Filia Babylonis misera,« sed »beatus« poenitens, »qui retribuet tibi retributionem,« et vicissitudinem, »tuam, quam retribuisti nobis!« contraria contrariis curans, risum fletu, gulam abstinentia, et sic deinceps retribuens carni dura contra suavia, quae appetit.

[Col. 0312D] »Beatus enim qui tenebit et allidet,« ne silvescant et grandescant, »parvulos suos,« primarios motus »ad petram« Christum (I Cor. X); ne vulpes parvae demoliantur vineam Domini Sabaoth (Cant. II). Et confringes capita draconis in aquis (Psal. LXXIII), et conteres caput serpentis insidiantis calcaneo tuo (Gen. III), ut sit »castigatio tua in matutinis (Psal. LXXII),« quia:

. . . . . Sero medicina paratur
   Dum mala per longas invaluere moras. (OVID., l. I. De remedio amoris.)
(GREG. l. II Dial. c. 2.) Hac sancta violentia usus est beatus Benedictus projiciens se in urticas, ut dolorem dolore compesceret et superaret. Hac usus [Col. 0313A] est martyr ille qui sibi abscidit linguam, ut sanguinolentam projiceret in os meretricis, et sic libidinem vinceret. De hac multa alia poteris colligere sanctorum exempla.

(HIER. in Vita Pauli eremitae.) Haec etiam sancta violentia extenditur usque ad ipsum Deum, ut cum eo homo, sed pie, audeat congredi. Unde et Jacob luctamen cum angelo iniisse memoratur, sed Jacob vicit, unde et hoc nomen »Israel« ei datum est (Gen. XXXII). Et angelus succubuit, quasi ne timeas Esau fratrem tuum, qui Deum vincis in certamine. Nos autem in his quae de Deo mente comprehendimus, quodam modo. superamus; in his vero quae comprehendere non possumus, indubitanter subjacemus. [Col. 0313B] Ut ergo verbis B. Gregorii utar (lib. II in Ezech., hom. 14): Jacob luctatur, et vincitur angelus, quando intellectu intimo apprehenditur Deus; luctatur et succumbit, quia lumen incircumscriptum, dum comprehendere nititur, deficit. Et 282 notandum quod Jacob licet in lucta superante, tamen nervum femoris ejus angelus tangit et arescit, quia, dum mens in contemplatione divinas apprehendit delicias ex earum desiderio carnis affectus emarcescit. Gustato enim spiritu, omnis caro desipit; arefacto autem uno nervo, pes unus incolumis manet, alter languet, quia mortificata in nobis carnis concupiscentia convalescit pes dexter, quo ad Deum dirigimur, infimatur sinister, quo a Deo declinamus. In quo etiam notandum puto quod [Col. 0313C] percussus in femore Jacob sano pedi firmius innititur, infirmus autem nec totus adhaeret terrae, nec a terra totus elevatur, quia Jacob eo parum sustentatur, quia parum a terra tangitur, et parum suspenditur. Languescente enim in nobis rerum dilectione, vel delectatione saecularium, parti earum innitimur pro natura, suspendimur a reliquis pro corona. In illa necessitatis est quod appetimus, in his consilii quod vitamus. »Vanitati enim creatura subjecta est non volens, sed propter eum, qui subjecit eam in spe (Rom. VIII).« Et: »Omnis qui in agone contendit, ab omnibus se abstinet (II Cor. IX).« In futuro autem exsiccatis nostrae mortalitatis illecebris, totus homo erectus, divino amori incumbet et adhaerebit, sed nullus, nisi qui prius hic claudicaverit bona claudicatione, [Col. 0313D] ibi sic erigetur.

Est autem triplex claudicatio mortalis culpae. Sic claudicat qui recipit unum testamentum sine reliquo, ut Ebionitae novum sine veteri, vel qui Deum colit pro temporalibus et aeternis. Unde: »Quousque claudicatis in duas partes? Si Deus est Baal, adoretis eum,« etc. (III Reg. XVIII.) Non potestis duobus dominis servire (Luc. XVI). Non potestis intrare terram duabus viis (Eccli. II). Pallium breve est, utrumque operire non potest (Isa. XXVIII). Propter hujusmodi claudicationem vitandam, ait Apostolus: »Erigite genua dissoluta et manus vestras remissas« ad Deum, »ne quis claudicans erret, magis autem sanetur (Hebr. XII).« Est et claudicatio infirmitatis humanae et licita. Hac claudicant conjugati, qui [Col. 0314A] non utroque pede, »ut virgines sequuntur Agnum (Apoc. XIV):« quia non illa excellentissima integritate corporis, quam habent virgines, etsi integritate mentis. Est et claudicatio virtutis et gratiae, qua »claudicavit Jacob (Gen. XXXII),« et illi qui temporalibus utuntur solum pro natura, et a reliquis se suspendunt pro corona.



CAPUT CXXII. De obedientia.

Multiplex est »facies euntis in Jerusalem (Luc. IX),« et una, sicut et una constat Ecclesia ex personis multarum facierum, multiplex in pluralitate effectuum et operum virtutum, una autem in radice earum. Habita enim una, habentur et omnes. Non enim in cithara spirituali, sicut nec in materiali, [Col. 0314B] una chorda concorditer sine aliis resonat. Inter has facies excellens est obedientia, sine qua non itur in Jerusalem. Est autem obedientia justae rei obtemperatio, 283 vel obedientia est animi deliberantis, honeste, justae jussionis effectus, vel exsecutio jussionis »Dei« per sacram Scripturam: »hominis,« per praelationem et dignitatem, »impositi super capita nostra (Psal. LXV).« Hujus virtutis exemplum et imitationem habemus in Christo capite, de cujus obedientia Apostolus scribens I ad Corinthios, cap. XV, ait: »Sicut portavimus imaginem terreni« hominis, Adae, »portemus et imaginem, et stigmata coelestis« per obedientiam. De qua ad Philippenses, cap. II, ait idem Apostolus: »Hoc sentite [Col. 0314C] in vobis, quod et in Christo Jesu, qui cum in forma Dei esset, non rapinam arbitratus est esse se aequalem Deo, sed semetipsum exinanivit formam servi accipiens, in similitudinem hominum factus, et habitu inventus ut homo.« Nota humilitatem, quae est mater obedientiae ipsam concipiens et generans. Unde sequitur: »Humiliavit semetipsum factus obediens usque ad mortem, mortem autem crucis.« Nota patientiam, quae nutrix est obedientiae ipsam fovens, bajulans et supportans. Et cum convenientius dici videretur: »Id sentite in vobis quod et in Christo Jesu,« non tantum relative sed demonstrative hoc dixit ut esset demonstratio ad oculum, quia Christus »inter homines visus est, et cum hominibus conversatus est (Baruch III),« et etiam ad intellectum [Col. 0314D] propter rei absentiam.

Item: Cum multa sint, quae possumus »sentire in Christo Jesu,« sicut in eo, »in quo sunt omnes thesauri sapientiae et scientiae absconditi (Coloss. II),« singulariter tamen ait, »hoc« non »haec,« singularitatem hanc referens ad modicitatem nostram. Quasi diceret: Si non potestis habere tantam humilitatem, obedientiam, patientiam, quantam Christus habuit, saltem »Hoc sentite in vobis«, quod et illo, scilicet, ut hoc modicum humilitatis, obedientiae et patientiae habeatis, sicque illum timeatis, illique obediatis. Unde Ecclesiasticus (cap. VII): »Qui Deum timet, nihil negligit,« nihil contemnit, sed Deo in omnibus obedit. Item, I Reg., cap. XV; Samuel ad Saulem: »Nunquid vult Dominus [Col. 0315A] holocausta et victimas, et non potius, ut obediatur voci Domini? Melior est, inquit, obedientia quam victimae, et auscultare magis quam offerre adipem arietum. Quoniam quasi peccatum ariolandi est repugnare, et quasi scelus idololatriae nolle acquiescere.« Est autem triplex obedientia, necessaria, abundans et perniciosa. Necessaria, in his quae ad salutem, ut in praeceptione divinorum mandatorum, et in injunctione poenitentiae salutaris. Utrum autem in praeceptione alicujus ad utilitatem publicam spectantis, puta itineris arripiendi Romam pro Ecclesia, suscipiendi ordinis, et hujusmodi teneamur obedire majori, cum dicat Gregorius (in Pastorali part. I, c. 6 et 7): Pollens virtutibus, nonnisi coactus promoveatur vel ordinetur; non [Col. 0315B] pollens, nec coactus. Et David: »Voluntarie sacrificabo tibi (Psal. LIII).« Et sponsa in Canticis: »Lavi pedes meos, quomodo inquinabo eos?« (Cant. V.) Nec affirmo nec nego. Verumtamen si in hujusmodi contigerit tibi aliquid praecipi, satage, et elabora liberari ab obnoxietate praecepti implendi, ne scrupulus tibi generetur in conscientia. Abundans est, cum obedimus in his quae non tenetur major praecipere. Raro autem aliquid praecipere debemus, ne transgressores multos constituamus. Utrum autem in temporalibus 284 dandis teneamur obedire majori, quaestio est, cum dicat Dominus: »Quae dicunt,« pertinentia ad cathedram, »facite (Matth. XXIII).« Tutius tamen est in his obedire, sicut et ecclesiasticum beneficium relinquere, [Col. 0315C] quam cum scrupulo conscientiae possidere. Maxime ad hoc quod S. Hugo abbas Cluniacensis a constructione monasterii imperfecti in Hispaniis, recessit propter obedientiam exhibitam fratribus eum revocantibus. Propter quam semper habitam ante oculos, plurima bona intermisit, omnibus praeferens bonum obedientiae. Idem fecit et monoculus ille abbas Clarevallensis [al. Cisterciensis], et alii plures sancti servantes obedientiam, etiam in his quae vicinabantur peccato. Perniciosa consistit, et in manifeste malis, et obviantibus praeceptis divinis vel in his quae non sunt mala, ex his tamen de facili sequitur ruina. Unde nec in his obediendum, quemadmodum nec ea, quae faciunt ad veritatem, eam juvando et fovendo, licet non sint veritas, relinquenda [Col. 0315D] sunt pro scandalo, sicut nec plana veritas: »Qui enim minima spernit paulatim decidet (Eccli. XIX).«

Sed quaeritur si in praeceptione implendorum consiliorum teneamur obedire majori? Non. Nec ipse hoc potest praecipere alicui (nisi obligato voto vel sacramento) hoc implere; in quo casu tenetur praecipere ei, ut votum impleat. Item quaeritur, si ministerium meum, ego episcopus, decanus et hujusmodi, teneor exhibere domino papae praecipienti, ut indignus aliquis ordinetur a me, praebendetur, et hujusmodi? Item: Utrum clerici teneantur esse magis obnoxii et obedientes suis praelatis, an conversi, et monachi suis abbatibus? Dico quod monachi [Col. 0316A] et conversi magis suis abbatibus, propter majorem eorum perfectionem, quae magis eos obligat obedientiae, et in pluribus, quam nos obedientiae praelatorum. Item: Gregorius respondet Moralium lib. XXXV, cap. 10: Sciendum nunquam per obedientiam fieri malum, aliquando autem debet per obedientiam bonum, quod agitur, intermitti. Item, Deut., cap. XIII; item, Ecclesiastae, cap. IV: »Custodi pedem tuum ingrediens domum Dei, et appropinqua ut audias. Multo enim melior est obedientia, quam stultorum victimae, qui nesciunt quid faciunt mali.« Item Beda super Ecclesiastem, cap. IX: »Quodcunque boni potest manus tua facere, instanter operare.« Obedientia enim est sine mora. Item, Act., c. IX: »Ecce ego, Domine.« Obedientia [Col. 0316B] moram nescit. Item B. Petrus I Epist., cap. I.



CAPUT CXXIII. De magnanimitate.

Ad hanc faciem pertinet etiam magnanimitas, quae est in resistendo adversariis Ecclesiae fortitudo in tolerando patienter diversa. Haec maxime praelatorum est, qui magnanimi dicunt: »Non possumus non eloqui, quae audivimus 285 et scimus (Act. IV).« De his igitur: »Spiritualis homo omnia dijudicat, et a nemine judicatur (I Cor. II);« quia »ubi spiritus Domini, ibi libertas (II Cor. III).« Hos magnificat Deus in conspectu regum. His dicitur a Domino in Josue (cap. I): »Confortare, et esto robustus valde, ut custodias et facias omnem legem, quam praecepit tibi Moyses servus meus; nec declines [Col. 0316C] ab ea ad dextram vel ad sinistram.« Notabiliter etiam notandum, quod cum dicitur ei »confortare,« etc., ut magnanimitatem habeat in animo, in verbo, in opere. Hanc commendans philosophus, ait (apud Sen. lib. De IV virtutibus, c. 2): Cogita nihil esse laudabile praeter animum, cui magno nihil est magnum. Item Hieronymus super Ezechielem (tom. V): Magna fides, grandis prophetarum audacia, quia magnus est Daniel, qui ad presbyterum, jungentem adulterio homicidium, ausus est dicere: »Semen Chanaan et non Juda,« cum adhuc puer esset (cap. XIII). Et Isaias qui clamat (cap. I): »Audite verbum Domini, principes Sodomorum, percipite auribus legem Dei nostri, populus Gomorrhae.« Magnus quoque [Col. 0316D] Ezechiel qui totam urbem Jerusalem ignobilitatis arguit, dicens (cap. XVI): »Radix tua, et generatio tua de terra Chanaan: pater tuus Amorrhaeus et mater tua Cethaea.« Quam etiam meretrici et adulterae comparat. Hanc etiam grammatici quidam interpretati sunt in B. Thoma (scil. Cantuariensi) fuisse tempestatem. Hanc autem virtutem circumstant et perimunt pusillanimitas et tempestas. A quibus liberari orans Propheta, ait: »Libera me a pusillanimitate spiritus et tempestate (Psal. LIV).« Pusillanimitas mercenariorum est, qui sunt »canes muti, non valentes latrare (Isa. LVI),« qui se non opponunt murum pro domo Dei, qui non stant ex adverso in die praelii (Ezech. XIII); sicut filii Ephrem intendentes et mittentes arcum, sed conversi sunt in die belli [Col. 0317A] (Psal. LXXVII), quia non quaerunt nisi lac et lanam (Prov. XXXI), quae nolunt amittere; »quorum non sunt oves propriae, et ideo fugiunt videntes lupum venientem,« etc. (Joan. X.) Pusillanimitas ergo consistit in non resistendo, in non arguendo cum necesse est. Tempestas vero fatuorum est, quae et impetuositas animi dici potest, et consistit in redarguendo, nulla observata circumstantia temporis, personae, qualitatis dicendorum et hujusmodi. Magnanimitas mater est fortitudinis, quae patientiae, quae nutrix est et probatio omnium virtutum. Haec, attestante B. Hieronymo (In fine epitaphii Paulae matris ad Eustochium totam hist. Athanasius describit), peperit rosas martyrum, et victoriosas coronas confessorum. Hac sancti resistere haereticis, [Col. 0317B] contradixere tyrannis. Hac Athanasius in persecutione haereticorum et principum non defecit. Hac eremita egrediens e cellula Athanasium sanctum, innocentem et justum publice proclamavit. Hac Romanus ad martyrium cucurrit clamans: Christianus ego sum. Hac Antonius macilentum longumque collum extendit, gladioque submittere voluit. Hac Urbanus bis factus est confessor. Hac ille paidagogus satrapae Juliani quaerenti quid ageret pannosus ejus Galilaeus, an scilicet dormiret, sterteret, vigilaret, vel comederet, respondit: Loculum parat, foveamque fodit tuo apostatae Juliano, in qua sepeliatur in inferno. Hac Nicolaus tres pueros morti addictos eripuit eorumque innocentiam probavit. Hac Ambrosius Theodosium [Col. 0317C] ab ecclesia abjecit, et excommunicavit, eo quod plurimos 286 justos involverat ejus edictum cum impiis, Thessalonicae. Hac Phinees percussit coeuntes (Num. XXV) »et cessavit quassatio (Psal. CV).« Propter hanc ait Cyprianus: Episcopus si timet, actum est de eo. Hanc exercitium, labor et perpessio adversitatum juvant, confovent, roborant. Haec enim ingenuos animos et magnos faciunt otium et quies, pusillos et remissos. Oculus enim degens sub umbra, cito caligat sub sole. Unde Dionysius non est veritus expetere feritatem incredulae gentis, quia virtutem suam praeteritarum poenarum recordatio roborabat. Et philosophus ait (SENEC. epist. 13) (RUFFIN. Hist. eccl. lib. X, c. 15, 16, 17; EUSEB. lib. VIII, [Col. 0317D] Hist. eccl., c. 12): Multum tibi animi esse scio. Nam etiam antequam instrueres te praeceptis salutaribus, et dura vincentibus, satis adversus fortunam placebas tibi, multo magis postquam cum illa manum conseruisti, viresque expertus es tuas, quae nunquam dare certam fiduciam sui possunt, nisi cum multae difficultates hinc et illinc apparuerint, aliquando vero et propius accesserint. Sic verus ille magnus animus, et in alienum non venturus arbitrium, probatur. Haec ejus obrussa est, quasi instrumentum probatorium. Non potest athleta magnos spiritus ad certamen afferre, qui nunquam sugillatus est. Ille qui sanguinem suum vidit, cujus dentes crepuerunt sub pugno; ille qui supplantatus adversarium toto tulit corpore, nec [Col. 0318A] projecit animum projectus; qui quoties cecidit, contumacior resurrexit, cum magna spe descendit ad pugnam. Multum enim adjicit sibi virtus probata, duraque experta et injuriis lacessita.



CAPUT CXXIV. De oratione.

Inter opera virtutum maximum est orare; et potissimum signum »faciei euntis in Jerusalem (Luc. IX),« est frequentem et assiduum esse in oratione; vagae vero mentis et instabilis in ea non posse diutius immorari. Ut autem testatur Augustinus (AUG., in Psal. LXXXV) hoc idem probans ex intimis sacrae Scripturae locis, duo sunt opera excellentissima et specialia viri religiose viventis et maxime in claustro viventis, scilicet: orare et legere. Quorum [Col. 0318B] utrumque bonum est si potest fieri; si non, melius et utilius est orare. Qui orat loquitur cum Deo de salute; qui legit, Deus cum eo loquitur. Dominus autem commendans in Evangelio orationem, ait: »Hoc genus daemonii non potest exire, nisi in oratione et jejunio (Marc. IX);« hoc est in abstinentia a malo, et devotione orationis quae nutritura est animi in bono. Et licet dicatur esse oratio, omne opus bonum, secundum illud non desinit orare, qui non cessat bene agere; hic tamen specificatur et refringitur nomen, ut dicatur oratio pius animi affectus, vel motus ad Deum, qui ne pigritetur, quandoque prorumpit in vocem. Quam etiam commendans David ait: »Pro eo ut me diligerent, detrahebant mihi, ego autem orabam (Psal. CVIII);« quasi in omni tribulatione [Col. 0318C] 287 mea confugi ad orationem. Et item Psalmus XXXIV: »Surgentes testes iniqui, quae ignorabam interrogabant me. Retribuebant mihi mala pro bonis, sterilitatem animae meae. Ego autem cum mihi molesti essent, induebar cilicio, humiliabam in jejunio animam meam, et oratio mea in sinu meo convertetur.« Qua armatus quis, potens est resistere omni tentationi et adversitati. Hac armatus Martinus omnem pestem et omne nocivum fugabat. Ad hanc ut ad solita arma confugit, cum domus, cum etiam lectus ejus mollior et suavior solito accenderetur. Qua novissime, cum non pateret ei exitus, ad terram genibus provolutus ignem exstinxit. Hic in orationis opere, adeo se totum exhibuit, quod oculis ac manibus [Col. 0318D] semper in coelum intentus, etiam moriens, spiritum ab oratione invictum non relaxabat. Paulus primus eremita (vide Vitam ejus quam S. Hieronymus scripsit) mortuus orabat, quia signum orantis ore ac manibus ad coelum erectis habuit, cum inveniretur sanctum cadaver ejus appodiatum, et innixum arbori a sancto Antonio, de quo ait: Patet quam assidue, quantumque oraret Deum vivus, qui eum non desinit orare mortuus.



CAPUT CXXV. De effectu orationis.

Quantus autem sit orationis effectus, vide et perpende in secretioribus Dei, quae sola oratione nobis manifestantur et aperiuntur. Oratione enim facta in coenaculo, cum esset Petrus in Joppen, vidit discum [Col. 0319A] appensum quatuor initiis, de coelo, plenum reptililibus, dictumque est ei: »Macta et manduca (Act. X).« Oratione Cornelius ductus est ad Petrum cum apparuit ei angelus, dicens: »Corneli, exauditae sunt orationes tuae, et eleemosynae tuae acceptae sunt ante Deum. Mitte et accersi Simonem, etc. (ibid.)« Item Ecclesiasticus cap. XXXV: »Oratio humiliantis se nubes penetrabit, et donec appropinquet non consolabitur, et non discedet, donec aspiciat Altissimus.« Item idem cap. XVIII: »Non impediaris orare semper.« Unde Apostolus: »Sine intermissione orate (I Thess. V).« Item Lucae cap. III: »Jesu baptizato et orante, apertum est coelum;« orante etiam Martino. Coelum sacrae Scripturae apertum est Hilario disputanti de Trinitate et confutanti haereticos. [Col. 0319B] Item Lucae cap. IX: »Assumpsit Jesus Petrum, et Jacobum, et Joannem, et ascendit in montem ut oraret, et facta est, dum oraret, facies ejus altera, et vestitus ejus albus et refulgens.« Idem, cap. XI: »Amice, commoda mihi tres panes, quoniam amicus meus de via ad me venit, et non habeo quod ponam ante illum. Et ille deintus respondens, dicat: Noli mihi molestus esse, jam ostium clausum est, et pueri mei mecum sunt in cubili. Et ille, si perseveraverit pulsans: dico vobis, et si non dabit illi,« tamen statim »surgens eo quod amicus ejus sit; propter improbitatem tamen ejus surget, et dabit illi quotquot habet necessarios. Et ego dico vobis, petite et dabitur vobis, 288 quaerite et invenietis, pulsate et aperietur vobis. Omnis enim qui petit accipit, et [Col. 0319C] qui quaerit invenit, et pulsanti aperietur.« Ambrosius (in c. XI Lucae): Nemo timeat ne excitet dormientem, quem scit semper orare vigilantem. Et Beda ait (lib. IV in Lucam, c. XXVII): Si amicus homo surgit, et dat, non amicitia, sed taedio compulsus, quanto magis dat Deus, qui sine taedio largissime donat quod petitur? Item Dominus discipulis in Luc. c. XVIII: »Dico quoniam oportet semper orare, et non deficere.« Et proposuit eis parabolam de judice iniquo, et vidua improba petente improbe vel importune ab eo vindicari de adversario suo, quam et exaudivit. Unde Dominus subjungit: »Audite quid judex iniquitatis dicit« et facit: »Deus autem non faciet vindictam electorum [Col. 0319D] suorum clamantium ad se die ac nocte, et patientiam habebit in illis. Dico autem vobis quia cito faciet vindictam illorum« electorum. Per hunc judicem iniquum (etsi personam Dei nullatenus gerat) potest conjici, quantum Deus justus et bonus curet deprecantes se, cum nec homo injustus, eos qui illum assiduis precibus quaerunt, vel propter taedium devitandum, potest contemnere. Item, Apostolus semper erat memor subditorum, etiam in cunctis orationibus pro eis orans (Philip. I). Idem, oratione subditorum se credebat esse reddendum illis absentibus (Philem. 22). Idem (Ephes. VI) etiam petit oratione minorum juvari in apertione oris, ad annuntiandum populo verbum Dei. Item Hieronymus Paulae: In principio, inquit, cujuslibet [Col. 0320A] operis, praemitte Dominicam Orationem et signum crucis in fronte. Item Augustinus super illum locum Actuum apostolorum cap. XI: »Eram, inquit Petrus, in Joppe orans.« in qua hora et opere Deus non sineret me falli. Ergo nec alium orantem devote. Oratione igitur melius solvuntur et aperiuntur dubia, quam inquisitione alia. Item cap. XII: »Petrus servabatur in carcere, oratio autem fiebat sine intermissione ab Ecclesia ad Deum pro eo.« Patet quantus sit effectus orationis, qui educit Petrum de carcere; Danielem de lacu leonum (Dan. VI), Cornelium de infidelitate (Act. X), quamplures de morte (Jac. V). Haec coelos claudit et aperit. Item c. IX: Anania, surgens vade in vicum qui vocatur Rectus, et quaere in domo Judae Paulum nomine, Tarsensem, [Col. 0320B] ecce enim orat,« etc. Dominus etiam nulli operi ita frequenter et jugiter instabat, sicut orationi, adeo ut saepe pernoctaret in oratione (Luc. VI). Qui etiam instante passione »factus in agonia, prolixius orabat (Luc. XXII).« Et discipulis ait: »Vigilate et orate,« quasi vigilanter orate, »ne intretis in tentationem. Spiritus enim promptus est, caro autem infirma (Matth. XXVI).« Et in Marco (cap. XIV) ait: »Videte« per spem, »vigilate« per fidem, »et orate« per charitatem. Et tu ergo exemplo, exhortatione, et praecepto Domini admonitus pro nullo alio opere impediaris orare; nec ita ab aliis operibus habearis, quod orationem non habeas. Item Jacobi cap. I: »Si quis vestrum indiget sapientia, postulet a Deo, qui dat omnibus affluenter, et non [Col. 0320C] improperat, et dabitur ei; postulet autem in fide, nihil haesitans.« Item cap. V: »Orate pro invicem, ut salvemini. Multum enim valet deprecatio justi« apud Deum »assidua. Oratione enim oravit Elias, ut non plueret super terram; et non pluit 289 annos tres, et menses sex. Et rursum oravit, et coelum dedit pluviam, et terra dedit fructum suum.« »Item Petrus I epist. c. III: In fine autem omnes unanimes« in oratione estote. Item cap. IV: »Estote itaque prudentes et vigilate in orationibus,« etc. Item David: »Benedictus Dominus, qui non amovit orationem meam, et misericordiam suam a me (Psal. LXV)!« quae non prius amovebitur, nisi prius amota oratione.

[Col. 0320D] Item IV Reg. cap. IV: »Cumque orasset Eliseus, aperuit Dominus oculos pueri,« etc. Item super Num. c. XXVII: Orantibus quandoque successores per Deum revelantur, ut Moysi dictum est: »Assume ad temetipsum Jesum filium Nave;« et B. Martino de B. Brictio.



CAPUT CXXVI. De impedientibus orationem.

Gratiam autem et assiduitatem orandi impediunt ignavia et accidia. Unde Hieronymus (in c. V Ep. ad Ephes): Malo, inquit, unum psalmum cum hilaritate mentis decantare, quam totum Psalterium cum torpore, fastidio et accidia. (GREG. in Dialog. l. II, c. 4.) Benedictus autem videns quemdam monachum suum ab assiduitate orandi deficere, oravit [Col. 0321A] ut causa propter quam impediebatur, ei monstraretur. Orante itaque beato Benedicto, vidit diabolum in specie nigri pueri per caputium retrahere monachum orare volentem. Propter igitur orationis fastidium periculosae sunt traditiones datae de multitudine horarum et psalmorum decantandorum. Ait enim Jeremias cap. XLVIII: »Maledictus omnis qui facit opus Dei desidiose,« qui indevote orat, judicium sibi postulat. Item: »Muscae,« id est vanae et phantasticae cogitationes, »morientes,« cum alii vel aliae succedunt continue, »perdunt suavitatem unguenti (Eccle. X).« Evagrius eremita testatus est, quia difficile est sine impedimento orare, et difficilius sine impedimento psallere. Ergo ad auferenda impedimenta orationis, abigas aves et importunitatem [Col. 0321B] muscarum exemplo Abrahae (Genes. XV) a sacrificiis Domini »cum flagello facto de funiculis (Joan. II)« virtutum. Excute et tunde mulctrale pectoris tui, ut exeant muscae: »Intra cubiculum tuum, et clauso ostio, ora Patrem tuum (Matth. VI).« Pone ancillam ostiariam ad ostium domus tuae, prudentem, non similem illi, quae permisit occidi Isboseth. (II Reg. IV) »Averte etiam oculos tuos ne videant vanitatem (Psal. CXVIII),« quia non debemus intueri, quod non licet concupisci.


Ut vidi, ut perii, ut me malus abstulit error! (VIRG. Egl. VIII.)

Mors intravit per fenestram (Jer. IX); Eva vidit pomum pulchrum visu, etc. (Gen. III). »Oculus meus depraedatus est animam meam (Thren. III).« [Col. 0321C] Propterea esto similis Job (cap. XXXI), qui ait: »Pepigi foedus cum oculis meis,« et tu cum omnibus membris foedus ineas, »crucifixus cum vitiis et concupiscentiis (Gal. V),« et contumeliis. Nec ores nisi in cruce positus, exemplo Domini, qui in cruce confixus oravit ad Patrem. Esto imitator Jacobi sanctificati 290 ex utero, qui ex assiduitate et frequentia orandi, habuit genua callosa, contraxit in eis duritiam camelorum. Bartholomaeus centies in die et centies in nocte flexit genua ad Deum. »Omne genus daemonii maxime in oratione et jejunio ejicitur (Matth. XVII).« Si molestaverit te libido, vel aliud vitium, certum numerum genuflexionum cum litania tibi constitue, et evades [Col. 0321D] omnem tentationem.

Item, notandum quod saepe id quod petitur, quia non est ad salutem, impedit orationis effectum; saepe ii, pro quibus petimus, quia indigni sunt. Unde super Lucam, c. XI, et Jerem. c. VII: »Tu ergo noli orare pro populo hoc, nec assumas pro eis laudem et orationem.« Idem cap. XI et XIV; item Judith cap. IV. Beda super illum locum, Apostolo petenti »stimulum carnis« amoveri dictum est ei a Domino: »Paule, sufficit tibi gratia mea (I Cor. XII).« Item psal. CVIII, super illum versum: »Et oratio ejus fiat in peccatum.« Gregor. (hom. XXVII in Evang.). In domo enim Jesu, Jesum non quaeritis, si in aeternitatis templo importune pro temporalibus oratis.



CAPUT CXXVII. De vitando juramento.
[Col. 0322A]

Non habet »faciem euntis in Jerusalem (Luc. IX)« assuefactus jurare. Sicut enim »in multiloquio non deerit peccatum (Prov. X),« sic nec in multijurio perjurium. Quod autem omnino sit nobis prohibitum jurare videtur ex verbis Domini in Matth. cap. V: »Audistis quia dictum est antiquis (Exod. XX): Non pejerabis; reddes autem Domino juramenta tua,« per illum, non per idola, non per creaturas jurando: »Ego autem dico vobis non jurare omnino,« etc. Item Jacobus cap. V: »Ante omnia, fratres mei, nolite jurare, neque per coelum, neque per terram,« etc. Item, exemplo discipuli (Is fuit Basilides, de quo Eusebius Hist. eccl. l. VI, c. 4; [Col. 0322B] Ruffin., cap. 5) Origenis implicati ratiociniis curiae. A quo cum exigeretur juramentum de fidelitate villicationis, respondit: Mutatus sum in virum alium; Christianus sum, nec licet mihi omnino jurare: quod si modo licet, quaere quid additum sit perfectioni legis. Si dixeris quod Evangelium falsum jurare prohibeat, et hoc idem lex prohibet ibi: »Non mentieris, non falsum testimonium dices.« Si prohibet jurare, non nisi ex necessitate, et ita frequentiam jurandi; et hoc idem lex ibi: »Non assumes nomen Dei tui in vanum;« imo econtra ad imperfectionem nostram, sub Evangelio multo pluries, et frequentius, et in minoribus causis juratur quam sub lege. Si propter utilitatem audientis jurandum est, eo quod habeat auctoritas, [Col. 0322C] cum pigri sint homines credere, licet juramento astruere, id quod utiliter persuadetur; sed de utilitate rei cujusmodi? Non temporalis, sed fidei et spiritualis. In hoc casu licet jurare exemplo Apostoli (I Cor. XV), non autem pro re temporali et caduca. Ita dico, si aliquid additum est perfectioni evangelicae. Quod autem inducit Apostolus: »Omnis controversiae 291 finem esse juramentum (Hebr. VI),« non sub persona sua, sed aliorum, hoc ponit. Dominus etiam ait: »Sit sermo vester: Est, est; Non, non; quod amplius est, a malo est (Matth. V),« jurare facientis, non jurantis. Ergo a malo est canonis, qui cogit jurare, quia et testimonium ferre; nec est testis nisi juratus, ergo a malo [Col. 0322D] cujuscunque praelati jurare cogentis, et ita cogi videmur transgredi praeceptum Domini.

Item, si omnes alias perfectiones evangelicas ex voto possum suscipere et implere; quare et non similiter hoc consilium perfectionis? Vel, cur hoc observantem statim proclamamus Catharum? Juramentum autem quoddam fit ex obreptione, quoddam ex deliberatione. Primum dicunt esse verbum jocosum, cum tamen videatur esse crimen. Simplex enim verbum per se prolatum, jocosum est: ergo juramentum ei additum, facit illud esse plus quam jocosum. Item, juramentum tres habet comites: veritatem, judicium et justitiam; sed hoc, hos non habet comites, ergo perjurium est. Sed et in curiis quorumdam principum inhibitum est sub pretio [Col. 0323A] quinque solidorum in poenam constituto, ne quis juret per membra Domini. Quidam tamen, quasi charactere et juramento proprio, et exsecrabili ab aliis distinguuntur. Clericus etiam ludens cum Judaeo ex condicto pro pecunia, ne eam raperet Judaeus, abstinuit a juramento; dicens ei: Abstinendo a juramento, quasi coactus, majores blasphemias locutus sum de Deo in corde quam in ore, si jurare me permisisses. A quo Judaeus, tanquam a blasphemo statim recessit. Item Ecclesiasticus sugillans assuefactionem jurandi, ait cap. XXIII: »Jurationi non assuescat os tuum: Multi enim casus« et ruinae »in illa. Nominatio vero Dei non sit assidua in ore tuo, et nominibus sanctorum non admiscearis, quoniam non eris immunis ab eis. [Col. 0323B] Sicut enim servus interrogatus assidue a livore non minuitur, sic omnis jurans et nominans,« nomen Dei, »in toto a peccato non purgabitur. Vir multum jurans implebitur iniquitate, et non discedet a domo illius plaga; et si frustraverit fratrem, delictum illius super ipsum erit, et si dissimulaverit, delinquet dupliciter; et si in vacuum juraverit, non justificabitur.« In eodem, cap. XXVII: »Loquela multum jurans horripilationem capiti statuet, et irreverentia ipsius obturatio aurium.« Item Sapientiae cap. XIV: »Injuste jurantes contemnunt justitiam. Non enim jurantium est virtus, sed peccantium poena perambulat semper injustorum praevaricationem.«



CAPUT CXXVIII. De bona simplicitate.
[Col. 0323C]

Sancta simplicitas »facies est« quaedam »euntis in Jerusalem (Luc. IX).« Est autem simplicitas virtutis, simplicitas fatuitatis, simplicitas simulationis et hypocrisis. De prima ait Dominus: »Estote prudentes sicut serpentes, et simplices sicut columbae (Matth. X).« 292 Hanc simplicitatem comitatur prudentia; unde super illum locum Apostoli I Timoth. cap. III: »Oportet episcopum irreprehensibilem esse,« etc., ait Hieronymus: Prudentem contra eos, qui sub nomine piae simplicitatis exercent stultitiam sacerdotis. Sed de hac quaeritur, an sit eadem cum illa quae praedicatur in hac: [Col. 0323D] »Si oculus tuus fuerit simplex (Matth. VI),« sine plica scilicet erroris, et plica pravae dilectionis. Si hoc: igitur omnis simplex omnium virtutum pollet operibus, quia prudens, et discretus in omnibus agendis et omittendis, quanto simplicior, tanto discretior. Econtra videtur quod quanto simplicior, tanto a discretione remotior et fatuitati vicinior. Unde patet quam magnae simplicitatis exstitit Valerius episcopus, qui semen verbi divini, posuit in ore Vincentii (in Vita S. Vincentii, quae exstat apud Surium die 22 Januar.). Alia itaque videtur hujusmodi simplicitas columbina a praedicta, et alia ab ea de qua legitur: »Erat vir nomine Job, simplex et rectus,« et discretus in omnibus viis Domini, [Col. 0324A] »et timens Deum (Job I),« ut hic dicatur simplicitas quaedam modestia mentis, quae in vultu etiam refulget, minorque in rebus discretio; ibi dicatur simplicitas pro prudentia et omnimoda discretione in omnibus. Bona tamen notitia mali, nec potest, nec debet deesse.

Simplicitas autem maxime decet theologum, quia sacra Scriptura amica est simplicitati. Aperta et simplicia decent bonitatem. »Estote parvuli malitia, non sensu (I Cor. XIV);---quasi modo geniti infantes lac concupiscite, rationabiles tamen (I Petr. II).« Qui »ambulat simpliciter, ambulat confidenter (Prov. X).« Et Sapientiae cap. I: »Sentite de Domino in bonitate, et in simplicitate cordis quaerite illum;« non scrupulosi circa quaestiones, [Col. 0324B] sed magis circa peccata, et eorum circumstantias solliciti. Et Parab. c. II: »Dominus proteget gradientes simpliciter.« Et in eodem: »Qui recti sunt, habitabunt in terra, et simplices permanebunt in ea.« Item c. II: »Simplicitas justorum diriget eos.« Item Ambrosius (lib. De Incarnationis Dominicae sacramento c. 9). Major est omnibus ambitiosis mendaciis eloquentia, et flosculis philosophorum astutia, et versutiis haereticorum simplex fides veritatis.

De simplicitate fatuitatis dicitur: Nimia simplicitas cognata est fatuitati. Item, Augustinus super illum locum: »Oportet episcopum esse prudentem (I Tim. III);« ne ita sit simplex quod stultus.

[Col. 0324C] De simplicitate simulationis dicitur: »Attendite a falsis prophetis (Matth. VII),« etc. Et item:

Demissos animo et tacitos vitare memento. (CATO, l. IV, Dist.)
Et item de bona simplicitate II ad Corinthios cap. IX: »Qui autem administrat semen seminanti, et panem ad manducandum praestabit, et multiplicabit semen vestrum, et augebit incrementa frugum justitiae vestrae, ut in omnibus locupletati, abundetis in omnem simplicitatem, quae operatur per nos gratiarum actionem Deo.«



293 CAPUT CXXIX. De hospitalitate sectanda.

Hospitalitas »facies est euntis in Jerusalem (Luc. [Col. 0324D] IX); puta una filiarum misericordiae, et inter virtutes gratia eximia, quam non habentibus dicet Dominus in judicio: Hospes eram, et non collegistis me (Matth. XXV).« Quam etiam commendans Apostolus ait ad Hebraeos, cap. XIII: »Hospitalitatem nolite oblivisci. Per hanc enim placuerunt, quidam« Deo »angelis hospitio receptis,« ut Lot, nesciens eos esse angelos (Gen. XIX). Et Abraham: »Tres vidit et unum adoravit.« Unde Genesis cap. XVIII: »Sedenti Abrahae in convalle Mambre, in ostio tabernaculi sui, in ipso fervore diei, apparuit ei Dominus. Cumque elevasset oculos, apparuerunt ei tres viri; quos videns cucurrit in occursum, et adoravit in terra, et dixit: Domine, si inveni gratiam [Col. 0325A] in oculis tuis, ne transeas servum tuum, sed afferam pauxillum aquae, et laventur pedes vestri, et requiescite sub arbore, ponamque buccellam panis, et confortetur cor vestrum, postea transibitis. »Item cap. XIX: »Venerunt duo angeli Sodomam vespere, sedente Lot in foribus civitatis; qui, cum vidisset eos, surrexit et ivit obviam eis, et adoravit pronus in terram, et dixit: Obsecro, domini, declinate in domum pueri vestri, et manete ibi; lavate pedes vestros et mane proficiscemini. Qui dixerunt: Minime; sed in platea manebimus. Qui compulit eos oppido, ut diverterent ad eum; ingressique domum illius, fecit eis convivium.« Item Apostolus ad Romanos cap. XII: »Hospitalitatem sectantes.« Nota frequentiam per verbum. [Col. 0325B] Item Petrus I epist. cap. IV: »Estote hospitales invicem sine murmuratione; unusquisque sicut accepit gratiam, illam in alterutrum administrantes, sicut boni dispensatores multiformis gratiae Dei.« Non enim uni operi addicti esse debemus. Item epist. III Joannis: »Charissime, fideliter facis quidquid operaris in fratres, et hoc in peregrinos.« Item: Apostolus enumerans quasi substantiales differentias episcopi, ponit hanc: »Oportet episcopum esse hospitalem (Tit. II).« Sed haec gratia longe ab episcopis et clericis recessit; a laicis etiam, ut jam non nisi cum pretio hospitentur. Item, merito hospitalitatis aperti sunt oculi duorum discipulorum euntium in Emaus, qui prius tenebantur aorisia, [Col. 0325C] »et cognoverunt Dominum in fractione panis. Qui cum finxisset se longius ire, coegerunt illum, dicentes: Mane nobiscum, Domine, quoniam advesperascit, et inclinata est jam dies. Et intravit cum illis (Luc. XXIV).« Beda (in c. XXIV Lucae) cum quibus Veritas gradiebatur; et ad hospitium vocant, imo cogunt. Quo exemplo colligitur, quia peregrini ad hospitium non solum sunt vocandi, sed etiam trahendi. Item, sicut in homilia super hunc locum legitur (sanct. Greg. hom. 39 in Evag. de Martyrio Mon.). Quidam paterfamilias leprosum recepit hospitem, quem in lecto suo posuit, audivitque a Domino, se Dominum in leproso recepisse. Item Josue cap. VI: »Ingredimini domum mulieris meretricis, et producite eam, et omnia quae illius sunt, [Col. 0325D] sicut illi juramento firmastis, 294 etc. Item III Regum XVII: »Surge, vade in Sareptam Sidoniorum, etc.« Item IV Regum IV: »Facta est autem quaedam dies et transibat Eliseus per Sunam,« etc. Item Judicum cap. IV.



CAPUT CXXX. De vestiendis nudis.

Sequitur in operibus misericordiae, de facie nuditatis proximi tegendae. Unde Dominus: »Nudus eram, et cooperuistis me (Matth. XXV),« non tantum hospitio, sed et vestimento, ne illam prohibitionem meam incurreretis: »Cum videris nudum operi eum, et carnem tuam ne despexeris (Isa. LVIII),« non operiendo. Hanc gratiam habens Job, ait (cap. [Col. 0326A] XXXI): »Si despexi praetereuntem, eo quod non haberet indumentum, et absque operimento pauperem; si non benedixerint mihi latera ejus, et de velleribus ovium mearum calefactus est.« Item Dominus: »Qui habet duas tunicas, det unam non habenti, et qui habet escas, similiter faciat (Luc. III).« Martinus supererogando pallium cum paupere dimidiavit, imo, quod plus est, unicam tunicam, et totam pauperi dedit (Utrumque fecit, ut est in Vita ejus per Sulpitium Severum). Item Actuum apostolorum cap. IX: »Adveniente Petro, circumsteterunt illum multae viduae flentes,« etc.



CAPUT CXXXI. De visitatione infirmorum et incarceratorum.

Sequitur: »Infirmus eram,« vel »in carcere, et [Col. 0326B] visitastis me (Matth. XXV).« Non tantum visitatione impendendae necessitatis, et adhibendae consolationis, sed etiam visitatione liberationis, quae excellentior est prima. De qua Dominus per David ait: »Domine, quis similis tui, eripiens inopem, et egenum de manu fortiorum ejus (Psal. XXXIV)?« Hac gratia pollens Job, ait c. XXIX: »Pater eram pauperum. Conterebam enim molas iniqui, et de dentibus illius auferebam praedam.« Et David: »Pupillo et orphano,« id est cuilibet miserabili personae, »tu eris adjutor (Psal. IX).« Hac digniori specie visitationis (Vide cap. CXXIII), Nicolaus tres pueros morti addictos liberavit; Daniel (cap. XIII), Susannam, pluresque sancti alios innocentes incarceratos.



295 CAPUT CXXXII. De sepeliendis mortuis.
[Col. 0326C]

Septimum opus misericordiae legitur apud Tobiam (cap. II); qui tota die jejunus et famelicus, cum sederet ad mensam in vespera, et audiret quemdam contribulem suum insepultum, surrexit cito, et sub discrimine capitis sui, sepelivit cadaver ejus, totus huic operi deditus. Hac gratia Antonius (non habens ferramentum, famulantibus et coadjuvantibus sibi duobus leonibus) sepelivit Paulum (S. Hier. in Vita Pauli primi eremitae) inhumatum et appodiatum ad arborem, in modum orantis inveniens. Hac Zozimas unico leone obsequente [Col. 0326D] sepelivit cadaver illius sanctae poenitentis Mariae, scilicet Aegyptiacae. Unde versificator ille:

Ad tumulum vehitur, famulante fera sepelitur (HILDEB. Coenoman. episc.)
Hoc opus misericordiae plurimi sanctorum injunxere sibi pro poenitentia. »Melius est enim ire ad domum luctus, quam ad domum convivii (Eccle. VII).« Sed haec gratia non tantum sepeliendi, sed et comitandi funera mortuorum usque ad locum sepulcri, hodie fere penitus refrixit, adeo, quod nullus vult memorari novissima sua, ut in aeternum non peccet (Eccli. VII.).

Sed cum terra ad terram revertatur (Gen. III), videtur non esse curandum de sepultura mortuorum, quod absit! Hoc enim opere multi Deo placuerunt. [Col. 0327A] Et potius nos juvamus sepeliendo mortuos, quam ipsos, ut non sit sumptuosa sepultura. Ea enim, ut testantur sancti potius est ad aggravanda peccata defuncti, quam in remedia. Melius enim est ut vendantur et dentur pauperibus, quia:

Coelo tegitur qui non habet urnam. (LUCAN. l. VII sub finem.)


Facilis jactura sepulcri. (VIRGIL.)
Sepelit natura relictos. (MOECENAS.)
Item II Regum in fine fere.



CAPUT CXXXIII. De jejunio.

Jejunium potissima pars est »faciei euntis in Jerusalem (Luc. IX).« Jejunio generali abstinetur ab omni peccato mortali; jejunio speciali, de quo hic, [Col. 0327B] a cibo et potu. Hoc consecravit Dominus »jejunans in deserto quadraginta diebus et quadraginta noctibus (Matth. IV).« Quod praefiguratur per jejunium Moysi (Exod. XXIV), et jejunium Eliae (III Reg. XIX). De hoc ait Propheta in persona Domini: »Humiliabam in jejunio animam meam (Psal. XXXIV).« Et Dominus in Evangelio: »Hoc genus daemonii non potest ejici, nisi in oratione 296 et jejunio (Marc. XII).« Et Apostolus: »Exhibeamus nos sicut Dei ministros, in multa patientia, in jejuniis, in charitate non ficta (I Cor. VI).« Et Dominus in Matth. c. VI: »Cum autem jejunatis, nolite fieri sicut hypocritae tristes. Exterminant enim facies suas, ut appareant hominibus jejunantes. Tu autem, cum jejunas, unge caput tuum, et faciem tuam lava, ne [Col. 0327C] videaris hominibus jejunans, sed Patri tuo,« etc. Est autem jejunium avari detestabile, et est jejunium medici indifferens, et est jejunium hypocritae, et superbi exsecrabile, de quo supra. Hoc jejunio jejunavit Pharisaeus, qui ait: »Jejuno bis in Sabbato,« etc. (Luc. XVIII.) Et est jejunium Christiani, in maceratione carnis, siccum et sobrium. Quod quasi describens Hieronymus (in ep. ad Eustochium De custodia virginitatis), ait: Biduanis et triduanis praefertur jejuniis venter semper esuriens et sobrius. Joel autem ad hoc jejunium utile nos invitans, ait, cap. II: »Convertimini ad me in toto corde vestro, in jejunio, et fletu et planctu; et scindite corda vestra, et non vestimenta vestra.« Et Isaias, [Col. 0327D] cap. LVIII: »Quare jejunavimus et non aspexisti, humiliavimus animas nostras, et nescisti?« Respondit: »Ecce in die jejunii vestri invenitur voluntas vestra, et omnes debitores vestros repetitis. Ecce ad lites et contentiones jejunatis, et percutitis pugno impie. Nolite jejunare sicut usque ad hanc diem, ut audiatur in excelso clamor vester. Nunquid tale est jejunium quod elegi, per diem affligere hominem, animam suam? Nunquid contorquere quasi circulum caput suum, et saccum, et cinerem sternere? Nonne hoc est magis jejunium, quod elegi? dissolve colligationes impietatis, solve fasciculos deprimentes, dimitte eos qui confracti sunt liberos, et omne onus disrumpe,« etc. Item Ecclesiasticus, cap. XXXIV: »Qui baptizatur a [Col. 0328A] mortuo, et iterum tangit eum, quid prodest lavatio illius? Sic homo qui jejunat in peccatis suis, et iterum eadem faciens, quid proficit humiliando se? Orationem illius quis exaudiet?« Item Zacharias, cap. VII: »Cum jejunaretis et plangeretis in quinto et septimo per hos septuaginta annos. Nunquid jejunium jejunastis mihi?« etc. Item Jonae, cap. III: »Et crediderunt Ninivitae in Dominum, et praedicaverunt jejunium, et vestiti sunt saccis a majore usque ad minorem,« etc.

Haec fuit via sanctorum pallidorum et exsanguium tendentium ad patriam. Ut enim testatur Hieronymus (in Vita sancti Pauli), Paulus primus eremita semper jejunavit, quousque de coelis sibi panis mitteretur. Qui duplicatus est, cum ad eum [Col. 0328B] veniret Antonius. Cui ille: Eia, frater, comedamus, duplicata est nobis annona. Et, quod incredibile nobis videtur, sanctus Hilarion (Idem in Vita S. Hilarionis) quinque caricis in die per quindecim annos contentus fuit. Sed tunc senex et imbecillis frusto panis hordeacei refectus est. Sancta Aegyptiaca quadraginta annis vixit de duobus panibus, et radicibus. Hieronymus (in ep. ad Marcellam, quae incipit: Ambrosius) contentus fuit vili olusculo, pane cribrario et aqua. Sed hoc arctissimum jejunium pro ignavia et corruptione nostra attingere non possumus. Sit ergo nobis jejunium arctum de pane et aqua, ita etiam, ut rationabile sit obsequium nostrum (Rom. XII). Nolumus enim exspoliari, [Col. 0328C] sed supervestiri. Tria enim debentur asino: pabulum, ut sustentetur; virga, ne recalcitret; onus, ut utilis sit domino. De primo dicitur: »Nemo carnem suam 297 odio habuit (Ephes. V).« A Deo enim creata est, non a diabolo, ut dicit Manichaeus. Et Apostolus: »Carnis curam feceritis,« ita tamen quod »non in desideriis (Rom. XIII).« De secundo ait idem Apostolus: »Castigo corpus meum, et in servitutem redigo, etc.« (I Cor. IX.) De tertio idem: »Alter alterius onera portate (Gal. VI).« In primo invenitur naturae sustentatio, in secundo gratiae et legis inchoatio, in tertio legis impletio et consummatio. In primo natura, in secundo disciplina, in tertio charitas ad proximum. Sed sobrietas Mahometicorum hodie superat sobrietatem Christianorum. [Col. 0328D] Unde eorum principes Saladinus, audiens Christianos usos esse tribus ferrulis, vel quatuor, ait, tales non esse terra dignos.



CAPUT CXXXIV. De suggillatione gastrimargiae.

Sobrietatem omnino perimit gastrimargia. Propter quam pestem, ut avertatur a populo Dei orans Propheta, ait: »In camo et freno,« minore et majore constrictione et refrenatione, »maxillas eorum constringe,« parcius dando eis victualia; »qui,« in abundantia, propter gulam, »non approximant ad te (Psal. XXXI),« sed elongantur. Unde et Apostolus ad Romanos cap. XII: »Obsecro vos, fratres, per misericordiam Dei, ut exhibeatis corpora [Col. 0329A] vestra hostiam viventem, sanctam, Deo placentem, rationabile obsequium vestrum, et nolite conformari huic saeculo nequam, sed reformamini in novitate sensus vestri.« Et alibi: »Nescitis, quia corpora vestra templum sunt Spiritus sancti? Tollens autem membrum Dei, faciam membrum meretricis? (I Cor. VI.)« Vicina enim sunt venter et genitalia. Et item: »Qui Christi sunt, carnem suam crucifixerunt cum vitiis et concupiscentiis, stigmata Domini Jesu portantes in corpore suo (Gal. V, VI),« per abstinentiam, et arma poenitentium. Sed »et mortis responsum acceperunt (II Cor. I),« jugiter mortis memoriam habentes, vel mortificationem carnis sibi contra vitia respondentem, juxta illud: »Propter te mortificamur tota die, estimati sumus [Col. 0329B] sicut oves occisionis (Psal. XLIII).« Unde David psalmo XXXII: »Confitemini Domino in cithara, in psalterio decem chordarum psallite illi;« hoc est in carnis mortificatione a qua incipiendum.

Primo itaque domandum est jumentum et infrenandum, ut composito gradu vehat Spiritum sanctum. Unde Gregorius: Ure igne tribulationis poenitentiae, primo renes nostros, Dalilam comprimendo, dehinc ure cor nostrum igne Spiritus sancti et tui amoris. Ob hoc etiam Dominus discipulis ait: »Sint lumbi vestri praecincti« primo, »et« post »lucernae ardentes in manibus vestris (Luc. XII).« Non nisi lumbis praecinctis Joannes, Jeremias, et alii praedicaverunt. »Nabuzardan« enim princeps coquorum, [Col. 0329C] id est venter ferculorum, primo »destruxit muros Jerusalem (Jerem. LII),« et omnia munimenta animae Christianae religionis.

Primo igitur infrenes equum, ne sit tibi »fallax ad salutem (Psal. XXXII),« ne »equum,« et »asscensorem 298 Dominus projiciat in mare (Exod. XV).« Qui »autem servum delicate paverit, inveniet eum contumacem (Prov. XXIX).« Potius doma corpus tuum, ut habeas servum obedientem cum illo, qui ait: »Castigo corpus meum, et in servitutem redigo, ne aliis praedicans ipse reprobus inveniar (I Cor. IX).« Et cum Propheta orante sic: »Confige timore tuo carnes meas, etc. (Psal. XVIII).« Unde Hieronymus super Marcum (in Comment. in c. I): Andreas, id est virilis est, qui viriliter facit [Col. 0329D] vim perditioni mortis suae, id est corpori, quod saepe per fomitem est causa mortis, nisi refrenetur. Vim facit dico, adeo ut: »responsum mortis in se habeat (II Cor. I),« et »animam semper in manibus suis portet (Psal. CXVIII).« Item Exodi cap. XXXII: »Sedit populus manducare et bibere, et surrexerunt ludere,« hoc est idololatrare, quia: »fecerunt vitulum in Oreb et adoraverunt sculptile (Psal. CV).« Vide ergo quid faciat otium, et cibus alienus, et superfluus: peperit idololatriam, omnem otiositatem, et omnem superbiam, et omnem superstitionem. Unde Dominus: »Cavete ne graventur corda vestra crapula et ebrietate (Luc. XXI);« ne sitis his similes: »Quorum Deus venter est (Phil. III);« et illis:

[Col. 0330A] Sunt quibus in solo vivendi causa palato est,
qui vivunt ut comedant, nec comedunt ut vivant.



CAPUT CXXXV. Contra gulam et ebrietatem.

Gulam et ebrietatem conjungimus; quia, sicut gula, ita et ebrietas ventrem distendit, carnem accendit, libidinem fovet et nutrit. Unde Lot, quem non vicit Sodoma, vicerunt vina, ut committeret incestum cum filia (Gen. XIX). Noe, etiam rectori arcae et praefecto generationibus suis, ebrietas nudavit femora (Gen. IX). Habet autem gula quatuor satellites: Quid, quantum, quale, quando. Quid consistit et attenditur in genere edulii; quantum, in quantitate; quale, in condimento cibi, vel salsamenti vel etiam utilitate; quando in temporis maturitate [Col. 0330B] et frequentia. Unde: »Vae terrae cujus rex puer est et principes mane comedunt (Eccle. X).«

Exsul ab octava Marius bibit, et fruitur diis
Iratis (JUVEN. sat. 1.)
His satellitibus ad majorem irritationem gulae additur pretium, quia magis illa juvant, quae pluris emuntur. Sed:

Nec cupias mullum cum sit tibi gobio tantum
In loculis. (Idem, sat. 11.)

Unde Poeta:

   Venere protervi
Lascivique senes, quibus est insignis edendi
Gloria, corruptasque dapes variasse decorum.
Qui ventrem invitant pretio, traduntque palato
[Col. 0330C] 299 Sidereas Junonis aves, et si qua loquendi
Gnara coloratis viridis defertur ab Indis.
Et cum nullo praedictorum irritetur paterfamilias, saepe tamen mensae ejus adest quintus satelles, ortum habens ex superbia et vitiis ejus, scilicet ambitio. Unde philosophus (SENEC. ep. 60): Tauri paucorum jugerum pascuis aluntur, unica silva pluribus elephantis sufficit, homo vero pascitur terra et mari. Cur hoc? Nunquid (licet natura modica dederit nobis corpora vel corpuscula) quia vastorum animalium edacitatem superemus? Minime. Non enim fames ventris nobis magno constat, sed ambitio.

Item philosophus (idem, epist. 89): Ad vos [Col. 0330D] transeo, quorum profunda et insatiabilis est gula.

Pernicies, et tempestas barathrumque macelli,
Quidquid quaesierat ventri donarat avaro. (HORAT. ep. 15, lib. I.)
Hinc maria scrutatur, hinc terram; alia hamis, alia laqueis, alia retium variis generibus, cum magno labore prosequitur. Nullis animalibus, nisi ex fastidio, pax est. Quantulum est quod ex istis epulis, quae per tot comparatis manus, fesso voluptatibus ore libatis? quantulum ex ista fera periculose capta dominus crudus ac nauseans gustat? quantulum ex tot conchyliis tam longe advectis per istum stomachum inexplebilem labitur? Dico vos infelices esse, quod non intelligitis, majorem vos famem habere quam ventrem.

Item Hieronymus (Ad Furiam De viduitate servanda): [Col. 0331A] Quidam impinguati et dilatati de patrimonio Crucifixi, dapibus et vino ventrem confundunt et distendunt, ventris officio dissuetum, conversum in saccum; marcidos cibos et putridos ingerunt et egerunt, stomachumque aestuantem potione sedant, et relevant, ut Saul aquas bibens singulis noctibus inebrietatus, vide in lib. I Regum, cap. XXVI. Quibus, quia nec frugalitas, nec castitas inest, sed patiuntur damna, servorum murmura et dissensiones eorum, qui non ex quanto, sed quantum consumant et devorent attendunt. Quod si Apostolus, o filia, »castigat corpus suum, et in servitutem redigit, ne aliis praedicans ipse reprobus efficeretur (I Cor. IX);« quomodo tu juvencula adhuc in fervore juventutis posita, dapibus et vino plena, de castitate [Col. 0331B] eris secura? Quod si Vesuvius ardens, si Olympus ignivomus, si Aethna vaporibus plena caloribus ardet; quanto magis juveniles medullae vino et dapibus plenae et inflammatae? Unde poeta:

Vina parant animos faciuntque caloribus aptos.
   Cura fugit multo diluiturque mero.
Tunc veniunt risus, tunc pauper cornua sumit,
   Tunc dolor et curae, rugaque frontis abit:
   Cum Venus in vinis, ignis in igne fuit. (OVID. lib. I De Arte amandi.)
Item Deuteronomii cap. XXXII: »Incrassatus est dilectus, et recalcitravit: incrassatus, impinguatus, dilatatus dereliquit Deum factorem suum, et recessit a Deo salutari 300 suo, et oblitus est Domini Creatoris sui.« Item in eodem (cap. VIII): »Cum [Col. 0331C] comederis et saturatus fueris, cave diligenter ne obliviscaris Domini.« Item Jeremias cap. V: »Saturavi eos, et maechati sunt, in domo meretricis luxuriabantur. Equi amatores in feminas, et emissarii facti sunt: unusquisque ad uxorem proximi sui hinniebat.« Item Osee cap. XIII: »Juxta pascua sua adimpleti sunt, et saturati, et elevaverunt cor suum, et obliti sunt mei« »vaccae pingues Samariae (Amos IV).«

Primo igitur premit corpus, hinc fremit mundus, deinde insidiatur diabolus. Ejiciunt etiam hominem de domo haec tria. Primo, litigiosa uxor (Prov. XXI; XIX), id est carnis tentatio; hinc fumus, peccatum ignorantiae; deinde stillicidium, aliena et quaecunque suggestio extrinseca. Primo autem tentat hominem [Col. 0331D] »concupiscentia carnis, hinc concupiscentia oculorum (I Joan. II),« tandem »superbia vitae (ibid.).« Item Hieronymus ad Furiam: Magnae et sollicitae virtutis est superare quod nata sis in carne, vivere in carne et non secundum carnem, sed supra carnem tecum pugnare quotidie, animamque tuam mundam et impollutam quasi centum oculis Argi custodire (OVID. in Metam.), inclusumque hostem superare. Etiam poeta mores informans, ait:

Sine Cerere et Baccho friget Venus. (TERENT. in Eunucho.)
Et abundantia panis causa fuit peccati Sodomorum (Ezech. XVI).

[Col. 0332A] Patet ergo ex sanctorum auctoritatibus abstinentiam et sobrietatem collactaneas et nutrices esse continentiae, gulam vero luxuriae. Venter enim mero aestuans de facili labitur in libidinem. Cave tibi, ne prosternaris in convivio inter epulas cum filiabus Job (Job I). Gregorius (lib. II Moral. cap. 9): In majoris fratris convivio filios Job Satan obruit, non quod illi ventri vacabant, sed tamen quia inter convivia intentio mentis bona minus fervet et minus providet. Samson inter epulas Philisthaeos prostravit (Judic. XVI). Nabuchodonosor abutens epulis, et vasis Domini audivit hanc vocem terribilem: Mane, techel, phares (Dan. V), quam secuta est destructio domus ejus. Holopherne ebrietate nimia sopito, Judith abscidit caput (Judith XXIII). Ebrietas hominem [Col. 0332B] sui, et Dei immemorem facit, infinita monstra parit, consilia detegit, non compatitur super contritione. Unde Saul aquas bibens singulis noctibus inebriatus, ut primo Regum, cap. XXVI. Quia quid non ebrietas designat?

Inguinis et capitis quae sit distantia nescit. (JUVEN. sat. 6.)
Diabolus gula primos parentes tentavit: »Quacunque die comederitis, eritis sicut dii (Gen. III).« Deinde Dominum Jesum: »Dic ut lapides isti panes fiant (Matth. IV).« Gula, concupiscentia carnis et libido, sunt vitia adjuncta. Summopere igitur cavenda est gula propter adjuncta, maxime propter libidinem, quia vitium insitum nobis et naturale videtur esse. Unde Hieronymus [(8) 1Kb] : Avaritia calcatur [Col. 0332C] a philosophis, et cum marsupio deponitur. Maledicam linguam, indictum silentium emendat, cultus corporis et habitus vestium unius horae spatio commutantur; omnia alia peccata foris sunt, et quod foris est facile abjicitur. Sola libido 301 insita a Deo ob liberorum creationem si fines suos egressa fuerit, redundat in vitium, et quadam lege naturae in coitum gestit erumpere.

Item Josue, cap. XI: »Equos eorum subnervavit,« etc. Gastrimargi sunt similes Esau, qui »vendidit primogenita sua propter lenticulam rufam, et amisit benedictionem paternam (Gen. XXV).«



CAPUT CXXXVI. De simplici fornicatione.
[Col. 0332D]

Ex gulositate nascuntur fornicatio simplex, adulterium, incestus, et ignominiosa libido, vel turpitudo Sodomorum. Simplex fornicatio est coitus illicitus soluti cum soluta, vel econtrario. Quod crimen maxime detestandum, quia ut ait Apostolus: »Fornicatores et adulteros judicabit Deus (Heb. XIII.) Neque fornicatores neque adulteri intrabunt in regnum Dei (Eph. V).« Hoc vitio, homo dignitatem suam et imaginem Dei amittit, adeo ut totus absorbeatur, terraque efficiatur et de rationali mutetur in reptile et jumentum. De hujusmodi Joel ait: »Putruerunt ut jumenta in stercore suo (Joel. I).« »Qui enim fornicatur in corpus suum [Col. 0333A] peccat (I Cor. VI).« Appetitus fornicationis anxietas est, satietas poenitentia. Unde qui abscidit sibi linguam ne fornicaretur, ait. Absit ut tanti emam, unde poeniteam. Hanc sicut in opere, ita et in voluntate Dominus eam prohibet: »Qui viderit mulierem ad concupiscendam eam, jam moechatus est in corde suo (Matth. V).« Unde Daniel propheta (cap. X) vidit virum succinctum lumbos zona aurea. »Joannes vidit virum succinctum mamillas lamina aurea (Apoc. I),« quasi, »ure renes meos et cor meum (Psal. XXV).« Ob hoc maxime fugienda est fornicatio, quia viscosa est, et quod, cum caeteris vitiis possumus luctari, de ea autem dicitur: »Fugite fornicationem (I Cor. VI).«



CAPUT CXXXVII. De adulterio.
[Col. 0333B]

Adulterium quoddam est simplex, scilicet soluti cum conjugata vel econtrario; quoddam duplex et majus, scilicet conjugati, cum conjugata, vel econverso. Adulterium homicidio videtur esse par crimen. Unde Dominus adulteram, in lege, sine remedio praecepit lapidari (Deut. XVII, XXV). Juxta enim quantitatem peccatorum lex statuit quantitatem poenarum. Unde maxime timendum est, ne Ecclesia erret, cum haec instituta a Domino non observet. Item Augustinus [(9) 1Kb] : Adulteri secundum locum tenent apud inferos, primum incestuosi, et negantes Deum. Adulterium tamen credo majus esse [Col. 0333C] crimen 302 quam incestum commissum in quarto genere consanguinitatis

Delicias viduae tantum aspernatur adulter.

Item Salomon: »Adulterorum filii non prosperabuntur (Sap. III).« Item Parabolarum cap. VII. »Veni, inebriemur, et fruamur cupitis amplexibus,« etc. Item; in Legenda S. Marcelli [(10) 1Kb] legitur quod mulier quaedam, quia nobilis, sprevit virum, et adhaesit carni alteri, mortua tandem est. Solemniter et cum pompa ad tumulum deducta, honorifice sepulta, et ipso die a serpente ignivomo est effossa, qui vasculo, scilicet membro, quod viro abstulit, incubuit et corrosit; sicque ei diabolus abstulit sepulcrum et humanitatis obsequium, indigne ferens quod [Col. 0333D] corpus ejus in terra quiesceret, eo quod vas viri, quod sibi »in sanctificationem observasse (I Thes. IV)« debuit, abstulisset.



CAPUT CXXXVIII. De vitio sodomitico.

Vitium Sodomorum fuit »abundantia panis et superbia vitae, et superfluitas vini (Ezech. XVI).« Hoc vitium redarguens Dominus, Genes. cap. XIX, ait: »Homines autem Sodomitae pessimi erant, et peccatores coram Domino nimis.« Item cap. XVIII: »Clamor Sodomorum, et Gomorrheorum multiplicatus est, et peccatum eorum aggravatum est nimis. [Col. 0334A] Descendam et videbo, utrum clamorem, qui venit ad me, opere impleverant.« Glossa. Novitas tantae et inauditae turpitudinis, quasi admirationem et dubitationem parit in audiente. Unde Dominus quasi admirans, et dubitans super tanto scelere, introducitur sic loquens: »Descendam et videbo utrum,« etc. Incredibile enim mihi videtur homines tantum flagitium perpetrasse. Gregorius (lib. XIX Mor. c. 14). Peccatum est in voce, quando est in actione cum tenui nota.

In clamore est, quando est in libertate cum manifesta sceleris patratione. De tantum duobus ergo peccatis tanquam maximis et paribus, homicidio scilicet et vitio sodomitico, legitur clamor ascendisse ad Dominum de terra. Legitur Dominus conqueri, [Col. 0334B] ideo scilicet, quod »masculum et feminam creavit ad multiplicandos homines (Gen. I);« homicidae autem et sodomitae hos destruunt et perimunt ut hostes, et praecipui adversarii Dei et generis humani, quasi: Tu homines creasti, ut multiplicarentur, nos vero dabimus operam, ut opus tuum minuatur et destruatur. Item, cum Dominus poenam pro aliis peccatis infligendam differat, pro hoc patientiam et bonitatem sibi innatam videtur exuisse, non exspectans sodomitas ad poenitentiam, sed eos magis puniens temporaliter igne coelitus misso (Gen. XIX), consummaturus tandem poenam illorum per ignem gehennae. Item, Dominus virum plasmavit de limo terrae in agro Damasceno, formaturus [Col. 0334C] mulierem de costa ejus in paradiso. Unde ne crederet quis eos fore androgynos praeoccupans formationem mulieris, ait: »Masculum 303 et feminam creavit eos (Gen. I),« quasi: Non erit consortium viri ad virum, vel mulieris ad mulierem, sed tantum viri ad mulierem, et econtrario. Unde Ecclesia homini androgyno, id est habenti instrumentum utriusque sexus, aptum scilicet ad agendum et patiendum, instrumento, quo magis calescit, quove magis est infirmus, permittit uti.

Si magis calescit, ut vir, permittunt eum ducere; si vero magis mollescat, et mulier permittunt ei nubere. Si autem in illo instrumento defecerit, nunquam concederetur ei usus reliqui instrumenti, sed perpetuo continebit, propter vestigia alternitatis vitii [Col. 0334D] sodomitici, quod a Deo detestatur. Item ad Romanos, cap. I: »Propter quod tradidit illos Deus in desideria cordis eorum, in immunditiam, ut contumeliis afficiant corpora sua in semetipsis, in passiones ignominiae. Nam feminae eorum immutaverunt naturalem usum, in eum usum, qui est contra naturam. Similiter et masculi, relicto naturali usu feminae, exarserunt in desideriis suis, invicem masculi in masculos turpitudinem operantes, traditi in reprobum sensum, ut faciant ea quae non conveniunt.« Item epist. Judae (vers. 7): »Sodoma, et Gomorrha et finitimae civitates, quia exfornicatae sunt, et abierunt post carnem alteram,« masculi cum masculis [Col. 0335A] turpitudinem agentes, mulieres cum mulieribus. Viri enim et uxoris est una caro: »factae sunt exemplum ignis aeterni poenam sustinentes (Gen. II),« in praesenti. Item Levit. cap. XVIII: »Non commisceberis cum masculo coitu femineo, quia abominatio,« et ignominia et ineffabile est. Coitum etiam masculi cum masculo pari poena punit, ut coitum hominis cum bruto, scilicet morte. Unde Levit. cap. XX: »Qui dormierit cum masculo coitu femineo, uterque operatus est nefas, morte moriantur.« Sed nunc quomodo abierunt haec in desuetudinem, ut quae graviter punit Dominus, intacta relinquat Ecclesia; et quae leviter punit, ipsa gravissime puniat? Timendum ne hoc ex avaritia procedat, illud vero ex refrigerio charitatis omittat. Hi destructores hominis [Col. 0335B] similes sunt Onan, qui effudit semen in terram, et nolens suscitare semen fratri, percussus est a Domino (Gen. XXXVIII). Hi, ut Isaias ait (cap. I), sunt quasi Sodoma, et Gomorrha, id est muti a laude Dei et asperi enormitate peccatorum. Item I epist. ad Tim. I. Item ad Coloss. III: »Mortificate ergo membra vestra quae sunt super terram,« etc. Item Josue, cap. VI: »Maledictus vir, qui suscitaverit et aedificaverit Jericho, in primogenito suo fundamenta illius jaciat, et in novissimo liberorum ponat portas ejus.« Multo magis maledictus est suscitans peccatum Sodomorum, perdens sic primogenitum et novissimum filiorum, fidem scilicet cum humilitate, etiam pro enormitate. Et in detestationem hujus criminis Deus offensus est terrae illi, convertens Pentapolim [Col. 0335C] in mare Mortuum, ut non vivat piscis in eo, nec enatet navis in qua fuerit homo. In qua terra sunt arbores ferentes poma, quae ad tactum evanescunt, emittentia pulverem et favillam (Sap. X). Etiam pro solo respectu ad Sodomam, uxor Loth conversa est in terram et statuam salis (Gen. XIX), quasi diceret Dominus: Nolo ut hujus criminis aliqua sit memoria, aliquis respectus, aliquod 304 vestigium pro enormitate illius. Hujusmodi homines spastici enervati sunt feminae reservatae a Pharaone ad delicias suas, qui se masculos convertunt in feminas, abutentes coitu feminino. Hi sunt imitatores Sardanapali, qui vir corruptior fuit omni muliere. Jeremias etiam in fine Threnorum, super omnem planctum et dolorem urbis ruinae et captivitatis, adjicit planctum [Col. 0335D] et gemitum super vitio sodomitico habitum, dicens: »Adolescentibus impudice abusi sunt, et pueri in ligno corruerunt (Thren. VI).« Hi non tantum muti, sed etiam caeci efficiuntur percussi aorasia palpantes ad ostium Loth in meridie (Gen. XIX), ut videntes non videant. Item Isaias, cap. LXVI: »Qui sanctificabantur, et mundos se putabant in hortis post januam vel post ostium intrinsecus, etc.« Item Joel III: »Posuerunt puerum,« etc. Item: Ubi vir nubit in feminam, armentur leges, exserantur jura.



CAPUT CXXXIX. De ingratitudine.

Dominus ingratitudinem ceu pessimam faciem [Col. 0336A] culpae, redarguens, ait in Matthaeo, cap. XVIII: »Serve nequam, omne debitum dimisi tibi, quoniam rogasti me: Nonne oportuit et te misereri conservi tui, sicut et ego tui misertus sum? Et iratus dominus ejus, tradidit eum tortoribus, quousque redderet universum debitum, etiam usque ad ultimum quadrantem.« Hieronymus, Augustinus et Ambrosius [(11) 1Kb] : Tanta est pestis ingratitudinis, quod si non dimiserimus ex corde, quod in nos delinquitur, et hoc omne quod per poenitentiam [M. misericordiam] dimissum erat, a nobis exigitur et revocatur; etiam secundum leges manumissus et liber pro ingratitudine revocabatur in servitutem. Athenienses (VALER. MAX. lib. V, cap. 3) etiam nequissima habuerunt ingenia, et tamen aequissima jura, quia ingratos, ut alios criminosos [Col. 0336B] punientia. Gratissimi tenemur esse Deo, quia creavit nos, et maxime quia recreavit, quia: »Quid retribuam Domino pro omnibus quae retribuit mihi? Calicem salutaris accipiam (Psal. CXV).« Sola digna retributio est mortem morte recompensari: »sed nondum restitimus usque ad sanguinem (Hebr. XII).« Si igitur de condigno, tam gratus teneris esse Deo, ut mortem morte recompenses; quam ingratus es ei, si peccando, eum ad iram provocas! »Nabal vir stultus (I Reg. XXV)« pro ingratitudine interfectus est a Domino. David enim egenti et algenti cum commilitonibus suis exsulibus in solitudine, arcentique saepe lupos ab ovibus ejus, negavit benedictionem ens in tonsura ovium, insuper et ei convitia et contumelias intulit, dicens: [Col. 0336C] »Quis est David, et quis est filius Isai? Hodie increverunt servi super terram, qui fugerunt dominos suos (ibid.).« Quam gratus autem fuerit David benevolis suis patet ex II Reg. (cap. XVI). Qui etiam Semei sibi exprobranti, maledicenti et improperanti remisit omnem injuriam et cum Siba et Miphiboseth divisit haereditatem paternam; qui etiam filium Berzellai jam senis, qui eum benigne susceperat in 305 adversitate cum urgeretur inopia, sublimavit (II Reg. XIX). Ezechias, quia Domino gratias non egit super incredibili victoria habita de Sennacherib, aegrotavit usque ad mortem; qui poenitens sanatus est a Domino (IV Reg. XX). Cum tandem gratias agens, prorupit in hoc Canticum, dicens: [Col. 0336D] »Ego dixi: In dimidio dierum meorum vadam ad portas inferi,« etc. (Isai. XXXVIII.)

Item Dominus in Evangelio Lucae, cap. XVII, de decem leprosis mundatis, ait: »Nonne decem mundati sunt, et novem ubi sunt? Non est inventus qui rediret, et daret gloriam Deo,« ei agendo gratias super collata sanitate, »nisi hic alienigena.« Domestici autem et cognati solent esse maxime ingrati. Item in Deuteronomio Dominus volens nos esse gratos, etiam inimicis pro modico beneficio, ait cap. XXIII: »Non abominaberis Idumaeum, quia frater tuus est; nec Aegyptium, quia advena fuisti in terra ejus et pavit te. Qui nati fuerint ex eis in tertia generatione, intrabunt Ecclesiam Dei.« Item, [Col. 0337A] II Regum, cap. IX, ait David ad Miphiboseth: »Ne timeas quia faciens faciam in te misericordiam propter Jonathan patrem tuum, et restituam tibi omnes agros Saul patris tui, et tu comedes panes in mensa mea semper.« Item Valerius Maximus (lib. V, c. 3): Popilius Laenas a Cicerone, pro eo perorante in causa capitalis criminis, liberatus est: quem postea a senatu et Antonio proscriptum persecutus est, caputque amputavit (quod pro capite ejus peroraverat) ferens illud ad senatum, quasi optima spolia. Infelix, sceleratissimus et ingratissimus omnium hominum, qui a patre proprio homicidium inchoans, patrem patriae occidit. Invalidae autem ad hoc monstrum sugillandum sunt litterae. Tam miserabilem enim Ciceronis casum non est qui digne fleat, quia [Col. 0337B] jam alter Cicero non exstat. Popilius neminem odit, nisi quis plurimum debet. Periculosum est ergo multa beneficia in aliquem conferre, quia cum turpe est non reddere, vult non esse, cui reddat. Item Seneca (epist. 19): Leve aes amicum facit, grave inimicum.



CAPUT CXL. Epilogus facierum culpae.

Cum multiplex sit facies culpae euntis in gehennam, generaliter quot vitia induimus, tot facies, vultus, et imagines brutorum animalium nobis superinducimus. Unde Dominus in Isaia, cap. L: »Veni, et non erat vir: vocavi, et non erat qui audiret.« Et in eodem: »Torcular calcavi solus, et de gentibus non erat vir mecum (Isai. LXIII);« quia »singulariter [Col. 0337C] sum donec transeam (Psal. CXL).« Hieronymus (ep. 18, ad Marcellam, incip. Ambrosius): Vir nec homo est, qui per crudelitatem imaginem leonis sumit. Unde Apostolus: »Dominus eripuit me de ore leonis (II Tim. IV).« Et: »Ite, dicite vulpi illi (Luc. XIII),« Herodi, propter dolositatem. Libidinosis dicitur: »Equi insanientes in feminas (Jer. V).« Voluptuosis et immundis: »Nolite spargere margaritas ante porcos (Matth. VII).« Detractoribus et maledicis: »Nolite Sanctum 306 Dei dare canibus (ibid).« Superbis: »Volucres coeli, qui ponunt os suum in coelum (Psal. LXXII).« Curiosis et avaris: »Pices maris, qui perambulant semitas maris (Psal. VIII).« Rapacibus: »Scio quoniam intrabunt in [Col. 0337D] vos post discessionem meam lupi rapaces, non parcentes gregi (Act. XX).« Malignis et venenosis: »Genimina viperarum (Luc. III).« Et generaliter quocunque vel quibuscunque vitiis irretitis dicitur: »Nolite fieri sicut equus et mulus, quibus non est intellectus (Psal. XXXI);« quia, »Dominus de coelo prospexit super filios hominum (Psal. XIII),« etc. Et: »Homo, cum in honore esset non intellexit (Psal. LVIII).« Et item: »Putruerunt jumenta in stercore suo (Joel. I).« Et Isaias: »Onus jumentorum austri, vel visio quadrupedum in deserto (Isa. XXX).« Cum autem tot animalium vultus induamus, diabolus autem tribus animalibus, sicut vasis et organis suis usus est, serpente, porco et homine, quos legitur intrasse. Porcus autem multam habet [Col. 0338A] convenientiam cum homine in corpore, sicut ex anatomia et divisione ejus patet: insuper et in spiritu, spiritu hominis rationalis quasi suffocato, et in spiritum bruti per immunditiam converso. Unde et filius prodigus pavit porcos in regione longinqua, pastus de siliquis porcorum (Luc. XV). Propter hoc Dominus etiam super omne edulium, sub figura tamen, prohibuit carnem suillam (Levit. I).

Notabiliter etiam notandum quod nullum animal ita recessit a Deo et a statu naturali, sicut homo transiens ad alteram carnem, vel naturali utens coitu sine certo et statuto tempore, superfluus in veste, cibo, et aliis necessariis. De hac imagine multiplici dicitur in psalmo: »Verumtamen imaginem eorum ad nihilum rediges (Psal. LXXII).« Hieronymus [Col. 0338B] etiam hanc multiplicem faciem culpae, quasi sub epilogo comprehendens, ait in epist. 18 (ad Marcellam). Nunc ira personam leonis nobis inducit; nunc cura superflua, in annos plurimos duratura praecogitat, nec recordamur Evangelii dicentis: »Stulte, hac nocte auferent animam tuam a te: quae autem parasti, cujus erunt?« (Luc. XII.) Vestes non ad usus tantum, sed ad delicias conquiruntur, ubicunque compendium est, velocior pes, citus sermo, auris attentior. Si damnum (ut saepe fieri solet in re familiari) fuerit nuntiatum, vultus moerore deprimitur: laetamur ad nummum, amisso obolo contristamur. Unde, cum in uno homine animalium tam diversa sit facies, Propheta Dominum deprecatur sic, dicens: »Domine, in civitate tua imaginem [Col. 0338C] eorum dissipa (Psal. LXXII).« Cum enim ad imaginem et similitudinem Dei conditi simus, ex vitio nostro personas nobis plurimas superinducimus. Et quomodo in theatralibus scenis, unus atque idem histrio, nunc Herculem robustum ostendit, nunc mollis in Venerem frangitur, nunc tremulus in Cybelem, ita nos (qui, si de mundo non essemus, odiremur a mundo), tot habemus personarum similitudines quot peccata.



307 CAPUT CXLI. De poenitentia.

Ad sugillanda vitia commendandasque virtutes pleraque in seminarium praedicationis, de hortulis sacrae Scripturae collegimus, et excerpsimus: plura et majora de auctoritatibus ejusdem ad praedicta, [Col. 0338D] industriae lectoris diligentis relinquentes, vel in calce disputationis nostrae de poenitentia adjungentes (supra, cap. 9), quae destructiva est vitiorum et constructiva, et inchoativa virtutum: puta, ut quae est secunda tabula post naufragium, et contra omnia peccata et venena diaboli remedium et antidotum (HIER. ep. 8, quae est ad Demetriadem de Virginitate servanda, c. 5). Ab hac, utpote saluberrima, Joannes Baptista Praecursor Domini, »Vox clamantis in deserto,« praedicationem suam inchoavit, dicens Matthaei cap. III: »Poenitentiam agite, appropinquavit enim regnum coelorum,« quasi: In proximo aperiatur janua, quia Christus venit. Et item (ibid): »Progenies viperarum, quis demonstravit vobis [Col. 0339A] fugere a ventura ira? facite dignos fructus poenitentiae.« Salvator etiam, postquam jejunaverat in deserto, et tentatus fuerat a diabolo, coepit praedicare et dicere apud Matthaeum, cap. IV: »Poenitentiam agite, appropinquavit enim regnum coelorum.« Petrus etiam Judaeis crucifixoribus Domini venientibus ad eum, et quaerentibus, quomodo salvi fierent, ait: »Poenitentiam agite, et baptizetur unusquisque vestrum (Act. II).«

Ad poenitentiae sufficientiam, perfectionem et integritatem, quatuor sunt necessaria, scilicet gratiae infusio, cordis contritio, oris confessio, operis digna satisfactio. Tria sine primo insufficientia sunt. Inutiliter enim conterimur, confitemur, satisfacimus, et labore poenae affligimur, sine infusione gratiae, [Col. 0339B] sine fide operante per dilectionem. Credas igitur, speres, et diligas, ut utiliter conteraris, confitearis, opereris. Hunc quaternarium ostendit et docet Propheta quatuor verbulis psalmi illius poenitentialis (Psal. L): »Miserere mei, Deus,« per gratiae infusionem; »Dele iniquitatem meam,« per cordis contritionem; »Amplius lava me,« per peccati confessionem, »amplius« quam petere sciam, vel sufficiam. Vel »amplius,« ut nullum vestigium peccati in me remaneat, quo de facili recidivum patimur in peccatum. Vel »amplius,« quoad augmentum gratiae, non ad causam, vel quoad ordinem poenitentialis satisfactionis. Unde dicitur: »Munda me,« per operis satisfactionem.

Hic etiam quaternarius insinuatur in Cantico [Col. 0339C] amoris in hoc verbo, »Revertere,« quater repetito: »Revertere, revertere Sunamitis, revertere, revertere, ut intueamur te (Cant. XXI).« Post condignam enim poenitentiae satisfactionem etsi prius tunc maxime, o Sponsa, »Rex concupiscit decorem tuum (Psal. XLIV),« quia tunc »tota pulchra es amica mea (Cant. IV),« etc. In psalmo etiam hic idem quaternarius exprimitur, ubi dicitur: »Psallite 308 Deo nostro, psallite; psallite Regi nostro, psallite sapienter (Psal. XLVI).« Quod adverbium ultimo positum, sicut et verbum, quater cum eo repetendum est; quasi: »Psallite« per gratiae infusionem, et ita »sapienter,« sicque conterimini »sapienter,« post confitemini »sapienter,« deinde satisfacite de [Col. 0339D] commissis »sapienter.« Et notandum quod quadruplex est lavacrum hominis a peccato. Primum est baptismi ab originali peccato, in pueris; secundum, fidei etiam ab actuali in adultis: »Fide mundans corda eorum (Act. XV).« Tertium effusionis sanguinis per martyrium, quod paucorum est; unde: »Qui laverunt stolas suas in sanguine Agni (Apoc. XXII).« Quartum, post pactum baptismi fractum, poenitentiae quotiescunque iteratae, quae omnium est. Unde Isaias: »Lavamini, mundi estote, auferte malum cogitationum vestrarum (Isa. I).« Debent autem fructus poenitentiae digni esse, quod erit, si poena injuncta responderit culpae. Unde Gregorius: »Facite dignos fructus poenitentiae (hom. 20 in Evang.)« Non enim poenitentiae vel fructus boni [Col. 0340A] operis est ei qui nihil vel parum peccavit, sicut ei qui malum vel plus peccavit.



CAPUT CXLII. Quanta debeat esse contritio.

Quanta autem debeat esse contritio et amaritudo cordis pro peccato ostendit Augustinus super cap. XI primae Epistolae ad Corinthios: »Quod si nosmetipsos dijudicaremus« tribunal nostrae mentis ascendentes, ratione pro judice praesidente, et cogitatione accusante, et conscientia testificante, timore tanquam carnifice nos torquente, ut quidam, quasi per lacrymas animae, dolor et sanguis proflueret poenitentiae severitate, »non utique judicaremur,« id est, damnaremur a Domino. Dum autem hic judicamur, temporalibus poenis a Domino corripimur, ut [Col. 0340B] non cum hoc mundo damnemur. Advocatum autem in hoc judicio poenitentiae, vel in futuro, legimus solum Deum in Cantico Ezechiae. Isaiae cap. XXXVIII, quasi diceret poenitens: »Domine, vim patior,« pressus consuetudine peccandi, timens ne timor, carnifex et lictor, me inducat in desperationem: quod ne fiat »Responde pro me,« fragilitatem meam juvando, peccata ignoscendo, quia, »quid dicam, aut quid respondebo tibi cum ipse fecerim?« Hoc quidem dicam: »Recogitabo omnes annos meos in amaritudine animae meae,« et poenitentiae meae. Item Joannes Baptista, Matthaei cap. III: »Qui post me venturus est, ipse baptizabit vos in Spiritu sancto,« suavitate baptismi, et fracto pacto ejus. »Baptizabit vos in igne,« id est in poena poenitentiali, [Col. 0340C] et interiore, et exteriore, excruciante vos ad modum ignis. Item psal, XLVII: »Ibi,« hoc est in poenitentia, »dolores, ut parturientis,« quia non nisi »in spiritu vehementi conteret naves Tharsis. Parturientis,« id est, parere conantis, cujus dolor non statim finitur. Non ait, parientis, quae cum parit, a dolore eripitur. Quantus autem fructus dolorem 309 parturientis, sequatur, adverte ut poeniteas. »Mulier enim, cum parit, tristitiam habet; cum autem peperit filium, jam non meminit pressurae propter gaudium, quia natus est homo in mundum (Joan. I),« hoc est in coelum. Item: »Euntes ibant et flebant mittentes semina sua, venientes autem venient cum exsultatione portantes manipulos [Col. 0340D] suos (Psal, CXXV).« Et item: »Beati qui lugent, quoniam ipsi consolabuntur (Matth. V).« Et item: »A timore tuo, Domine, concepimus et peperimus spiritum salutis (Isai. XXVI),« et poenitentiae.

Item Glossa: Quanta debeat esse contritio cordis pro peccato, animadverte in quatuor, quae gessit Dominus in suscitatione Lazari: »Turbavit semetipsum, infremuit spiritu, lacrymatus est, et clamavit: Lazare, veni foras (Joan. XI).« Si haec egit Dominus pro quatriduano suscitando, quanto magis tibi lacrymandum, clamandum, qui lapide consuetudinis premeris, qui non tantum per quatuor dies, imo per multorum annorum curricula, fetidus computruisti in stercore tuo? Ergo, ut de abysso vitiorum susciteris, turba teipsum per dolorem, infreme [Col. 0341A] per gehennae horrorem, lacrymare per pietatem, »Miserere animae tuae placens Deo (Eccli. XXX):« clama per confessionem, orationem et sanctam operationem, dicendo anima tuae: »O Lazare,« vel tibi Lazaro, »veni foras,« de abysso vitiorum.

Item, ut in te excitetur contritio, audi Hieronymum ad Heliodorum (De laude vitae solitariae): Quid facis frater, in saeculo, qui major es mundo? Ecce tuba canit: »Surgite mortui;« quia jam judex »crapulatus a vino (Psal. LXXVII),« judicaturus orbem in nubibus coeli, ad judicium procedit. Jam »gladius bis acutus,« quaeque obstantia demetens, ex ore ejus exit. Surge; quousque pigritaris? circumda tibi vallum, cinge te fossa; praepara te ad judicium Salvatoris, quia »qua hora [Col. 0341B] non putas, Filius hominis veniet (Luc. XII; Apoc. I; Matth. XXIV).« Ut etiam conteraris, dicas cum Propheta: »Circumdederunt me gemitus mortis, dolores inferi circumdederunt me (Psal. XVII).« Nec immerito. »Quis enim durare poterit cum ardoribus sempiternis (Isai. XXXIII).« Ergo: »Domine, ne in furore tuo,« id est igne gehennae, »arguas me; neque in ira tua,« et igne purgatorio, »corripias me (Psal. XXXVII);« sed »miserere mei.« Hic ure, hic seca, ut veraciter cum Propheta dicere queam: »Conturbata sunt omnia ossa mea, et anima mea turbata est valde. Turbatus est a furore oculus meus.« Unde: »Rugiebam a gemitu cordis mei (ibid.).« Item Jerem. (cap. IV): »Ventrem meum [Col. 0341C] doleo,« pro spiritualibus nequitiis: »Ventrem meum doleo,« pro carnalibus desideriis; »Sensus mei turbati sunt in me. Non tacebo, quoniam vocem tubae audivit anima mea, clamorem praelii; contritio super contritionem vocata est, et vastata est omnis terra.« Idem, cap. VI, »Luctum unigeniti fac tibi planctum amarum, quia repente veniet diabolus vastator super nos,« nisi nobis praecaverimus. Idem, cap. VII. »Tonde capillum tuum, et projice, et sume indirectum (scilicet pro spiritualibus et aeternis bonis) planctum quia projecit Dominus et reliquit generationem vestram in ira furoris sui.« Idem, cap. VIII, IX: »Dolor meus super dolorem, in me cor meum moerens, super contritione filiae populi mei, contritus sum et contristatus, stupor obtinuit me. Quis igitur [Col. 0341D] dabit capiti meo aquam, et oculis meis fontem lacrymarum, et plorabo die ac nocte interfectos filiae populi mei.« Item 310 Job cap. VI, VII: »Utinam appenderentur peccata mea, quibus iram merui, et calamitas quam patior in statera. Quasi arena maris haec gravior appareret. Unde et verba mea dolore sunt plena, quia sagittae Domini in me sunt, quarum indignatio ebibit spiritum meum, et terrores Domini militant contra me. Unde et noctes laboriosas enumeravi mihi. Si dormiero, dico:« Quando consurgam? »Et rursum exspectabo vesperam, et replebor doloribus usque ad tenebras.« Item: »Lavabo per singulas noctes,« hoc est, per singula peccata, [Col. 0342A] »lectum,« conscientiae meae. »Lacrymis meis,« interioribus vel exterioribus, »stratum meum,« cum Arsenio, »rigabo:« quia, »peccatum meum contra,« vel coram, »me est semper (Psal. L).« Item titulo psalmi CI: »Oratio pauperis cum anxiaretur in conspectu Domini.« Item Eremita pro lapsu in lubricum carnis, ait: »Doleo usque ad mortem, et nisi scandalum timerem, nomenque monachorum vilipendi facerem, omnibus publice peccatum hoc confiterer [(12) 1Kb] .« Item Deut. c. IV: »Cum quaesieris Deum invenies eum, si tamen toto corde quaesieris, et tota tribulatione animae tuae.«



CAPUT CXLIII. De confessione oris.

Post confessionem cordis, sequitur de confessione [Col. 0342B] oris. Est enim triplex confessio: »cordis,« ut ait David: »Dixi confitebor, et tu remisisti (Psal. XXXI),« oris, et operis. Confessio autem oris, alia est ad fidem, alia ad poenitentiam. Item confessio ad fidem triplex est: cordis, de credendis, »Corde creditur ad justitiam;« oris, »Ore confessio fit ad salutem.« Et, »Qui me confessus fuerit coram hominibus, confitebor et ego eum coram Patre meo (Luc. XII).« Haec sunt »cymbala bene sonantia (Psal. CL),« quorum neutrum sine reliquo resonat in casu et necessitate. Unde et hujusmodi confessio dicitur, quasi simul fassio, et magis proprie professio. Professio autem est singulare studium, vel officium, in quo quis merito suo et aliorum judicio excellit. Est etiam confessio operis ad fidem: quia, »Probatio dilectionis exhibitio [Col. 0342C] est operis. Majorem charitatem nemo habet ut animam suam ponat quis pro amicis suis (B. GREG. hom. 30 in Evang. Joan. XV).« Ab hac sola antiquitus confessores denominabantur aliqui. Non enim confessor antiquitus et in primitiva Ecclesia dicebatur aliquis, nisi martyr, vel tractus et paratus ad experimentum gladii et martyrii. Unde Urbanus solitus quiescere inter sepulcra martyrum, bis factus est confessor, ductus ad experimentum gladii pro confessione nominis Christi, sed parcitum est ei. Nunc autem dilatatum est hoc nomen confessor usque ad confessionem poenitentiae, ut dicatur confessor quilibet vere poenitens. Est autem confessio ad poenitentiam triplex: Cordis, quae Deo fit; oris, quae [Col. 0342D] vicario Christi imperantis: »Ite, ostendite vos sacerdotibus (Luc. XVII);« et operis. Confessio autem oris ad poenitentiam triplici ex causa indicta et introducta est in Ecclesiam: ut superbo 311 prius et cervicoso incutiatur, humilitas, et verecundia, et erubescentia.

Graviter enim sumitur edulium, quod necessario sequi habet antidotum per increpationem et correptionem confessoris, ne recidivum patiatur peccator; tum etiam, quia ipsa oris confessio, maxima est pars satisfactionis. (Unde, sicut auctoritas habet: Quanto pluribus sacerdotibus confiteberis sub spe veniae, tanto celeriorem consequeris absolutionem [Col. 0343A] culpae) tum etiam propter peccati, et leprae cognitionem. Saepe enim quis ante confessionem criminale peccatum putabat veniale, et crimen majus, minus; de quo errore curatur a confessore per doctrinam. Unde in figura hujusmodi cognitionis et distinctionis leprarum, Moyses suspectos de lepra recludebat per septem dies, et item per alios septem, nisi prius, vel mundus, vel vere leprosus appareret (Levit. XIII). Post decimum quartum vero diem eum inventum sanum, communioni hominum associavit, leprosum extra castra ejecit. Si Moyses tantam curam et diligentiam adhibuit figurae, saepe et iterum inspiciendo macula infectum, si leprosus esset, quanto major adhibenda esset veritati a sacerdotibus Evangelii? Utinam et tanta! Ad oris [Col. 0343B] etiam confessionem, nec non et cordis exprimendam, tundimus pectora, a simili mulieris tundentis ollam et excutientis muscas, saepeque et iterum inspicientis, si aliqua in fundo remanserit; ita et cor (quod est receptaculum malarum cogitationum, in quo omnia peccata concipiuntur, praeter ignorantiam) excutiendum est, tundendum et perscrutandum, ut nec vestigium peccati in eo remaneat

Quomodo etiam ore sit confitendum, Psalmista aperit, ubi ait: »Confitebor Domino nimis in ore meo (Psal. CVIII).« Et item: »Confitebor Domino secundum justitiam ejus (Psal. VII).« »Secundum« scilicet quod ipse est justus, imo »secundum« [Col. 0343C] quod ipse est justitia; non tantum »secundum« quod ipse est purus, sed »secundum« quod ipsa est puritas. Excoria te, scilicet, ut nulla circumstantia peccati lateat, nulla palliatione coloretur peccatum, sed sicut factum est manifestetur confessori.

De confessione operis ita dicetur. Haec autem triplex confessio dicetur in hac summula verborum: »In exitu Israel de Aegypto, domus Jacob de populo barbaro (Psal. CXIII);« per cordis confessionem. »Facta est Judaea sanctificatio ejus,« per oris confessionem; deinde, »Israel potestas ejus,« per confessionem operis. Peracta enim poenitentia homo potestatem suam ex magna parte consecutus est. Tunc enim primo potens est sui. [Col. 0343D] Prima enim confessio inchoat, secunda provehit, tertia consummat. Haec etiam triplex confessio notatur in illo breviloquio: »Notus in Judaea Deus, in Israel magnum nomen ejus: et factus est in pace locus ejus (Psal. LXXV).« Prima sedemus cum Maria ad osculum pedum Domini, quae lacrymis rigavit pedes ejus, et capillis tersit, et unxit unguento (Luc. VII): Et tu unguento compassionis, et operibus misericordiae ungas pedes ejus in terra, capillisque tergas, id est superflua abjiciendo pauperibus eroges, si vere poenitere desideras. Secunda, surgimus cum ea ad osculum manuum. Tertia, stamus ad osculum 312 capitis. Item David: »Praecinite Domino, et in confessione ejus (Psal. CXLVI)« primo: post, »psallite nomini ejus, quoniam suave (Psal. [Col. 0344A] CXXXIV).« Et rursum: »Introite portas ejus,« id est sanctae Ecclesiae, »in confessione atria ejus« primo; deinde, »in hymnis confitemini illi (Psal. XCIX).« Quoniam, sicut »torques in naribus suis (Prov. XI);« ita »laus Dei in ore peccatoris (Eccli. XV).« Item Judicum: »Quis praecedet nos ad praelium (Judic. I),« contra mundum, contra diabolum, contra corpus proprium? »Judas,« id est confessio: qui exemplum dedit primo intrandi mare rubrum, desertum, patiendi adversa, ut intraret terram promissionis, quam primo intravit. Haec est enim confessio quae poenitentem monet quaeque adversa patienter tolerare, ut mereatur ingredi terram viventium, regiumque nomen sortiri, et inter reges ascribi: »Vos genus electum, [Col. 0344B] regale sacerdotium (I Petr. II). Juda, te laudabunt fratres tui (Gen. XLIX).«



CAPUT CXLIV. De confessore.

Ut autem confiteamur, necessarius est nobis confessor, qui circa poenitentes, ita debet gerere officium patris et matris, ut pungat et ungat. Verbera patris, et ubera matris habeat, oleumque et vinum Samaritani, quo curet vulnera sauciati (Luc. X), non ob aliud institutus in Ecclesia, nisi, ut medicus, curet aegrotos; qui ad se accedenti, ut confiteatur, dicat: Fili, non mihi sed Deo scito te confiteri; me tamen in testem tuae confessionis vocans, peccata tua facis mea, quae, et tecum portare, meque [Col. 0344C] pro eis satisfacere, et, ut jam tecta, et velut propria celare promitto.

Sit ergo confessor prudens et discretus, mitis, suavis, dulcis et benignus, misericors et affabilis. Quandoque etiam, ut pater, mordacem habeat increpationem, ut ille, qui nolenti restituere ablata, quam ob rem nec ei satisfactionem injunxit. Qui cum super altare Domini obtulit, ait sacerdos: Absit me capi esca tua posita in muscipula; eumque sequens, cum sputo projecit post eum nummum, inquiens: »Pecunia tua tecum sit in perditionem (Act. VIII).« Qui, sicut Cain vagus et profugus (Gen. IV), sic irreverenter et profugus recedit a facie Domini. Qui confusus et compunctus in crastino rediit ad eum cum affluentia lacrymarum, [Col. 0344D] promittens se satisfacturum de peccato ad judicium ejus. Nec superbiant confessores, quasi praelati. Sunt enim cophini Ecclesiae stercorarii, non dico stercora, vel sua, vel aliorum in se portantes (sicut jumenta putrescentia in stercoribus suis [Joel. I], et upupa, quae nidificat in stercoribus suis), sed cophini, sua et aliorum peccata »extra castra« Ecclesiae »portantes (Hebr. XIII),« quasi exportantes, non portantes; digni sic repleri fragmentis, quae superabundaverunt his (Joan. VI), qui comederint cum Domino, ne pereant. De talibus etiam ait David: »Divertit ab oneribus dorsum ejus, manus ejus in cophino servierunt (Psal. LXXX).« Hujus judicia multa sunt et magna, et difficilia, quia circa periculum 313 et salutem animae, vineae [Col. 0345A] Domini Sabaoth, vertuntur, qui ne minus discrete judicet, non habeat nimiam multitudinem confitentium. Sibi autem confessos saepe visitet, et secreto alloquatur, inquirens de statu eorum, et si egerint poenitentiam sine recidivo. Sapiens autem confessor tria semper et sufficientia ad poenitentiam, maxime sapienti confitenti injungit, scilicet, ut pro posse suo caveat et vitet omnem occasionem peccati, et maxime in his, quae de facili animum ad consensum trahunt. Secundum, ut fugiat dilationem confitendi. Tertium, negligentiam satisfaciendi. Frequenter etiam confitendum est exemplo illius sanctissimi abbatis de Longo-Ponte cui dictum est, ob exactissimam et frequentissimam confessionem quam faciebat: Quid sibi vult, [Col. 0345B] mi abba, quod ita frequenter confitemini? Cui ille: Adeo videtur mihi singulis diebus me prius non fuisse confessum, et quia aliquid de oblitis revoco, purius etiam et sincerius in aliquo confiteor, et saepe in majori humilitate quam prius.

Quantus autem sit effectus confessionis, patet, quia per eam »tecta sunt peccata (Psal. XXXI)« in judicio, etiam in praesenti miraculose, sicut legitur de daemoniaco exprobranti cuidam peccata sua; qui erubescens statim cucurrit ad confessionem, itemque redeunti daemoniacus ait: Scio quid egeris: Peccata tua quidem sub lingua mea habeo, sed ea publicare non valeo. Quidam etiam in mari, cum periclitaretur navis, coram omnibus publice confessi sunt; liberati autem a tempestate, nullam [Col. 0345C] peccati confessi memoriam habuere.

Item, quanta et qualis debeat esse confessio, Job cap. VII ostendens, ait: »Non parcam ori meo, loquar in tribulatione spiritus mei, confabulabor cum amaritudine animae meae.« Ut autem vera sit confessio, necesse est, ut sit humilis, simplex, pura et fidelis. »Sunt qui gloriantur cum malefecerint et exsultant in rebus pessimis (Prov. II),« qui peccata sua etiam »praedicant, velut Sodoma (Isa. III),« qui religiose vestiti et religionem professi, saepe impudentissime jactant mala sua praeterita; quae verbi gratia aliquando vel fortiter gladiatorio vel argute litteratorio gessere conflictu, seu aliud quid secundum mundi vanitatem favorabile, secundum [Col. 0345D] vero animae salutem nocivum, perniciosum et damnosum. Saecularis adhuc animi indicium est hoc, et humilis habitus, qui gestatur a talibus, non sanctae novitatis est meritum, sed priscae vetustatis operculum. Veterem hominem non exuunt, sed novo se palliant; commissa non diluunt, sed se ipsos non humiliter confitendo illudunt. »Deus autem non irridetur (Gal. VI).« Pudet autem reminisci quorumdam tantam proterviam, ut non pudeat eos cum exsultatione lugenda jactare, quod et post susceptum sanctum habitum callide quempiam supplantaverint et circumvenerint in negotio fratrem, aut quod talionem pro convitio vel maledicto, id est »malum pro malo, aut maledictum pro maledicto« audacter »reddiderint (I Petr. III).«

[Col. 0346A] Alii etiam usque ad omnem circumstantiam peccatum suum confitentur, 314 ut inde magis humiles confessori appareant. Haec autem confessio noxia et vana ex eo est quod non humiles sumus, tales tamen videri appetimus; appetere autem de humilitate laudem, humilitatis non est virtus, sed subversio. Verus humilis, vilis vult reputari, non humilis praedicari. Gaudet contemptu sui, hoc solo sane superbit quod laudes contemnit. Quid perversius, quidve indignius, ut humilitatis custos confessio, superbiae militet, et inde velis videri melior, unde videris deterior? Mirabile jactantiae genus, ut non possis putari sanctus, si non appareas sceleratus. At talis confessio speciem habens humilitatis, non virtutem; non solum veniam non meretur, sed [Col. 0346B] et provocat iram

Oportet etiam confessionem esse simplicem. Unde David: »Ne declines cor meum in verba malitiae, ad excusandas excusationes in peccatis (Psal. CXL).« Ne refundas culpam in alium, nisi participem sceleris, et tunc etiam te potius accuses quam illum: de illo doleas, non excuses te per consuetudinem, per nobilitatem generis, per naturam, per societatem, constellationem vel fatum. Hoc est enim refundere culpam in Creatorem, ejusque bonitati detrahere, eamque attenuare et diminuere.

Sit etiam fidelis confessio, ut confitearis sub spe veniae, de indulgentia penitus non diffidens, sed confidens, ne tuo te ore, non tam justifices, quam condemnes. Judas traditor Domini et Cain fratricida [Col. 0346C] deterius confessi sunt et diffisi sunt. Alter inquit: »Peccavi tradens sanguinem justum (Matth. XXVII).«

Alter ait: »Major est iniquitas mea, quam ut veniam merear (Gen. IV).« Tota utriusque confessio infidelis fuit. Tu vero habeas funiculum hunc triplicem confessionis, qui »cito non rumpitur (Eccle. IV),« ut »itinere trium dierum vadas et sacrifices Domino Deo tuo in solitudine (Exod. V).«



CAPUT CXLV. De satisfactione pro peccato, et perseverantia, et qualitate ejus.

In conterendo, confitendo et satisfaciendo, necessaria est frequentia et perseverantia. Unde Augustinus [Col. 0346D] (lib. De vera et falsa poenit. qui falso ei ascribitur, c. 8): Poenitentia est quaedam dolentis vindicta, puniens in se semper quod dolet admisisse.

Et item (Id. ibid., c. 19): Continue dolendum est de peccato, quod declarat ipsa dictionis virtus. Poenitentia enim est poenam tenere, ut semper puniat, in se ulciscendo, quod commisit peccando. Ille poenam tenet, qui semper vindicat, quod commisisse dolet. Poenitentia igitur est vindicta semper puniens in se quod commisisse dolet.

Quid restat nobis nisi dolere in vita? Ubi enim dolor finitur, deficit et poenitentia. 315 Si vero poenitentia finitur, quid relinquitur de venia? Tam diu gaudeat et speret de gratia, quandiu sustentatur [Col. 0347A] a poenitentia. Dicit Dominus: »Vade, jam amplius noli peccare (Joan. VIII).« Non dixit: Non pecces, sed nec peccandi voluntas in te oriatur. Quod quomodo servabitur nisi dolor in poenitentia continue custodiatur? Hinc semper doleat, et de dolore gaudeat; et non sit satis, quod doleat, sed ex fide doleat et non semper se doluisse doleat.

Item in psalmo: »Ego autem in flagella paratus sum, et dolor meus in conspectu meo semper, etc. (Psal. XXXVII).« Si non quotidie confitemur, saltem in fasciculo peccata collecta semel in die ad memoriam in amaritudine cordis revocemus. In hoc triplici funiculo necessaria est quaedam sancta violentia, quam sibi inferat poenitens ne recidivet. Unde: »Regnum coelorum vim patitur, et violenti [Col. 0347B] rapiunt illud (Matth. XI).« Sed mollis animi et effeminati est indicium non posse aspera poenitentiae subire propter salutem animae. Si autem:

Ut corpus redimas ferrum patieris et ignes. (OVID. De remedio amoris, lib. I.)
ut te ipsum et animam serves, nonne expergisceris? contra multo magis debes expergisci, quia

Hoc opus, hic labor est. (VIRGIL.)
De hac sancta violentia sibi inferenda legitur in psalmo IX: »Periit memoria eorum cum sonitu.« Augustinus: Non venit ad summam pacem mentis, nisi qui magno strepitu, et totis viribus collectis pugnaverit cum vitiis. Hinc sanctus Hieronymus ait: Solve funiculum consuetudinis et inviscati peccati, quo ligatus es. Si non potes solvere, rumpe; quod [Col. 0347C] si nec rumpere, incide. Et item: Ejice quae lacerant cor tuum, quae si aliter non possunt avelli, etiam ipsum cor cum eis avellendum est. Hinc ille martyr [(13) 1Kb] , quem non vicerunt tormenta, cum eum coepisset mollire femina, linguam propriam momordit, et sanguinolentam in os meretricis exspuit, ut voluptatem dolore temperaret. Hinc S. Benedictus (GREG., lib. II Dialog. cap. 2) projecit se in vepres et spinas sentiens primos motus libidinis, ut calores ejus, dolore corporis, compesceret. Hinc Eremita se in fluvium projecit. Alius per gestus et modum edendi se stultum simulavit [(14) 1Kb] , ut veram insaniam superbiae per falsas insanias effugeret. Sic et David. Item psalm. LXXVI: »Renuit consolari anima mea, memor fui Dei et delectatus sum, et exsurrexi, [Col. 0347D] et defecit spiritus meus: Anticipaverunt vigilias oculi mei, turbatus sum et non sum locutus.« Ecce quanta et quam continua angustia poenitentis, de qua etiam sequitur: »Et meditatus sum nocte cum corde meo, et exercitabar.« Ecce frequentia laboris poenitentialis. »Et scopebam spiritum meum,« scopa poenitentiae mundabam vel scabebam, scobes et sordes ejiciendo, per poenitentiam purgabam, vel fodiebam spiritum meum fossorio poenitentiae, quod figitur in altum, ut ejiciantur nociva, quia et ingenuum qui volet serere agrum, liberet eum prius fruticibus.

Ubi autem peccata sunt inolita et inviscata, opus [Col. 0348A] est fossorio, igne et ferro vel ventilabro, praecipue quantum ad vanam gloriam. Area ergo animae prius trituranda est flagellis, post purganda scopa, deinde mundanda fossorio, deinde, ne palea, vel aliquod peccati vestigium remaneat, depuranda est 316 ventilabro ante adventum judicis, »cujus ventilabrum in manu ejus (Matth. III).« His quasi quatuor virgis, ex quibus est flagellum poenitentiae, Jeremias quatuor verba reddit: »Ecce constitui te super regna, ut evellas,« prima virga, »destruas« secunda, »disperdas« tertia, »dissipes« quarta, et ita »aedifices et plantes (Jerem. I).« Duo posuit tantum verba ad salutem restituendam, plantandam et confirmandam, quatuor ad ipsam acquirendam, quia hoc difficilius. Oportet etiam poenitentiam esse [Col. 0348B] fructuosam. Unde: »Genimina viperarum, quis docuit vos fugere a ventura ira? Facite fructus dignos poenitentiae (Luc. III),« ut scilicet qualitati et quantitati culpae respondeat qualitas et quantitas poenae. Item ad Romanos cap. VI: »Sicut exhibuistis membra vestra servire immunditiae et iniquitati ad iniquitatem, ita nunc exhibete membra vestra servire justitiae in sanctificationem.« Augustinus (De verbis apostolis serm. 17, c. 5, 6): Tantum non dico spatio temporis, sed supplemento purae confessionis et fructuosae satisfactionis, plus tamen debetur justitiae quam peccato, »sed humanum dico propter infirmitatem carnis vestrae (Rom. VI).« Item Augustinus: Plus debet amari nunc justitia misericordiae, quam tunc iniquitas, quae amata est, ut [Col. 0348C] pro justitia toleret et dolores, et contemnat omnia, etiam mortem. Si autem plus amari non potest nunc justitia, quam tunc amata est iniquitas, saltem tantum ametur nunc, quantum iniquitas tunc.

Ambrosius (ad illud c. VI ad Rom.: Sicut enim exhibuistis membra vestra): Humane dixit sicut, et non magis, quod debuisset dicere, sed non dixit, ne tunc fides quasi aspera et importabilis fugeretur. Ut ergo fructuosam agas poenitentiam, arripe labores ejus, ut cum Propheta contritus et afflictus dicas: »Domine, vide humilitatem meam, in conterendo et confitendo, et laborem meum,« in satisfaciendo, »et dimitte universa delicta mea (Psal. XXIV).« Et item: »propter verba labiorum tuorum ego custodivi vias duras (Psal. XVI).« »Confice etiam tibi (ut »omni [Col. 0348D] tempore vestimenta tua sint candida [Eccli. IX]«) lixivium, quo abluantur ex aqua lacrymarum poenitentiae et igne Spiritus sancti excitante in te fumum bonorum operum et lacrymas, et cinere mortificatione carnis, quia cinis et cilicium arma sunt poenitentiae. Maxime enim in cibo et veste consistit labor poenitentiae et abstinentiae. Unde locustae et cilicium sunt Joannis Baptistae (Matth. III): saccus, et panis cribrarius Hieronymi, tunica et vepres Benedicti, sudarium et lacrymae Arsenii, matula et quinque caricae Eulalii, nuditas, radices et herbae peccatricis Aegyptiacae, columna et vermes Simeonis. David etiam, cum sibi annuntiatum esset peccatum [Col. 0349A] suum, descendit de solio, sedens in cinere et cilicio, non judicans, vel aliquod opus regium exercens donec audiret a Domino per Nathan: »Transtulit a te Dominus peccatum tuum (II Reg. XVI).« Postea tamen a filio suo propter reliquias peccati non dico culpae, sed poenae, punitus est, et persecutionem passus, etiam a quodam (scil. Semei), sibi improperante (II Reg. XVI). Timeas ergo tibi, et ad consilium Hieronymi (In ep. ad Rusticum. Quod ignota) dormias in sacco, ut praeteritas delicias austeritate vitae compenses. Ninivitae ad praedicationem Jonae (cap. III) sederunt in cinere et cilicio, a maximo usque ad minimum. Sed nec differas poenitentiam. 317 Sicut enim testatur Augustinus (l. De vera et falsa poenit. et serm. 57 et 58 De tempore, et tr. 35 in Joan.), [Col. 0349B] Expectans poenitere usque ad diem mortis, raro vere poenitet. Tunc enim potius peccata eum dimittunt, quam ipse peccata. Exemplo etiam latronis, poenitentia si est vera, non est sera. Age ergo poenitentiam, dum vivis, condignam et fructuosam, quod erit, si totius illecebrosae voluptatis blandimenta contempseris, si te vehementius per poenitentiam excruciaveris, si uberius fleveris, si largius pauperes sustentaveris, si charitate ardentius flagraveris, si »pie, sobrie et juste«, vixeris. Tunc quidam praesumas de venia, quia »multus est Dominus ad ignoscendum (Tit. II),« et quia Creatorem offendisti ingratus ei peccando, dicas: »Quid retribuam Domino pro omnibus quae retribuit mihi?« (Psal. CXV.) Imo, primo reconciliare ei, et te ipsum ablatum [Col. 0349C] restitue, post, reconciliatione et restitutione facta, dicas: »Quid retribuam Domino pro omnibus quae retribuit mihi? Calicem salutaris accipiam, et nomen Domini invocabo (ibid.).« Sola enim digna recompensatio est ab eo etiam qui nihil peccavit, cum sanguis sanguine recompensatur, cui debemus omne, quod »vivimus, movemur et sumus (Act. XVII).«---»Necdum tamen usque ad sanguinem restitimus (Heb. XII),« sed nec modicam egimus poenitentiam, quae, quanta ut sit vera debeat esse, Ambrosius (lib. II De unica poenit. cap. 10) ostendens ait: Plures inveni servasse baptismalem innocentiam, quam veram egisse poenitentiam.



CAPUT CXLVI. De cautela poenitentiae
[Col. 0349D]

Quam ut agas maxima cautela adhibenda est, scilicet, ut circumcisus et purgatus per confessionem de peccato, secundum Josue (cap. V) praeceptum, maneas in eodem loco castrorum, donec perfecte saneris; quod fiet, si panem doloris et poenitentiae, cum silentio, extra strepitum turbae, manducaveris, subtrahendo te a spectaculis, consortiis, personis et omni occasione peccandi. Unde Hieronymus: Professis poenitentiam, periculosa est praeteritarum voluptatum recordatio. Caro enim tenerrime ad praeteritas illecebras aspirat, spiritumque eductum de Sodomis, respicere in Aegyptum ad allia et pepones Pharaonis redire, hortando compellit (Num. XI). Quod ne fiat, abscondas cum Rachele [Col. 0350A] idola Laban sub fimo, peccata sub stercoribus poenitentiae (Gen. XXXI). Et non tantum peccata, sed etiam cum Jacob omnia phylacteria idolorum fractorum sub therebinto confodias (Gen. XXXV); hoc est omnem circumstantiam et occasionem peccati, per memoriam crucis Dominicae, te ipsum mactando sepelias; nec occasiuncula aliqua recidivum patiaris. Propter hoc etiam abscondas et sepelias Aegyptium sub sabulo cum Moyse. Vitulum etiam conflatilem in minutissimum pulverem redigas (Exod. II), ne memoria ejus refricetur. Nihil etiam de anathemate Jericho (Jos. VII), sicut infelix Achan tollas, sed totum concremes, concineres, 318 et tunc securus dicas: »Remisisti, Domine, peccata plebis tuae,« sic poenitentis: »operuisti [Col. 0350B] omnia peccata eorum, et projecisti post tergum omnia peccata mea (Psal. LXXXIV).«

Haec autem cautela poenitentiae comitem habet fortitudinem adjunctam, de qua supra (cap. 117). Unde etiam dicitur: »Qui educit vinctos in fortitudine (Psal. LXVII),« tum educentis, tum educti vel educendi; quam, ut tibi inferas, animadverte factum Aod, qui infixit sicam in ventrem Eglon regis pinguissimi tam valide, ut capulus ferrum sequeretur (Judic. III). Nec eduxit gladium, sed ita, ut percusserat, reliquit in corpore, statimque per secreta naturae alvi illius stercora proruperunt. Hoc autem fecit clausis diligentissime ostiis coenaculi et obfirmatis sera. Infigas ergo poenitentiae ferro adipem peccatorum, et perseveranter, usque scilicet ad capulum [Col. 0350C] et finem poenitentiae, toto scilicet tempore vitae; nec desistas, quousque sordes et circumstantiae peccatorum proruperint; et hoc facias clausis ostiis mentis, et omnium semitarum et operum tuorum, ne per occasionem peccati relabaris. Hoc etiam facias exemplo cujusdam, qui (quasi quodam gladio) voto intrandi claustrum, cum primo in infirmitatem carnis solitam laberetur, se confodit, sic abstinens a consueto et inviscato peccato. Et te »gladio Domini devorante (Jer. XII)« carnes confodies, si secundum Evangelium vixeris, quod tibi erit crux et martyrium.

Item de cautela poenitentiae, Gen. cap. XIX: »Noli respicere post tergum tuum, nec stes in omni circa [Col. 0350D] regione,« quacunque scilicet circumstantia, vel occasione peccati, »sed in monte salvum te fac.« Item, de quantitate et acerbitate poenitentiae, quae aequipollere debet igni purgatorio; aut enim Deus punit, aut homo. Si Deus, in igne purgatorio, cujus levissima poena gravior et acerbior est, quam omnium martyrum exquisitissima tormenta. Si homo, temporali poena, quae aequipollere debet purgatorio pro posse hominis; quod fiet, si ignem tribulationis et acerbitatis poenitentiae pro viribus suis accenderit, alioquin insufficienter se punire, nec vere poenitere videbitur. Ergo rari vere poenitent.

Item, quanta debet esse poenitentia, patet ex eo quod major et acerbior cruciatus, etiam in pari charitate, celeriorem confert absolutionem in purgatorio; [Col. 0351A] ergo et in poenitentia, quae ei aequipollere debet. Ergo minus poenitet, qui minus cruciatur, licet parem habeat charitatem. Qui vero magis cruciatur celerius liberatur a poena peccati, et ita in hoc casu, scilicet poenitentiae, Deus delectatur in cruciatibus hominum, qui tamen majori cruciatu non merentur majus praemium, sed celeriorem liberationem. »Fodias ergo circa arborem tuam et mittas stercora,« et sordes poenitentiae, ne »securi apposita jam ad radicem, excidatur (Luc. XIII).«

Contra mollitiem et delicias carnis praeteritas, dormias in sacco; somnos nimios vigiliis multis cures; gastrimargiam jejunio releves, ebrietatem siti arefacias, sicque contrariis contraria cures, et dicas: »Sicut incensa igni,« amore 319 male accendente; [Col. 0351B] »et suffossa,« timore male humiliante, »ab increpatione vultus tui peribunt (Psal. LXXIX).« Sic econtrario; »Incensa igni,« non tantum charitatis, sed tribulationis poenitentialis bene accendentis, »et suffossa« timore divino bene humiliante, »a misericordia tua« salvabuntur et »exsultabunt (Psal. XXX).« Sicut enim ferrum igne et malleo purgatur, sic induratum et inolitum peccatum tribulatione et flagellis. De sic autem purgato et poenitenti, ait David: »Respondit ei,« id est Domino, »in via virtutis suae (Psal. CI),« pro posse suo poenam temporalem aequiparans igni purgatorio, et ideo, quia in corde suo habebat jugiter memoriam mortis, et paucitatem dierum et brevitatem vitae, quae, [Col. 0351C] ut in corde jugiter figatur, orans subdit: »Paucitatem dierum meorum nuntia mihi (ibid.),« id est fac ut semper brevitatem vitae meae habeam in mente.



CAPUT CXLVII. De brevitate temporis vitae humanae semper habenda in corde.

De hujus autem brevitate vitae semper habenda in memoria, ut poeniteas, ait David psalmo XXXVIII: »Notum fac mihi, Domine, finem meum,« scilicet, ut illum semper habeam in corde; »et numerum dierum meorum, quis est, ut sciam quid desit mihi. Ecce mensurabiles posuisti dies meos, et substantia mea tanquam nihilum ante te,« respectu aeternitatis tuae. »Verumtamen universa vanitas omnis [Col. 0351D] homo vivens, verumtamen in imagine pertransit homo; et nunc quae est exspectatio mea? Nonne Dominus? et substantia mea,« non caduca, sed permanens in saeculum, »apud te est (Psal. XXXVIII).« Item philosophus: Omnis dies, omnis hora quam nihil sumus ostendit, et aliquo argumento recenti admonet fragilitatis nostrae oblitos, tamen aeterna meditantes, respicere cogit ad mortem. Quam stultum est, aetatem disponere, nec crastinum quidem diem cum nec crastini sis dominus. O quanta dementia spes longas inchoantium, dicentiumque: Emam, aedificabo, credam, exigam, honores geram, tum demum lassam et plenam senectutem in otium referam. Omnia mihi crede felicibus dubia sunt; nihil sibi quisquam debet de futuro promittere; id [Col. 0352A] quoque, quod tenetur, per manus exit; et ipsam, quam premimus, horam casus incidit. Ergo, sic semper formemus animum tanquam ad extremum ventum sit. Item Hieronymus: Quid est vita praesens? punctus. Et jucunditas temporalis? somnus, umbra, spuma, fumus. Philosophus: Brevis et non vera voluptas. Somnus: quia, »Dormierunt somnum suum, et nihil invenerunt omnes viri divitiarum in manibus suis (Psal. LXXV).« Spuma, quia igniculo triduanae febris dispergitur et dissolvitur. Vita humana tabidior est aranea; unde et: »Tabescere fecisti sicut araneam animam meam (Psal. XXXVIII).« Umbra, quia, »Dies ejus sicut umbra praeteriit (Psal. CXLIII).« Et poeta:

[Col. 0352B] 320 Nos levis umbra sumus, nos actus turbine fumus;
Nos agri fenum, primum caro, postea coenum.

Fumus, quia »vapor ad modicum parens,« sicut ait Jacobus (cap. IV). Et David: »Recordatus est, quia pulvis sumus, homo sicut fenum, dies ejus tanquam flos agri, sic efflorebit (Psal. CII).« Et item: »Tanquam fenum velociter arescent, et, quemadmodum olera herbarum cito decident (Psal. XXXVI);« quia, »sicut mane transeat, vespere decidat, induret et arescat (Psal. LXXXIX).« Item poeta Ovidius (De remed. amor.):

Singula de nobis anni praedantur euntes,
   Qui non est hodie, cras minus aptus erit.

Item, ex Apologico licet instrui. Duo in amicitia [Col. 0352C] confoederati contraxerant, quod prior ex illis ditatus et promotus, reliquum statim sublimaret. Promotus est unus eorum. Statim accessit alter ad eum, petens ut ditaretur et exaltaretur. Qui, dum pararetur coena, spatiatum euntes, alter alterius arte magica oculos perstrinxit, adeo ut jam videretur sibi, quod in metropolitanum et patriarcham eligeretur, et traheretur cum pompa multa, et musicis instrumentis inthronizaretur. Postea socius ejus illi aperuit oculos, subtrahendo artem magicam, invitavitque eum ad coenam lautam jam paratam. Cui ait: Quare me a tanto gaudio subtraxisti? Si verum exstitisset gaudium, nec omnibus divitiis Croesi compararem illud. Cui alter: Sed et illud, magis quam verum, debes eligere. Illud enim licet [Col. 0352D] imaginarium, verius est gaudio et felicitate praesenti. Utrumque enim caducum et transitorium. Illud, sicut hoc, nulla amaritudine respersum est: nullum peccatum, vel non tantum subrepit. Magis ergo eligi debet quam hoc. Sicque utrique persuasus est contemptus mundi, adeo ut statim ad eremum vel claustrum convolarent. Item: Pro lauta coena unius noctis nullum dispendium famae, nullum dedecus, nullum periculum vel injuriam corporis patereris; sed tota coena praesentis vitae, respectu futurae nulla est; et coena unius noctis aliquid est respectu coenae praesentis vitae. Ergo, ne amittas futuram, pro viribus vitare debes omnia per quae amittitur. Sollicite ergo per poenitentiam et contemptum mundi studeas conservare thesaurum tantum latentem [Col. 0353A] »in vasis fictilibus (II Cor. IV),« quem ad tantam beatitudinem et coenam creavit Dominus. Item Osee (Cap. XIII): »Idcirco erunt homines quasi nubes matutina et sicut ros matutinus pertransiens; sicut pulvis turbine raptus ex area, et sicut fumus ex fumario.« Item Isa. c. XXIX: »Et erit quasi pulvis tenuis multitudo ventilantium te, et sicut favilla pertransiens, et sicut somnium visionis nocturnae.« Unde David: »Vidi impium superexaltatum; transivi, et ecce non erat; quaesivi, et non est inventus locus ejus (Psal. XXXVI);« sed, etsi singula millenia temporis singulis arenis maris compares et continues, adhuc tempus finem consequetur, quia certus est numerus arenarum.

Constat itaque omne tempus quod excogitari potest [Col. 0353B] punctum horae et brevissimum esse respectu aeternitatis. Quomodo igitur in tanta temporis 321 brevitate animam, quasi sub jactu aleae ponis, non agens poenitentiam? Sed nec audemus, nec possumus causam nostram induciare, sine proprio arbitrio judicis. Quomodo autem reddituri causam et rationem de omnibus operibus nostris aeterno judici differimus, et procrastinamus poenitere, et bene agere, maxime cum comminetur nobis, quia, »sicut fur in nocte veniet (I Thes. V);« cum exhortando dicat: »Ambulate dum dies est ne vos tenebrae comprehendant? (Joan. XII.)«

Item Hieronymus (In cap. XXV Ezech.): Mundus et omnis flos ejus, et delectatio, quasi »lenticula [Col. 0353C] rufa est (Gen. XXV).« Respice ergo, fili. Noli vendere jus et dignitatem primogeniturae, benedictionemque paternam pro lenticula rufa. Item Gregorius (lib. XIV, Mor. cap. IV): Transitoria et brevis est voluptas fornicationis, sed perpetua est poena fornicatoris. His omnibus incuti potest nobis timor, quo amplius festinemus agere poenitentiam.

Item, David deplangens brevitatem vitae humanae psalmo LXXII, ait: »Quomodo facti sunt in desolationem, subito defecerunt, perierunt propter iniquitatem suam. Velut somnium surgentium, Domine, in civitate tua imaginem ipsorum ad nihilum rediges.« Ob hoc dives quidam ut voluptates suas amaricaret, quasi eis frenum imponendo, dum pranderet habuit famulum qui ei diceret: »Morieris, [Col. 0353D] morieris.« Optima enim philosophiae diffinitio est, assidua mortis meditatio. Et philosophus (SENECA ep. 24 et 54), ait: Quem mihi dabis qui aliquod pretium tempori ponat, qui diem aestimet, qui intelligat se quotidie mori? In hoc enim fallimur, quod mortem non prospicimus. Magna enim pars ejus jam praeteriit. Quidquid aetatis retro est, mors tenet.

Omnes ergo horas complectere; sic fiet, ut minus ex crastino pendeas, si hodierno manum injeceris. Quomodo ergo miser omni hora domui tuae non disponis? Quomodo infelix jugiter mortem oculis tuis non anteponis? Cogita jam esse mortuum, quem de necessitate scis esse moriturum. Sed et pueritia tua jam in te periit, mortua est in te adolescentia, [Col. 0354A] recessit juventus, jam senectus te cruciat. Senium imminet, ut exstinguat et sepeliat. Scito quod clepsydra non tantum ultimum stillicidium exhaurit, sed et omne quod ante effluxerat, sic nec mortem ultima tantum vitae hora claudit, sed perficit et consummat. Etenim hunc ipsum diem, qua vivimus, cum morte dividimus. Item Hieronymus: In hoc maxime deprehenditur fatuitas nostra, quod cum damnum temporalium rerum statim sentiamus; damnum et defectum corporis et membrorum non sentimus, ut putrefactionem, commotionem et casum dentium.

Vigiles sumus in damno annonae sentiendo, lethargici et stupidi in periculo animae considerando et vitando, imparati, nec solliciti, venientes ad nundinas [Col. 0354B] regis coelestis; accedere timentes; ad temporales nundinas non nisi praeparati et sollicite praemuniti necessariis, quibus caduca mercemur. Servi ergo pigri et pessimi mercatores, cum felici commercio pro terrenis coelestia 322 commutare debeamus: quomodo patrifamilias dicemus: »Domine, duo, vel quinque talenta tradidisti mihi, ecce alia duo, vel quinque, superlucratus sum,« non dantes »pecuniam Domini ad usuram (Matth. XXV),« antequam reddituri simus de ea rationem? Item, cum conductus sis in vineam Domini excolendam sanguine Agni immaculati, quomodo in undecima hora stas otiosus? Saltem et in novissima hora operare, sciens, quia primam, tertiam et sextam otiosus et sine fructu transieris (Matth. XX). [Col. 0354C] In qua hora te esse credis? Cur modicum exspectas? Jam tibi forte praesens est hora novissima, ut jam veniat Dominus et pulset ad ostium tuum, dicens: Aperi, aperi. Pro brevitate igitur vitae humanae poenitens jugiter timendo cum Ezechia dicat: »Ego dixi: In dimidio dierum meorum vadam ad portas inferi. Quaesivi residuum annorum meorum: dixi, non videbo Dominum Deum in terra viventium. Non aspiciam hominem ultra, et habitatorem quietis. Generatio mea ablata est, et convoluta est a me, quasi tabernaculum pastorum. Praecisa est velut a texente vita mea, dum adhuc ordirer succidit me, de mane usque ad vesperam finies me. Sperabam usque ad mane, quasi leo, sic contrivit ossa mea. [Col. 0354D] De mane usque ad vesperam finies me, sicut pullus hirundinis sic clamabo, meditabor ut columba, etc. (Isa. XXXVIII).« Dicat etiam, quia: »Viri sanguinum non dimidiabunt dies suos (Psal. LIV).« Inchoatio tamen verae poenitentiae, quasi dimidiatio dierum est, quia: »Melior est dies una in atriis tuis,« et poenitentis, »super millia (Psal. LXXXIII),« existentis in peccato. Quidam tamen ad litteram hic inchoant dies suos, quidam dimidiant Deo, quidam terminant, quidam perficiunt et consummant. Item Job cap. VII: »Militia est vita hominis super terram.« Item cap. XIV: »Homo natus de muliere, brevi vivens tempore, repletur multis miseriis.« Idem cap. XX: »Hoc scio quod laus impiorum brevis sit, et gaudium hypocritae ad instar [Col. 0355A] puncti, qui quasi sterquilinium in fine perdetur.« Et infra: »Sublimati et confortati sunt divitiis, et lusibus, quorum parvuli tenent tympanum et citharam, et gaudent ad sonitum organi. In bonis ducunt dies suos, et in puncto horae descendunt ad novissima inferni.«



CAPUT CXLVIII. De acceleranda poenitentia.

»Faciem habet euntis in Jerusalem (Luc. IX),« qui jugiter habet in corde brevitatem humanae vitae, memor illius verbi Dominici: »Orate ne fiat fuga vestra hieme, vel Sabbato (Matth. XXIV),« hoc est tempore senectutis frigescentis, vel sero, vel tempore quietis, quando quiescendum est, post judicium scilicet, sed magis: »dum lucem habetis [Col. 0355B] credite in lucem; ut filii lucis sitis (Joan. XII).«---»Poenitemini (Act. III),« et satisfacite pro peccato tempore seminandi, dum »vitales carpitis auras.«---»Euntes ibant et flebant mittentes semina sua (Psal. CXXV).«---»Tempore enim suo metetis (Gal. VI).«

Verum: »Qui parce seminat, parce et metet, et qui seminat in benedictionibus« et laboribus 323 poenitentialibus, »de benedictionibus et metet (II Cor. IX)« vitam aeternam. Acceleranda est igitur poenitentia, et toto tempore vitae agenda, praesertim exemplo Noe, qui centum annis fabricavit arcam (Gen. VI), in qua se a morte temporali, et ad horam salvaret. Quanto magis arcam, id est animam tuam, pro qua mortuus est Christus, toto tempore [Col. 0355C] vitae debes praeparare, et cum majori sollicitudine intus in corde (ad te, et Deum) et extra in opere (ad te, et proximum) bitumine charitatis indissolubili linire debes propter aeternam mortem vitandam? Sed nec cessandum est a linitione ejus propter opprobria, et contumelias vicinorum et parentum, quemadmodum nec Noe cessavit a fabricatione arcae. »Sicut enim exhibuistis membra vestra, et quanto tempore, servire immunditiae et iniquitati, ad iniquitatem (Rom. VI);« sic et tanto, etc.



CAPUT CXLIX. De septem causis accelerandae poenitentiae.

Sunt autem septem causae, propter quas praecipue [Col. 0355D] acceleranda est poenitentia. Prima est consuetudo peccandi, a qua quis difficile avelli potest, cujus usus dediscitur aegre; quia consuetudo maximum vinculum importat, quasi altera natura: Et (HORAT., lib. I, epist. 2.):

Quo semel est imbuta recens servabit odorem
Testa diu.
Nullusque est remedio locus, ubi quae fuere vitia mores sunt. Facile est autem ad consueta reverti, et difficile avelli potest a consuetudine, cujus usus multo detinuit tempore, et magna placuit voluptate (HORAT., lib. II, serm. 5):

Ut canis a corio non exterrebitur uncto.
Sic nec assuetus peccare a peccato. Qui enim premitur lapide consuetudinis peccati, quatriduanus fetet [Col. 0356A] cum Lazaro, »sedetque in tenebris et umbra mortis (Joan. XI), vinctus in mendicitate et ferro (Psal. CVI),« id est ferrea, dura et vix dissolubili consuetudine. Hieronymus: Vix potuit (populus Israel) in deserto oblivisci lautioris mensae, et Aegyptiacae, peponum, voluptatum scilicet, et mille turpitudinum perpetratarum. Viscosa enim est inolita consuetudo, et prava. Unde Jerem., cap. XIII: »Si mutare potest Aethiops pellem suam, aut pardus varietates suas, et vos poteritis benefacere cum didiceritis malum,« studio et consuetudine. Idem, cap. XVIII: »Dicit Dominus: Nullus est qui agat poenitentiam super peccato suo, dicens: Quid feci? Sed omnes conversi sunt ad cursum suum, quasi equus in impetu vadens ad praelium.« Idem, cap. IX: »Docuerunt [Col. 0356B] linguam suam loqui mendacium, ut inique agerent 324 laboraverunt.« Item Basilius Magnus (lib. Regul. disput. resp. 6): Sicut non potest homo dediscere maternam linguam, sic nec vix longam peccati consuetudinem. »Beatus ergo qui portaverit jugum« Domini »ab adolescentia sua, et levaverit se supra se (Thren. III),« quia ars fit, ubi, id est postquam, a teneris crimen didiscitur annis. (OVID., ep. 4 Her.)

Secunda causa est ruina de peccato in peccatum. Peccatum enim quod statim non diluitur per poenitentiam, suo pondere ad aliud trahit (BASIL., in c. I Isaiae.) »Sanguis sanguinem tetigit (Osee IV), ut impleant peccata sua semper (I Thess. II). Nondum impleta sunt peccata Amorrhaeorum (Gen. XV).« Vae [Col. 0356C] illis qui trahunt longam restem peccatorum. Hic est »funiculus cum quo ligati projicientur in tenebras exteriores (Matth. XXII).« Putruerunt et corruptae sunt cicatrices meae a facie insipientiae meae. Miser factus sum, et curvatus sum usque ad finem (Psal. XXXVII),« etc. »Et peccator cum venerit in profundum malorum, contemnit (Prov. XVIII).« Manens in mortali, »thesaurizat sibi iram in die irae justi judicii Dei, secundum cor suum impoenitens (Rom. II).« »Abyssus« etenim »abyssum invocat (Psal. XLI).« Timeas ergo manere in peccato propter sequelam ejus. Talibus enim imprecans Propheta, ait: »Fiat via illorum tenebrae et lubricum, et angelus Domini persequens eos (Psal. XXXIV).« Et: [Col. 0356D] »Obscurentur oculi eorum ne videant, et dorsum eorum semper incurva,« etc. (Psal. LXVIII). »Propter hoc tradidit eos Deus in reprobum sensum, in passiones ignominiae, ut faciant ea, quae non conveniunt (Rom. I).« Item ad Hebraeos, cap. XII: »Videte ne quid desit gratiae Dei,« etc. Noli ergo mutuare talentum ab exactore diabolo, quia cum multo fenore reddes illud. »Scrutabitur enim fenerator omnem substantiam tuam, et diripient alieni labores tuos (Psal. CVIII).«

Tertia causa et periculum est mors subitanea, intempesta, et incerta. Licet enim nil certius sit morte, tamen nil incertius hora mortis, qua ne »praeoccupatus fueris (Sap. IV),« poenitentia eam praevenire debes. Unde Dominus in Evangelio: »Videte, [Col. 0357A] vigilate, et orate (Marc. XIV): Nescitis enim qua hora Dominus venturus est. Beatus ille servus quem, cum venerit Dominus, invenerit vigilantem. Si sciret paterfamilias, qua hora fur veniret, vigilaret utique, et non sineret perfodi domum suam (Matth. XXIV). Et vos estote parati, quia, qua hora non putatis, Filius hominis veniet (Luc. XII).« Item: »Stulte, hac nocte repetent (ibid.),« etc. »Justus, si morte praeoccupatus fuerit, in refrigerio erit (Sap. IV),« injustus vero, si morte praeoccupatus fuerit, in aeterno supplicio erit. »Mors peccatorum pessima (Psal. XXXIII); virum injustum mala capient in interitu (Psal. CXXXIX). Non mortui laudabunt te, Domine (Psal. CXIII). Vivens, vivens ipse confitebitur tibi (Isa. XXXVIII).« In inferno nulla [Col. 0357B] est redemptio, nulla est confessio; quia: »In inferno quis confitebitur tibi?« (Psal. VI.) Hieronymus: Collige ergo in sexta aetate gomor unum coelestis mannae, quod tibi sufficiat in septima quiescentium. Quia: »Amodo jam dicit Spiritus ut requiescant a laboribus suis (Apoc. XIV).« Dicas etiam cum Propheta: »Si dedero somnum oculis meis, et palpebris meis dormitationem,« etc. (Psal. CXXXI). Sicque dormi tanquam non amplius evigilaturus: sic vigila, quasi non amplius dormiturus:

Omnem crede diem tibi diluxisse supremum. (HORAT., lib. I, ep. 4.)

»Nescis quid pariat ventura dies (Prov. XXVII)«: nimius est thesaurus quem tanto periculo 325 subjicimus. Insidiae enim nobis sunt undique, et a [Col. 0357C] multiplici hoste.

Quartum periculum est: quod, etsi tibi diu aegrotanti detur spatium deliberandi et poenitendi, tamen absorptus a morbo, prae acumine ejus, totus morbo servis et intendis, non poenitentiae; adeoque omnis in hoc es, quod prius exigis et vocas medicum corporalem quam spiritualem; plus gaudes, de adventu medici quam confessoris. Unde HILDEBERTUS Cen., in incendio):

Ha! quam sollicito quisque labore,
Occursat medico carnis amore.
De morbis animae nulla querela,
Egressam sequitur tarda medela.
Hieronymus: Age ergo poenitentiam dum sanus es, dum peccare potes, ut ex amore, et non timore, [Col. 0357D] videaris poenitere, et peccata relinquere, non ipsa te. Si aegrotas, quomodo scis quod vere poeniteas? Hieronymus: Vix aliud potes cogitare quam sentias. Illuc enim tota mentis rapitur intentio, ubi est vis doloris. Delicata autem res est poenitentia, et quieti animi, et tranquilli: non vult aliis occupari et impediri. Nec mirum. Quippe negotiola nostra, ut bene peragantur, temporis diuturnitatem et opportunitatem exigunt; amotis obstaculis et aliis curis. Et cum omnem vitam debuerimus Deo, quomodo tantum una hora victuri totum solvemus? Non erit inanis actio judicis contra nos, nec eam potest inopia debitoris excludere, cum toto tempore vitae fuerit solvendo.

Quintum periculum est, existente vera poenitentia [Col. 0358A] licet sera, quod non praecavimus ignem purgatorium, quem praecavisse debueramus, qui gravior est exquisitissimis martyrum tormentis, scientes quod, aut Deus punit, aut homo, et quod »horrendum sit incidere in manus Dei viventis (Heb. X).« Ergo: »Erubescant et conturbentur vehementer omnes inimici mei, convertantur et erubescant valde velociter (Psal. VI).«

Sextum est difficultas vere poenitendi. Unde Ambrosius (lib. II De uni. poenit. c. 10): Plures inveni baptismalem innocentiam servasse, quam veram poenitentiam egisse. Facilius est sanitatem habitam conservare, quam amissam restituere. Hoc enim non nisi per amaras potiones, ignem, flammam et ferrum perficitur.

[Col. 0358B] Septimum est amaritudo et erubescentia confitendi peccatum excoriate cum omnibus circumstantiis suis coram sacerdote. Unde Apostolus: »Et nunc quem fructum habuistis, in quibus nunc erubescitis?« (Rom. VI.) Sic, sic per amarum poculum confectionis pervenitur ad gaudium salutis (GREG. hom. 27 in Evang.). Sed ubi est, qui sibi perizomata non faciat cum Adam (Gen. III), excusans peccatum suum, vel in substantia ejus, vel in alia circumstantia quam erubescit confiteri? Ubi est? »Et laudabimus eum (Eccli. XXXI).« Propter haec et multa alia abstinendum esset a peccato pro viribus nostris.



326 CAPUT CL. De poena aeterna.
[Col. 0358C]

Praeter praedicta ad accelerandam poenitentiam, necessaria est poenae aeternae, simul et beatitudinis aeternae vel vitae, jugis meditatio. Inter has molas semper debet moli anima Christiana ut fiat panis suavissimus Domino. Poenam aeternam Propheta ante oculos ponens, statumque futuri judicii, ad incutiendum nobis horrorem et timorem, ut acceleremus poenitentiam, breviter describens, ait: »Pones eos, Domine, ut clibanum ignis (Psal. XX),« ut non habeant quo exeant vel ubi quiescant, vel respirent super singulis peccatis suis, mordente et urente eos igne et verme conscientiae, sicut in clibano, »in tempore vultus,« hoc est vultuositatis et irae tuae, quando »potens sicut crapulatus a vino [Col. 0358D] (Psal. LXXVII),« veniens ad judicium, clangente tuba per angelum: »Surgite mortui, surgite, qui dormitis in sepulcris.«

Hinc: »Dominus in ira sua conturbabit eos (Psal. XX),« disceptans cum eis. »Esurivi, et non dedistis mihi manducare (Matth. XXV);« de quocunque pane et talento vobis commisso ad erogandum. Sitivi et non dedistis mihi bibere (ibid.),« et ita de caeteris operibus misericordiae, addito septimo, scilicet sepultura mortuorum, opere sancti Tobiae. Et item: »Serve nequam et piger abscondens talentum domini tui, sciebas quia homo austerus sum, meto ubi non semino, et congrego ubi non sparsi: Nonne oportuit te committere pecuniam meam nummulariis, et ego veniens recepissem utique quod [Col. 0359A] meum est cum usura?« Ultimo hac voce, velut gladio transfigentur: »Non novi vos;« et hac: »Ite, maledicti, in ignem aeternum.« Et hac: »Mittite eos in tenebras exteriores, illic erit fletus et stridor dentium (ibid.).« Tunc devorabit eos ignis (Psal. XX)« gehennae aeternus, excitans in eis fumum et lacrymas aeternas. Quibus »erit stridor dentium,« propter gelu aeterni supplicii, quia »transibunt ab aquis nivium, ad calorem nimium (Job XXIV);« sicque in triplici inferno punientur.

Primo, audito »verbo aspero (Psal. XC), Surgite mortui,« cum excitabuntur, et evigilabunt a somno mortis, statim torquente et damnante eos conscientia.

Secundo, audito verbo asperiori in exprobratione [Col. 0359B] peccatorum, et »talenti« non erogati, sed »absconditi (Matth. XXV).«

Tertio, audito verbo asperrimo: quando ruent et descendent in abyssum inferni: »Ite, maledicti, in ignem aeternum (ibid.).« Hanc miseriam damnandarum alibi exprimens Propheta, ait: »Tunc loquetur ad eos in ira sua, et in furore suo conturbabit eos (Psal. II).« Item Isaias ultimo capitulo: »Egredientur,« electi, non delectatione poenae illorum, sed de manifesta visione, »et videbunt cadavera virorum, qui praevaricati sunt in me. Vermis eorum non morietur, et ignis eorum non exstinguetur; et erunt usque ad satietatem visionis omni carni:« quia »Laetabitur justus cum viderit vindictam [Col. 0359C] (Psal. LVII).« 327 Item Joannes Baptista, Matth. cap. III: »Progenies viperarum, quis docuit vos fugere a ventura ira? Facite fructus dignos poenitentiae. Et ne velitis dicere intra vos: Patrem habemus Abraham,« de cornu altaris sumus: templum Domini et sacra Scriptura inter nos: »Dico enim vobis, quoniam potens est Deus de lapidibus istis suscitare filios Abrahae. Jam securis ad radicem arboris posita est. Omnis arbor, quae non fecerit fructum bonum excidetur, et in ignem mittetur.« »Sedebit vetustus dierum cum senatoribus terrae (Prov. XXXI),« »cujus ventilabrum in manu sua, et permundabit aream suam, et congregabit triticum suum in horreum suum; paleas autem, et zizania comburet igni inexstinguibili (Matth. III; Luc. III).« [Col. 0359D] Item Habacuc, cap. III: »In fremitu conculcabis terram, in furore obstupefacies gentes;« quia quis mensus est, »vel quis potest iram tuam dinumerare?« (Psal. LXXXIX.) Vel: »quis potest durare cum ardoribus sempiternis?« (Isa. XXXIII.) Quis novit potestatem irae tuae? (Psal. LXXXIX.) Pro hoc furore et ira amovendis orans Propheta, ait: »Domine, ne in furore tuo,« aeterni supplicii, »arguas me,« puniendo; »neque in ira tua,« ignis purgatorii, »corripias me (Psal. VI),« quod minus etiam est purgando. Sed hic ure, hic seca.

Item Sophonias, cap. I: »Vox clamoris« a prima »porta,« hoc est, a visu conscientiae jam damnantis eos, »et ululatus« a secunda, hoc est, a porta auditus, audientibus illis hanc vocem terribilem: »Ite, [Col. 0360A] maledicti (Matth. XXV).« Et post: »Contritio magna a collibus (Soph. I).« Quia enim non habuerunt visum et auditum, »fenestras« ad peccandum, strictius et minus peccantes, sed »portas,« dilatando hos sensus ad peccandum; non habebunt [scilicet sensus] illos »fenestras« in poena, ut angustas et modicas patiantur poenas, sed »portas,« ut late et ample torqueantur. Item: »Ignis« gehennae »succensus est in furore meo, et ardebit usque ad inferni novissima (Deut. XXXII).« Item: »Pluet super peccatores laqueos (Psal. X).« ignis in praesenti peccata, quibus velut funibus ligati, »mittentur in tenebras exteriores (Matth. XXV).« Et »ignis« gehennae »et sulphur,« id est fetor peccatorum, et poenarum infernalium erit »pars [Col. 0360B] calicis« id est, poenae »eorum (Psal. X);« quia in his partialiter punientur, quorum quantitas et qualitas non possunt explicari nisi partialiter, vel punientur partialiter, quia minus quam meruerunt.

Item Parabolarum, cap. XIX: »Parata sunt derisoribus,« id est contemnentibus divina mandata, »judicia« damnationis, et »mallei percutientes stultorum corporibus;« quia, ut ferrum candens, ita et in incude malleis verberabuntur et percutientur. Nunquid ergo deficient in poena? Absit! quia »sicut oves in inferno positi sunt,« quibus, lana attonsa, alia succrescit. »Mors depascet eos (Psal. XLVIII).« Crescent enim ad poenas, sicut [Col. 0360C] summitas virgae, vel herbae ab ove depasta nihilominus crescit. Item ad Hebraeos, cap. X: »Terribilis autem quaedam exspectatio judicii, et ignis gehennae aemulatio, quae consumptura est adversarios Dei.« Item Job, cap. X: »Quare de vulva eduxisti me? Qui utinam consumptus essem, ne oculus me videret. Fuissem quasi non essem, de utero translatus ad tumulum. Nunquid non paucitas dierum meorum finietur brevi? Dimitte ergo me, ut plangam paululum dolorem meum, antequam vadam, et non revertar ad terram tenebrosam, et opertam mortis caligine, 328 terram, miseriae et tenebrarum, ubi umbra mortis, et nullus ordo, sed sempiternus horror inhabitat.«

Item: Si reum regiae majestatis, quamvis humanis [Col. 0360D] legibus plecti capite sancitum est, quis finis erit contemnentium divinam omnipotentiam? »Tangit montes et fumigant (Psal. CIII);« et tam timendam majestatem audet irritare vilis pulviculus, uno levi flatu dispergendus, minimeque reconciliandus vel recolligendus? Ille, ille timendus est, »Qui postquam occiderit corpus, potestatem habet mittere in gehennam (Luc. XII).« Paveo gehennam, paveo judicis vultum ipsis quoque tremendum angelicis potestatibus. Contremisco »ab ira potentis (Jer. IV), a facie furoris ejus (Jer. XXX), a fragore ruentis mundi, a conflagratione elementorum (II Petr. III), a tempestate valida (Psal. X), a voce archangeli (I Thess. IV), et verbo aspero (Psal. XC).«

[Col. 0361A] Contremisco a dentibus bestiae infernalis, a ventre inferni, »a rugientibus praeparatis ad escam (Eccli. LI).« Horreo vermem rodentem et ignem torrentem, fumum, et ardorem et torporem, »sulphur, et spiritum procellarum (Psal. X).« Horreo »tenebras exteriores (Matth. XXV).---Quis dabit capiti meo aquam, et oculis meis fontem lacrymarum (Jer. IX)?« ut praeveniam fletibus fletum et stridorem dentium, et manuum pedumque dura vincula, et pondus catenarum prementium, stringentium, urentium, nec consumentium. Heu! me, mater mea, ut quid me genuisti (Jer. XV), filium doloris, filium amaritudinis, et indignationis, et plorationis aeternae? »Cur exceptus in genibus, cur lactatus uberibus (Job. III), natus »in combustionem et cibum ignis? [Col. 0361B] (Isa. IX.)« Qui sic afficitur, sensum procul dubio recuperavit, timidusque et verecundus currit ad confessionem, qua omnium peccatorum maculae delentur.

Sed dices: Non possum ita jejunare, flere, silere, continere, et hujusmodi. Cui respondetur: Debes tamen velis nolis, et de necessitate in inferno ab his abstinebis. Haec ergo praeveni, ut manduces panem in regno Dei. Item: Ex picturis, in quibus animadvertere potes peccatis similibus deberi consimiles poenas, hominesque in membris puniri in quibus peccaverunt: alium in genitalibus uri, alium in lingua, alium in palato; alii oculos erui, alii pedes truncari, et vinciri, et hujusmodi. Patrem etiam in filios involare, eisque exprobrare [Col. 0361C] se causa eorum peccatorem et feneratorem exstitisse, et ideo in eos insurgere, vultusque eorum dentibus et unguibus lacerare. Et econtrario filios insurgere in patrem, eique sub dialogo exprobrare illum materiam dedisse sibi rapinae, et detentionis rei alienae.

Item Beda (In Hist. gentis Anglorum, lib. V, cap. 13) de quodam patrefamilias religiosam vitam cum domo sua in Britannia minore ducente: Qui infirmitate corporis tactus, demum primo noctis tempore defunctus est, sed diluculo reviviscens, ac repente residens, omnes, qui corpori flentes assederant timore percussos in fugam convertit praeter uxorem, quae eum plus caeteris dilexit. [Col. 0361D] Quam pavidam consolans, ait: Noli timere, quia jam vere surrexi a morte, qua tenebar inter homines, item vivere permissus, ita tamen, non ut ante, sed multum dissimiliter vivam. Is statim 329 oratorium petens, et ab oratione deinde rediens in domum, omnem substantiam in tres divisit portiones, e quibus unam conjugi, alteram filiis tradidit, tertiam sibi reservans statim pauperibus distribuit. Nec multo post saeculi curis absolutus, ad monasterium juxta flumen situm pervenit, acceptaque tonsura locum secretae mansionis, quam ei praeviderat abbas, intravit. Ibique usque ad diem mortis in tanta mentis et corporis contritione duravit, ut multa illum, quae alios laterent, vel horrenda, vel desideranda vidisse, etiamsi lingua [Col. 0362A] sileret, vita loqueretur. Narrabat autem sic quod viderat:

Lucidus, inquiens, aspectu, et clarus erat indumento, qui me ducebat. Cum autem tacite incederemus, devenimus ad vallem latam, longam et profundam, habentem in una parte ignes ferventissimos, et stridulos; in altera omne genus frigoris nivium, grandinis et pruinarum. Tunc coepi cogitare quod infernus esset. Cui cogitationi meae dux meus respondens: Non est, inquit, hic locus inferni, ut tu putas, sed locus purgatorius, in quo animae purgandae, fatigatae igne, prosiliunt in medium infesti frigoris, et vice versa. Cum autem paululum me in interiora duceret, vidi ante me loca tenebrosa, et quasi tenebras palpabiles. Ubi, quasi de quibusdam [Col. 0362B] puteis, vidi globos favillarum cum fumo ascendere, et fetore ebulliente, et emisso: item globos illos relabi in profundum vicissim. Cumque pavidus paulisper ibi consisterem, incertus quid agerem, vel quo me verterem, audio post tergum sonitum immanissimi fletus et ejulatus, simul et cachinnum crepitantem, quasi vulgi indocti captis hostibus insultantis. Consideroque turbam malignorum spirituum cachinnis insultantium, animasque tres ad infernum trahentium: e quibus, ut dignoscere potui, quidam erat attonsus ut clericus, quidam laicus, et quaedam femina. Sicque cum eis descenderunt in puteos. Interea spiritus quidam ascenderunt de abysso flammivoma, habentes oculos flammantes, de ore et naribus ignem putridum efflantes, qui forcipibus igneis [Col. 0362C] nitebantur me comprehendere, sed non praevaluerunt. Apparuit enim mihi dux meus cum fulgore, quasi stellae micantis, semperque crescentis inter tenebras. Eductusque in lucem apertam, vidi ante nos murum permaximum, altum et longum sine termino, non habentem januam, vel fenestram, vel ascensum: in cujus summitate, nescio quo ordine, statim fuimus.

Et ecce ibi campus latissimus plenus fragrantia vernantium flosculorum, et splendore lucis inenarrabilis, in quo erant innumera hominum albatorum conventicula, sedesque plurimae, et laetantium agmina. Tunc coepi cogitare quod regnum coelorum esset, de quo saepe audieram. Cui cogitationi [Col. 0362D] meae respondens dux meus: Non est hoc, inquit, regnum coelorum, ut autumas, sed regio spirituum sanctorum; nondum tamen tantae perfectionis, ut in regnum coelorum statim mereantur introduci. Puteus autem flammivomus, quem vidisti, os ipsum est gehennae; in quem qui semel ceciderit, nunquam inde exibit. Tu autem quia 330 nunc ad homines reverteris, studeas magis in simplicitate et rectitudine vivere, ut inter haec, quae cernis agmina laeta in aeternum vivas. Delectatus autem suavitate et loci decore, consortioque sanctorum, multum detestatus sum reverti ad corpus, nec tamem ductorem aliquid rogare audebam. Sed inter haec, nescio quo ordine, repente me inter homines vivere cerno.

[Col. 0363A] Narrabat autem visiones suas non curiosis et indoctis, sed religiosis, etiam regi Wilfrido [forte Alfrido] viro religioso, victitans usque ad diem mortis in pane cribrario, tenuique diaeta, intrans flumen quotidie, saepe etiam congelatum ob carnis castigationem, in quo preces et orationes fudit Domino. Cui cum objiceretur quare tot se miseriis et frigoribus affligeret, respondit: Ut caveam majora quae vidi. Sicque exemplo sanctae conversationis suae multos provocavit ad poenitentiam. Item Hieronymus ad Heliodorum: Veniet, veniet dies illa, in qua »corruptibile hoc induet incorruptionem, et mortale hoc immortalitatem (I Cor. XV);---beatus servus, quem Dominus invenerit vigilantem (Luc. XII).« Tunc ad vocem tubae pavebit terra cum populis, [Col. 0363B] tu gaudebis. Judicaturo Domino, lugubre mundus immugiet, tribus ad tribum pectora ferient, potentissimi quondam reges nudo latere palpitabunt. Exhibebitur cum prole sua vere tunc ignitus Jupiter, adducetur et cum suis stultus Plato discipulis; Aristotelis argumenta non proderunt. Tunc rusticanus et pauper exsultabis, ridebis, et dices: Ecce crucifixus Deus meus. Ecce judex, qui obvolutus pannis in praesepio vagiit. Hic est ille operarii, et quaestuariae filius; hic, qui matris gestatus sinu, hominem Deus fugit in Aegyptum; hic vestitus coccino, sentibus coronatus. Hic magus, daemonium habens, et Samarites appellatus a blasphemis. Cerne manus, Judaee, quas fixeras; cerne latus, Romane, [Col. 0363C] quod foderas. Videte corpus, an idem sit quod dicebatis clam nocte sustulisse discipulos. Ut haec tibi, frater, dicerem, tua me compulit dilectio, et ut te gaudiis his interesse contingat, laborem, qui nunc durus est, aggredere.



CAPUT CLI. De gaudio, et praemio beatitudinis aeternae.

Hieronymus in fine epistolae ad Eustochium describens gaudia et praemia beatitudinis aeternae, ait (De virginit. servanda): Egredere paulisper, quaeso, de carcere, et praesentis laboris ante oculos tuos pinge mercedem, quam »nec oculus vidit, nec auris audivit, nec in cor hominis ascendit (I Cor. II).« Qualis erit illa dies, cum tibi Maria mater [Col. 0363D] Domini choris occurret comitata virgineis, cum post Rubrum mare, submerso cum suo exercitu Pharaone, tympanum tenens, praecinet responsuris: »Cantemus Domino, gloriose enim honorificatus est: equum et ascensorem 331 projecit in mare!« (Exod. XV.) Tunc Thecla in tuos laeta volabit amplexus; tunc et ipse Sponsus occurret, dicens: »Surge, veni, proxima mea, sponsa mea, columba mea (Cant. II);« quia, »ecce hiems transiit, imber abiit, et recessit (ibid.)« sibi. Tunc et angeli mirabuntur, et dicent: »Quae est ista prospiciens, quasi diluculo, pulchra ut luna, electa ut sol? Videbunt te filiae, et reginae laudabunt, et concubinae praedicabunt (Cant. VI).« Hinc et alius castitatis chorus incurret. Sara cum nuptis veniet, filia Phanuelis [Col. 0364A] Anna cum viduis. Erunt in diversis gregibus carnis et spiritus, matres tuae. Laetabitur illa quod genuit, exsultabit illa quod docuit. Tunc vere Dominus super asinam ascendet, et coelestem ingredietur Jerusalem (Matth. XXI), tunc parvuli (de quibus in Isaia Salvator effatur: »Ecce ego, et pueri mei, quos mihi dedit Deus (Isa. VIII),« palmas victoriae sublevantes, consono ore cantabunt: »Hosanna in excelsis! Benedictus qui venit in nomine Domini! Hosanna in excelsis.« (Matth. XXI.)

Tunc »centum quadraginta quatuor millia in conspectu throni et seniorum tenebunt citharas, et cantabunt canticum novum. Et nemo poterit dicere canticum illud (Apoc. XIV),« nisi numerus diffinitus. »Hi sunt, qui cum mulieribus non sunt coinquinati: [Col. 0364B] virgines enim permanserunt. Hi sunt, qui sequuntur Agnum quocunque vadit (ibid.).« Quotiescunque te vana saeculi ambitio delectaverit, quoties in mundo videris aliquid gloriosum, ad paradisum mente transcende: Hic esse incipe quod futura es, et audies a Sponso tuo: »Pone me sicut« umbraculum »in corde tuo, sicut signaculum in brachio tuo (Cant. VIII),« et opere pariter, et mente munita, clamabis et dices: »Aquae multae non poterunt exstinguere charitatem, et flumina non cooperient eam (ibid.).« Item Hieronymus in fine epistolae ad Demetriadem [t. II incipit: »Si summo ingenio,« sed non est Hieron]: Considera, quaeso, magnitudinem praemii tui, si tamen considerari potest quidquid immensum est. Post abscessum animae, post interitum [Col. 0364C] carnis, post favillas et cinerem, in meliorem statum virgo reparanda es. Mandatum corpus terrae, in coelum elevandum est; mortale tuum immortalitatis honore mutandum est. Post haec, angelorum donanda es consortio, regnum acceptura coelorum, et in perpetuum mansura cum Christo.

Quid igitur retribues Domino pro omnibus quae retribuit tibi? (Psal. CXV.) Quid remuneratore tanto dignum facies, aut quem laborem putabis durum, cujus tanta sunt praemia? Unde Apostolus: »Nullae sunt condignae passiones hujus temporis ad futuram gloriam, quae revelabitur in nobis (Rom. VIII).« Et item: »Hoc momentaneum passionis, aeternum gloriae pondus operatur in nobis (II Cor. [Col. 0364D] IV).« Tu ergo, cui adventus Christi dierum noctiumque meditatio est, cui pro conscientiae puritate, Domini est optanda praesentia; quae consummationem saeculi, quasi certum praemii tui tempus exspectas, exsultationem de illo die capies, non timorem. Tunc enim tu sanctorum mista choris et sanctis comitata. virginibus, in amplexus Sponsi obviam subvolabis, et dices: »Inveni quem quaesivit anima mea (Cant. III).« Nec ullius temporis jam separationem timebis, quae semel immortalitatis gloria et incorruptionis splendore donata es, cum Christo semper regnatura, Apostolo dicente: 332 Quoniam et »ipse Dominus in jussu, et in voce archangeli, et in tuba Dei descendet de coelo, et mortui, qui in Christo sunt, resurgent primi: deinde nos qui vivimus, qui [Col. 0365A] residui sumus, rapiemur cum illis in nubibus obviam Christo in aera, et sic semper cum Domino erimus (I Thess. IV)---: haeredes quidem Dei, cohaeredes autem Christi (Rom. VIII).« Haec sit igitur tua cura semper, hoc studium; haec jugiter in corde virginis volvantur; in his totius diei versetur labor, in his etiam somnus noctis reponatur; in haec anima rursus evigilet. Nullus labor durus, nullum tempus longum videri debet, quo gloria aeternitatis acquiritur.



CAPUT CLII. De jucunditate aeterna.

Consistit jucunditas aeterna in duobus: In cognitione Dei, et gaudio sanctorum in patria. De cognitione [Col. 0365B] legimus in Evangelio: »Haec est autem vita aeterna, ut cognoscant te verum Deum, et quem misisti Jesum Christum (Joan. XVII).« Quid majus, quam videre Deum facie ad faciem, eumque cognoscere, sicut et cogniti sumus? (I Cor. XIII.) De gaudio legimus: »Quia gaudebit cor vestrum, et gaudium vestrum nemo tollet a vobis (Joan. XVI).«

Hoc gaudium de visione et societate Dei magnum valde, admirans Propheta, exclamando ait: »Quid enim mihi est in coelo, et a te quid volui super terram?« (Psal. LXXII.) Totus mundus »lenticula rufa« est (Gen. XXV), habita comparatione ad magnitudinem gloriae tuae, cujus participes erimus. Tunc implebitur quod alibi ait: »Sicut audivimus, sic vidimus [Col. 0365C] in civitate Domini virtutum, in civitate Dei nostri, in monte sancto ejus. Deus fundavit eam in aeternum (Psal. XLVII).« Et alibi: »Exsultabunt sancti in gloria, laetabuntur in cubilibus suis (Psal. CXLIX), hoc est, in conscientiis, vel mansionibus suis. Hoc gaudium praegustans Psalmista, in alio loco ait: »Haec recordatus sum, et effudi in me spiritum meum; quoniam transibo in locum tabernaculi admirabilis usque ad domum Dei. In voce exsultationis et confessionis sonus epulantis (Psal. XLI).« Ubi introducti ad nuptias sponsi et sponsae, Agno vescemur immaculato, cum sponsus transiens ministrabit singulis nobis. Quarum nuptiarum et thalami ingressum praevidens Propheta, ait: »Laetatus sum in his quae dicta sunt mihi: In domum Domini ibimus [Col. 0365D] (Psal. CXXI).« Ubi, »sicut laetantium omnium habitatio est in te (Psal. LXXXVI).« Tunc implebitur quod legitur in Canticis: »Columba mea in foraminibus petrae, in cavernis maceriae (Cant. II).« Supplebit enim et restituet Ecclesia cavernam et ruinam angelorum. Nunc dicitur: »Plorabitis et flebitis vos (Joan. XVII). Et: »Euntes ibant et flebant (Psal. CXXV).« Tunc autem dicetur: »Tristitia vestra convertetur in gaudium, et gaudebit cor vestrum (Joan. XVII).---Venientes autem venient cum exsultatione portantes manipulos suos (Psal. CXXV).«

Et quia ad hujus gaudii, quod, »nec oculus vidit, nec auris audivit (I Cor. II),« explicationem insufficientes [Col. 0366A] et invalidi sumus, a longe speculantes sanctam matrem 333 nostram Jerusalem coelestem, ut mammotrecti: et balbutientes cum sancto Isaia dicamus: »Secretum meum,« de poena aeterna, quia rarus est qui eam credat vel quia inexplicabilis est, »mihi (Isa. XXIV).« Et quemadmodum orator depingens dolorem parentum filii patrisfamilias mortui, cum ventum esset ad dolorem patris exprimendum pro filio, defecit non habens plures, vel majores dolentium affectus praedictis depingere, quod potuit fecit, depingens patrem panno involutum habentem caput, ut hoc esset signum immensi et inexplicabilis doloris: sic verbis nostris de gaudio patriae finem imponimus, insinuantes per hoc illud esse immensum et inexplicabile.



CAPUT CLIII. De proprietate monachorum.
[Col. 0366B]

Judas »fur et loculos habens (Joan. XII)« asportabat res pauperum; qui merito furti et sacrilegii, proditor Christi, suique homicida effectus est. Sic Ananias et Sapphira (qui tamen non leguntur ita expresse renuntiasse omnibus, ut monachi): qui cum illis, nisi totum quod voverunt reddant, mentiuntur Spiritui sancto, incurrentes maledictum Petri (Act. V). Qui cum nec de crepida possint dicecere, mea: quomodo de bursa, litteris, voce sonora, pecunia et hujusmodi? Hoc possunt, qui non unicam [Col. 0366C] habent, scilicet animam suam. Unde et monachus dicitur custos unius, scilicet animae suae. Sic et Saul, quia contra praeceptum Domini reservavit Agag regem pinguem, et pinguiora, nec interfecit Amalec, perdidit regnum (I Reg. XV). Sic et monachi, quibus omnia mundana, sunt anathemata, et quoad possessionem, et quoad communem vitam, nisi occiderint in se carnem, et mundum, et omnia quae ejus sunt, quibus abrenuntiaverunt, amittent coeleste regnum.

Item: Hi cum Achan (quia furantur de anathemate Jerichontino, id est mundiali aliquo ab eis suspenso, ne utantur) interficiuntur a vero Josue (Jos. VII). Hi, non dico similes, sed deteriores sunt sacerdotibus Belis habentibus falsa ostiola (Dan. XIV), religionem [Col. 0366D] suam convertentes in laqueos et retia pecuniae. Hi etiam similes sunt Ophni et Phinees, filiis Heli, qui etiam pro frustis carnium occisi sunt (I Reg. II). Pro quorum peccato, et pater punitus est, et arca Dei capta (I Reg. IV). Vide quantum est peccatum talium. Vix invenies, quod pro peccatis aliquibus punita fuerit multitudo, nisi pro peccato sacrilego hujusmodi.

Peccante Achan pollutus est populus anathemate (Josue VII). Et item: Erexisti altare sacrilegum, et cras ira Dei desaeviet in populum, hoc est Ephod Gedeonis (Judic. VIII).

Item, alii fures furantur ex macie, isti ex adipe cum tota Ecclesia ministret eis necessaria. Isti etiam [Col. 0367A] similes sunt Monedulae, quae abscondit quod sibi datur, 334 cum non sit ei necessarium. Hujusmodi monachos cum pecunia districte praecepit Benedictus sepeliri extra ecclesiam. Item Hieron. (De virg. servanda, c. 14) in epist. ad Eustoch. de eremita, qui inventus est in morte habens centum solidos, qui judicio aliorum eremitarum ligati sunt ad collum ejus, et sepulti cum eo et in haec verba: »Pecunia tua tecum sit in perditione (Act. VIII).« Sic et de monacho Gregorii (in Vita S. Greg.), qui inventus est unum aureum habens, factum est. Item in Matth. (cap. XXIV): »Tunc hi qui in Judaea sunt, fugient ad montes,« id est qui sunt in confessione fidei: »Et qui in tecto est,« id est qui excedit carnem animo, »non descendat tollere quid de [Col. 0367B] domo,« id est qui omnia reliquerunt et culmen virtutum altius descenderunt, non redeant ad aliquos »animatus« pristinae conversationis. Monachus »qui est super tectum« et habet propria, »non descendat aliquid tollere de domo sua,« vel alicujus privati quod esset tolerabilius, sed de domo aliena Christi et pauperum. Et cum sacrilegus sit, etiam laicus, qui tollit rem sacram, et in professione benedictam, tollit de sacro, et contumeliam facit Spiritui sancto expellens ipsum de domo tua, qui membra Christi membra facit pecuniae, et »templum Dei speluncam latronis (Matth. XXI),« et loculum nummi:

O nummi, nummi, [quis] vobis hunc praestat honorem? [Col. 0367C] (JUVEN. sat. V.)

Vos estis dii. O pecunia mihi es [al. est] disciplina!

Item II Mach. XII: »Vir fortissimus Judas, collatione facta, duodecim millia drachmas argenti misit Jerosolymam,« etc. Quid tibi de monacho, qui in cuculla, vel etiam in arca habet aureos sicut idola? Inde habent pitantias proprias in refectorio (Reg. S. Ben. c. 54). Sed quomodo, cum nec, sine speciali licentia, litteras habere possint? Tutius esset eis, quod nihil acciperent, nisi per manum praepositi. Sed de interfectis sub Juda (II Mach. VIII), quid mirum, si aliqua sibi retinuerunt, unde viverent, cum profugi et quotidie in bello, et fame, et morte affecti [Col. 0367D] essent? Nos autem in pace et sine necessitate quaerimus superflua.

Item, si Tobias exsul inter gentes (qualibus ex permittit fenerari), et [qui] propria habere poterat, dixit de agno, quem attulit ei uxor sua: »Vide ne furtivus sit (Tob. II):« quid de monacho dicendum? Vide ne fur sit, ne sacrilegus sit. Ubi est abbas Tobiae etiam caeco similis, qui audiat pecuniam sub cuculla non balantem, sed trementem, et dicat: Vide ne furtiva sit pecunia? Item, quidam religiosi simulant sub obtentu fratrum vel amicorum, quorum, ut aiunt, sunt depositarii, et quasi procuratores, et negotiatoribus tradunt, cum nonnisi ecclesiastica ministeria liceat eis exercere. Item, si Nadab et Abiu [Col. 0368A] igne consumpti sunt, quia alienum ignem Deo obtulerunt (Levit. X), quid de monacho, qui alienam rem diabolo offert, dum sibi furtive approbat [f. appropriat] et pejor alio raptore non sacrilego, qui privato aufert (iste enim pluribus, scilicet toti conventui, et omni pauperi res suas aufert) et ideo magis peccat: »Nec dimittitur peccatum, nisi restituatur ablatum (Reg. 4 jur. in 6, ex Aug.)« Item, prior quidam fratri cuidam volenti facere bibliothecam, prohibuit, dicens: Non fiet hoc, ne sit idolum tuum in quo 335 aliquam pro prietatem vindicares et invideres, si alius acciperet. Modo sustinentur monachi manifeste habentes proprietatem, et etiam rapientes et communicantes, cum praepositis comitis, lucra. Item, [Col. 0368B] omnibus quodammodo proprietas prohibita est. Unde: »Charitas non quaerit quae sua sunt, sed quae Jesu Christi (I Cor. XIII);« et maxime charitas talium, qui de communi habent omnia necessaria et sine labore, »habentes promissionem vitae (I Tim. IV),« quae nunc est, et futurae; qui omnia habent contemnendo; unde: »Centuplum accipient, et vitam aeternam possidebunt (Matth. XIX).---Credenti enim nihil deest; avarus etiam obolo indiget (Prov. XVII, sec. LXX).« Item, eremitam de oblatis colligentem pecuniam invasit lupus, vel sacer ignis, etc.

Monacha etiam in extremis laborans, cum pauculos nummos, quos habebat in arca, extrahi fecisset [Col. 0368C] et reddi, non potuit animam exhalare, quousque obolus, qui in fundo arcae latenter remanserat, ejectus esset. Quo ejecto, in pace migravit ad Dominum.

Item Hieronymus: Sicut non inveni meliores quam in claustro bene conversantes; ita nec deteriores quam in claustro male viventes, quia vel sunt »ficus bonae, bene valde; vel ficus malae, male valde.« Unde psal. XXX: »Super omnes inimicos meos factus sum opprobrium vicinis meis valde, et timor notis meis.« Item, tanta in Martino adhuc catechumeno frugalitas fuit, ut potius videretur monachus quam miles.

Item (in ep. ad Heliodorum monachum): Proprietas [Col. 0368D] monachi non est anathema Jericho, sed Jerusalem. Etiam singularitas in his, quae ad religionem sunt, sine conscientia abbatis, prohibetur ut sacrilega, quia, ut ait sanctus Benedictus: Quod fit absque conscientia abbatis, vanitati deputabitur, non mercedi. Fortius quod est cupidum. Item Hieronymus: Errat qui dicit idololatram ponentem duo grana, etc.

Nota etiam quod quaedam sunt, in quibus etiam saeculares nullam habent proprietatem, nec meum nec tuum debet dici. Unde:

Nec proprium solem natura, nec aera fecit,
Nec tenues undas.
Item, in consilio daemonum magis probatus est, qui [Col. 0369A] monachum subvertit et decipit: Unde, hinc patet quantus sit ordo monachorum. Item Lucas IX): »Nemo mittens manum ad aratrum,« etc. Glossa Ambrosii super hunc locum: Si discipulus [Col. 0370A] Dominum secutus arguitur, etc. Item, cellae solebant dici obedientiae, quia nonnisi coacti per obedientiam ad eas claustrales accedebant. Modo autem sunt vinditiae et emptitiae.





336-337 IN VERBUM ABBREVIATUM NOTAE AUCTORE R. P. D. GEORGIO GALOPINO MONASTERII SANCTI GISLENI IN HANNONIA RELIGIOSO.
[Col. 0369]

[Col. 0369B] Verbum abbreviatum.] Orditur auctor ab hoc loco Apostoli ad Rom. IX, secundum litteram sumpto, quem in sequentibus ad mysticum sensum tropologicum, seu moralem transfert; ita ut Verbum abbreviatum, sit excessuum et vitiorum resecatio, ac subinde virtutum introductio. Et hoc est ex mente B. Augustini. Is enim uno loco ait: Verbum consummans et brevians faciet Dominus super terram; id est, ut compendio fidei per gratiam salvos faciat credentes, non per innumerabiles observationes, quibus illa multitudo filiorum Israel serviliter onerata premebatur. To. IV, Lib. I, quaest. 2 ad Simplicianum.

Altero: Hoc est Verbum quod breviavit Deus super terram, inquit, observatio duorum praeceptorum charitatis. Nam in his tota lex pendet et prophetae. To. II, epist. 205 ad Bonifacium paulo post initium.

Incircumscriptilis.] Ut Deus.

Voluit circumscribi.] Verbum jam caro factum. Joan. I.

[Col. 0369C] Quod nobis tribuit.] Hoc, amanuensis incuria, videtur omissum in M. Quomodo, inquit B. Hieron. arrhabo, qui nobis tribuitur etc. In cap. I ad Ephesios.

In arrham et pignus.] Nequaquam in arcam, ut M. Hic audio B. Augustinum de Christo sponso dicentem: Ad hoc arrham det sponsus, ut in arrha sua ipse ametur. Ergo ama, etc., to. IX, tract. 2 in Epist. Joannis post medium. In quo arrha 338 et pignos differant edocet B. Hieron. loco supra citato.

Deprehenderemus.] C. comprehenderemus.

Breviter et succincte.] Patent haec. Interea M. Breviter et securius.

Infinitas est.] Nil melius. Etenim infinitas (ut Arist. I, De coelo) tripliciter attenditur: Quoad magnitudinem, numerum et durationem. Hic ad numerum. Ergo perperam M. et C. legunt: Infirmitas est.

Distrahit nos.] Ex Seneca ad Lucilium epist 2 in medio. V. et M. distinguit. Non damno, pro dividit et separat. At Senecae textus biblioth. nostrae in membrana [Col. 0369D] cum Justo Lipsio: distringit.

Librorum multitudo.] C. Legerat Verborum multitudo, sed correxit.

Satis est habere.] Seneca, epist. 2; idem I De tranq., cap. IX. Quo mihi innumerabiles libros et bibliothecas, quarum Dominus vix tota vita sua indices perlegit? Onerat discentem turba, non instruit. Et infra: Paretur itaque librorum quantum satis sit, nil in apparatum, etc.

Inquinant, non alunt.] Ita censet Aeschylus:

,
Qui fructuosa, non qui multa scit, sapit.

[Col. 0370B] Illo die decoquas.] Noster textus Senecae m. s. concoquas. Equidem bene, ut haereat in re cibi, ait Lipsius.

Aliquid apprehendo.] Probe Laert. in Arist. Ut non ii qui plurimum comedunt et exercentur, melius valent iis qui modice; ita, non qui plurima, sed qui utilissima legerint docti censendi et studiosi.

Super esset aetatis.] Sana Senecae lectio epist. 48, C. multum esset aetatis.

Temporis egestate.] V. Temporis aerumna, sed vitiose Senecam vide.

Scientia rerum.] Stoici retinebant dogma, esse vitia ignorantias illarum rerum, quarum scientiae virtutes sint. Lipsium vide II Manuduct, dissert. I.

Sed et ad amplustre C. Sed ad amplustre. V. sed et aplustre. Utrumque verbum placet. Festus: Aplustria, inquit, navium ornamenta, quae, quia erant amplius quam essent necessaria usui, etiam amplustria [Col. 0370C] dicebantur. Juvenalis:

Amplustre et summo tristis captivus in arcu.

Dirigit cursum.] V. cursus. C. gressum. Virgil. De certam. Navali, lib. V.


   Huc dirige cursum
Littus ama.

Cum punctum et minus.] Mendose V. Cum puncto, etc.

Ubicunque benedictum est.] Genuina lectio, mea sententia. Ex quibuslibet enim, etsi profanis auctoribus, licet excerpere quod utile est et bonum, Apostolus Arato poeta usus est, Act. XVII, 28, Menandro, I Cor. XV, 33; Epimenide, Tit. I, 12.

Praeterea id edocent licite fieri B. Augustinus, Stephanus Cantuariensis, et infiniti similes, ita tamen, ut resectis unguibus, inquit B. Hieronymus epist. 146, ad Damasum, to. III, et ad Romanum oratorem quae incipit: Sebesium nostrum. B. Aug. 339 lib. II De doct. Christ. cap. 4 initio. Stephanus Cant. capite ultimo De Virt. et vitiis.

[Col. 0370D] Meum est, inquit theologus, etc.] Aptum nempe mihi ac proficuum. V. autem legit: Necessarium est, inquit theologus: Utique placet, si alibi Senecam audierim. Nam epist. 45. Quod bonum est, utique necessarium est. Praefero tamen dictum epist. 16. Quidquid bene dictum est ab ullo, meum est.

In Ecclesia.] Supple Militante. M. omittit ly Ecclesia.

Nimia prolixitas.] Ordo praeposterus in V. Cuilibet istorum est inimica prolixitas mater oblivionis et noverca memoriae. M. autem: Cuilibet istorum inimica et noverca est prolixitas, mater oblivionis et memoriae. (Forte add., et hostis memoriae.) Ergone [Col. 0371A] mater memoriae? Nequaquam. Sicut enim stomachus nimia ciborum copia gravatus, non sane digerit; ita memoria prolixitate onerata, non nutritur, sed confunditur.

Et aedificio.] Recte V. Duo mendose, aedificatio, ob antipathiam casus.

Cui subserviunt priora.] Nempe lectio et disputatio. V. pro priora, habet prima.

Et dubitabilium.] M. et C. sic: Post lectionem igitur, et disputationem sacrae Scripturae dubitabilia inquirantur, et non prius praedicandum.

Cortina cortinam.] Ordinate et vicissim, seu, ut fidelis infidelem trahat, ut habet Glossa in cap. Cum venisset, extra de sacra unctione (Decretal. Gregor. lib. I, tom. XV).



CAPUT II.

Item idem.] Hieronymus in cap. XVI Ezechielis ad illud: Vestivi te discoloribus (pro quo LXX habent: [Col. 0371B] Indui te variis) addit: Legis caeremoniis, quarum occupata studio idola derelinqueres.

Item Isaias.] V. addit: Cap. CLXIII. C. et M. in margine; CLXIV. Magna supputati numeri varietas. In Bibliis nostris ms. in maximo folio, tantum numeravi Isaiae capitula CLVIII, versus autem (quos in calce vidi supputatos) 1580. Divisio autem capitum, quae nunc est in Bibliis nostris, facta est ab annis 400, ad quam factae sunt Bibliorum concordantiae ab Hugone cardinali et Conrado Alberstadio monacho, suffragantibus quingentis diversorum coenobiorum monachis, ut habet Sixtus Senensis in Bibliotheca Sancta. l. III, Methodo 3. Sed redeamus. Hic locus Isaiae incipit: Quare appenditis, V. vero: Quare non appendimus. M. Quare non appenditis.

Argentum vestrum.] V. consequenter: Argentum nostrum.

Non in panibus.] M. et V. quia negationem initio praeposuerunt, jam demunt.

Scriba et Pharisaeus.] Belle, est que glossa interlinealis [Col. 0371C] in cap. XXXIII Isaiae vers. 18, V. male omittit Scriba.

Asteriscos et obelos.] Origenes, et post eum B. Hieronymus his usi sunt. De Origene testatur idem B. Hier. Apologia adversus Ruffinum lib. II, cap. 8. De B. Hieronymo scribit S. Augustinus epist. 88 ad eumdem. Quid autem asterisci quid obeli 340 sint, quaeris? Audi B. Hieronymum to. II, epist. 89 ad B. August. cap. 6. Ubicunque virgulae, inquit, id est, obeli sunt, etc. Ubi asterisci, id est stellulae praelucentes, etc.

Illuminandis et confodiendis.] Illuminantur genuinae et sanae lectiones: confodiuntur superfluae, aut quae non sunt receptae Graece, sagitta Latine.

Praeposuerunt.] Non proposuerunt, ut C. quia infra dicitur. Ut haec praeponeremus.

A Damaso papa.] Hujus epistola cum quaestionibus ad B. Hieron. et vice versa, est 124, altera 125.

Totam bibliothecam.] Insignis monachi labor. [Col. 0371D] Scribantur libri, inquit ille ad Rusticium, ut et manus operetur cibum, et mens lectione saturetur. Item ibidem: Ama scientiam Scripturarum, et carnis vitia non amabis.

Historice, allego.] Paucis excipe.

Littera gesta docet, quid credas allegoria:

Moralis quid agas, quo tendas anagogia. Cupis plura? Consule B. Augustin. libro De utilitate credendi contra Manichaeos cap. 3.

Item August. Noli.] M. in margine, ait: forte Gregorius. Is in Pastorali non absimilia legit. Qui ad verae praedicationis verba se praeparat, necesse est ut causarum origines e Sacris paginis sumat, ut omne quod loquitur, ad divinae auctoritatis fundamentum revocet, atque in eo aedificium suae locutionis firmet. B. Hieronymus ad Nepotianum epistola, quae incipit: Petis a me, sermo presbyteri, inquit, lectione Scripturarum condiatur. Locus est B. Augustini 3, contra Maxim. cap. 14 et in psal. LVII. Nec [Col. 0372A] absimilia habentur lib. De unita Ecclesiae cap. 3, 6, 10 et 16.

Verbis meis.] M. et V. Litteris meis.

Et Vetus Testamentum.] M. Et veterem characterem. V. Vel veterem canonem. Idem aliquando legi in Eusebio Eccles. hist. lib. VI, cap. 18 post Origenem: Non est ignorandum, inquit, viginti et duos esse libros in canone Veteris Testamenti.

Item ait Apostolus.] Inter theologos puro Apostoli nomine, B. Paulus intelligitur. Hic autem, hocve tantum loco, sanctum Petrum intellige. I. Epist. cap. 4.

Saburra.] Inani et inutili sarcina. Saburra naves onerantur, ut stabiliores sint contra procellam. Unde Virg. 4 Georg.

Ut cymbae instabiles fluctu jactante saburram

Tollunt.

In Legenda S. Martini.] Per Severum Sulp. conscripta. Dial. I, cap. 12.

Potius in verbis.] O quam belle B. Benedictus [Col. 0372B] cap. VII Regulae: Pauca et rationabilia verba loquatur monachus. B. Gregorius Moral. XXX, cap. 7. Recte scit dicere, qui novit ordinate tacere. Et Seneca epist. 75: Non delectent verba nostra, sed prosint.

341 Ex oculis Domini liquitur.] Hoc sensu, non bene liquatur, ut V.

A quo Isaac amovit.] Duo perperam legunt Jacob, Nam de Isaac hoc legitur Gen. XXVI. Rursum (Isaac) fodit alios puteos, quos foderant servi patris sui Abraham, et quos illo mortuo olim obstruxerant Philisthiim. M. bene tacuit Jacob, sed adhuc melius, si Isaac adjecisset sicut ex textu Scripturae correximus.

Sicut otiosi.] Hoc otiosi, abest in M.

Usque faciet.] Usque ad illa verba, quae in eodem psalmo sequuntur: Et omnia quaecunque faciet.

Quia est verbum vitae.] V. et C. Quod est verbum vitae. Malui conjunctionem causalem. In Scriptura, [Col. 0372C] ait Glossa moral. per folia significantur aliquando verba, quae in Christo fuerunt, non defluentia, sed stabilia. Unde Matth. XXIV. Verba autem mea non transibunt.

Sed folia decident.] C. occident.

Textus est umbra.] Si legero verba pro umbra, ut C. et V. Quis sensus? Glossa interl. super illud psal. XVII: Tenebrosa aqua, ait: Obscura doctrina est in prophetis et omnibus praedicatoribus.

Verbum aeternae vitae.] Recte. Vetus, umbra; Novum Testamentum, veritas.

Deut. c. XIX. Tria cap. LXXV. Miror tantum numerum capitum Deuteron. cum in Bibliis nostris ms. solummodo novemdecim viderim, versus autem 2600.

Arbor non frondosa.] De qua III Reg. XIV, vers. 23. C. legit fructuosa, sed vitiose; nam feret contradictio cum sequentibus.

Non pampinosa.] Ut eloquentiae torcularia, non [Col. 0372D] verborum pampinis, sed sensuum, quasi uvarum expressionibus, redundarent. B. Hier. ad Rusticum, quae incipit: Nihil Christiano. cap. 2.

Solutus est liber.] Non improbo M. et V. Solutis septem signaculis libri per Christum clavem David, pro quibus, ut solverentur flevit Joannes. Ne cogamus, etc. Fere similia habet B. Hieron. Epist. ad Paulinum, quae incipit: Frater Ambr. ante medium.

Pro quibus ut.] Ex M. et V. adjeci: Pro quibus, quod ad signacula refertur. C. pro quo.

Aqua nubium.] Ex ps. XVII. Per haec, auctor intelligit prophetarum dicta, quae ex se obscura sunt, atque ita interprete indigeant.

Cum tamen Christus.] M. Cum tantum Christus.

Lib. Sap. cap. ultimo.] Hodie 19, olim 45, vel, ut alius codex, 41.

Vel intelligit.] V. id omittit.

[Col. 0373A] Levit. cap. XXVI.] C. in margine cap. LXXXVII. Haec, usque Caupones. desunt in V.

Vetutissima veterum.] Nota discrimen. C. Vetustissima veterum, ut magister Anselmus, et Gilbertus, comedetis (deest in usu) id est imitabimini; et vetera, id est modum legendi modernorum, qui, etc. M. in margine, nomina Anselmi, Albrici Rem. Roberti, Pulani et Gileberti videtur velle revocari, superpositis 342 tribus punctis, ad illud: Modum legendi modernorum. Nomen vero Simonis, quod etiam in margine habetur, rejicit ad illa: Modum legendi antiquorum.

Imitabimini.] Non immutabimini, ut C.

Caupones tui.] Versio septuaginta Interpretum cap. I Isaiae: Caupones tui miscent vinum aqua.

Amurcam.] Faecem olei.

Ad caetera utiliora.] V. ad caetera opera. Sed dixero: Ad caetera utiliora opera.

Et impedimentum.] Id ex solo V. Nec abs re [Col. 0373B] est, eo quod hi libri magnum capiant locum vixque unius fortissimi viri viribus admotis, ad alium transferri valent.

Ut situs locorum.] Haec ad geographiam.

Numeros annorum.] Ad chronologiam.

Genealogias.] Interminatas, de quibus Apostolus I Tim. I, 4.

Responsiones.] C. rationes.



CAPUT III.

Ephesios cap. IV.] Tria 19.

Praestant ruinam.] Ruinam omittunt V. et M.

In eodem VI capite.] Tria VIII.

Verumtamen.] C. versutum: Si bene; profecto talem disperdet Deus, quia Vir versutus odiosus est. Prov. XVII. Sed plane repugnat textui psalmi.

Sunt enim qui tales.] Glossa Cassiodori.

Sit altare concavum.] Jussum est Exod. XXVII. Videatur Glossa.

[Col. 0373C] Coelum ferreum.] Auctor hic imitatur LXX, Interpretes, alioquin versio S. Hieronymi, Sicut ferrum.

In eodem cap. XXVI.] Tria 87.

Id est divinam Scripturam.] C. divinam non legit. Glossa in hunc locum per terram aeneam, non Scripturam, sed terram siccam et infructuosam intelligit, qui est sensus litteralis.

Imbrem, id est Doct.] Ita B. Hieron. in cap. LV Isaiae.

Germina virtutum] Non genimina ut C.

Nihil subtilius.] Hoc Senecam redolet epist. 82. Ibi enim: Nihil est acutius arista, etc.

Obest utilitati.] M. et C. subtilitati.

Non garrire.] Seneca non dicere.

Non linguose loqui.] Omittit V.

Non est populare.] Seneca epist. 16. V. vero: Non in populare.

In gyris Meandrinis.] Idem Seneca epist. 104, [Col. 0373D] al. 105, ante medium. C. In Vigiliis Meandrinis.

Et cavillarum aedibus.] Ex solo V. adjeci.

343 Quid mihi verba.] Seneca epist. 48. Tu mihi verba, etc.

Vaferrimas.] Sic duo exemp. cum Seneca. V. male, ferrugineas.

Senes ludimus.] Fateor me ex Seneca in textu reposuisse Senes: alioquin C. Serie. M. et V. Series. Ex notariorum abusu.

Advocatus es.] Ex Seneca epist. 48. C. Vocatus es. V. Advocandus.

Intentae securi.] Novellus super intentae, in C. scripsit; sublatae.

Pestes Erebi.] Cacodaemones.

Adversus mortem tutam.] Restitui Senecae verba ex epist. 82, alias 83, in fine. Nam C. Tantam mortem minuta. V. et M. Totam mortem minuta.

Tam minuta jacula.] C. Diminutive: Jacilla.

De Palemone.] C. De Polemone, vel Philemone. Historiam videto apud Val. Max. lib. VI, cap. 11, et [Col. 0374A] S. Hieron. in cap. I Oseae; S. Aug. ep. 130.

Vitae perditissimae.] M. vitae probatissimae. Ironice, bene. Nam ille luxuriae maxime deditus erat.

Insignia luxuriae.] Recenset ea Isaias c. III, 19.

Verba captiosa.] Ita et Seneca epist. 82. C. Verba captionis.

Contra vitia susceptam.] Aciem nempe. Non penitus rejicio. C. Contra vitia suscepta armatur subula levi, etc. M. in margine: contra vitia suscipiunt armaturam subula, id est levi, etc.

Cavillatio eripuit.] Non concavillatio, ut C. Cavillationes argutiae sunt et dicteria.

Verborum significationem.] A Seneca deflectit V. scribens: Verborum designationem.

Quasi nobis vacet.] Seneca epist. 45. Tantum nobis vacat? jam vivere, jam mori scimus? His damnatur C. Quasi verbis vacet.

Et infra.] Epist. 45 ante medium.

Vocum dissimilitudines.] Seneca: Vocum similitudines [Col. 0374B] distinguis.

Ut frontem suam tentet.] Id fecit Diogenes Cynicus, ait Lipsius in Senecam.

Sic ista sine noxa.] M. male: Sic ista sine noxia.

Praestig. acetabula.] Nequaquam acceptacula, ut C. Hunc ludum, etiam hodie non infrequentem, describit Lipsius in Sen. epist. 45.

Pigmaeorum.] Hoc non habetur in Seneca. Si quaeris Pigmaeos, invenies apud B. Hieronymum in cap. XXVII Ezechielis, et S. Aug. l. XVI De civit. Postremo audias facetosum Juvenalem, sat. 13:

Ad subitas Thracum volucres nubemque sonoram,
Pigmaeus parvis currit bellator in armis.
Mox impar hosti, raptusque per aera, curvis
Unguibus a saeva fertur grue. Si videas hoc
Gentibus in nostris, risu quatieris; et illic
Quanquam eadem assidue spectentur praelia, ridet
Nemo, ubi tota cohors pede non est altior uno.
[Col. 0374C] 344 Haec ex ms. nostro Juvenali desumpsi. In impressis versus quintus sic legebat: Risu quatiere, sed illic.

Fallacia delectat.] Sic Seneca. Ergo non, Fabula delectat, ut C.

Non vaco adversus istas.] M. et C. Non vaco ad istas. Potest tolerari, pro non ex professo agito.

Consilium clare dat.] C. consilium clare dant.

Non ergo clamandum.] Audite, theologi; quidni et vos, philosophi? Audite virum (heu! non Christianum) Senecam epist. 52. Quid turpius philosophia captante clamores? Item idem epist. 75. Etiamsi disputarem, inquit, nec supploderem pedem, nec manum jactarem, nec attollerem vocem, etc.

De utraque pudicitia.] M. de utraque prudentia.

Calliditas animi.] Varietas hic est. C. calliditas animi conatibus. M. et V. calliditas animi, magna conantibus. Praetuli Senecam, etsi talis sit tolerabilis: Calliditas, animis magna conantibus.

[Col. 0374D] Declamationis acutae.] V. Delirationis; M. paulo melius: deliberationis.

Et vano.] Seu et inani, ut V. et M.

Studeas non verbis.] Id edocet Seneca epist. 45 et 115.

In te et in aliis.] Ita M. at C. Ad mores vitae in alios exemplo tui reformandos referas. V. autem: Ad mores in te et in alios exemplo tui formandos, sed recenti manu praefixum est in, ut legatur informandos. Annon luculente Seneca epist. 52? Eos, inquit, qui vita docent eligamus, etc. B. Aug. Multi quidem, ait, multis prosunt dicendo quae non faciunt, sed longe pluribus prodessent faciendo quae dicunt. Lib. IV De doct. Christ. c. 27, et plura videbuntur, c. 29.

Puta in te.] C. vitiose: Puta vitae, prout liquet ex Seneca epist. 89, paulo ante finem.

Tuas vexa.] C. necte, pro vexa.

Idololatriam.] Tria, sicut in omnibus mss. vidi, idololatriam.

[Col. 0375A] Superfluis et vanis.] C. omisso, in, superfluis tantum aliud abest.



CAPUT IV.

Vespis et pugion.] Margines M. et C. haec habent: Dominus dilacerata facie cuidam religioso (M. addit abbati) apparuit. Legitur Dominus apparuisse leprosus martyrio monacho, hom. 40, B. Gregorii in Evangelia.

Jeremiae cap. XV.] Tria LXI.

Alia littera.] Non alia lietera, sed Glossa ipsa est interlin. quae sic: Vel qui judicor. C. appropinquat: Vel qui judicem.

Job cap. XIX.] Tria tum in textu cum margine legunt, cap. XIV: Nec mirum. Liber enim Jobi, olim tantum dividebatur in XXXVI capita, hodie vero in XLII.

Ecclesiasticus cap. XVI.] Tria XLIV.

345 Assimilantur] Non assimulantur, ut C.

[Col. 0375B] Libro Eccli., c. XVI.] C. et V. Libro Sap., cap. XLV. M. Paulo quidem melius, sed adhuc indefinite: Libro Salomonis, XLV.

Minoratur.] C. immoratur.

Id est, dist. per multa.] Haec desumpsi ex textu V. et marg. C.

Modo de humanitate.] An fuerit verus homo. M. mendose: de humilitate.

Ut similiter.] C. nisi similiter.

Vel fundunt.] Hoc caret C.

Unius moris.] Unanimes unum sentientes, inquit B. Aug. in hunc locum.

Jerem, c. XXIII.] Tria LXXXV.

Vir ebrius.] Margines duo: Id est, non intelligens.

Madidus vino.] Digere unum quo mades. I Reg. I. C. madidus in vino, Jere. hoc loco: Madidus a vino.

Et ideo quia.] M. omittebat Et ideo, sed aliena [Col. 0375C] manu resarcitum est inter lineas.

Si ergo a facie.] M. ante Si ergo, praemittit M. quod est, Magister, ut colligo ex sequentibus.

Et discrete.] Fallitur C. et discite.

Infra triginta annos.] Hujus, testis est B. Hieron. Praefatione in Ezech. ad Eustochium. C. et M. Infra viginti annos. Vitiose.

Et ita non possumus.] M. et V. Et non possumus, omisso ita.

Os non comminuetis.] Ad haec margines C. et M. Non hic ex hoc esse medullam extrahemus, quantumlibet elaboraverimus ad hoc.

M. non infra.] Per M. Magistrum intellige. Sic enim infra per M. Magister Anselmus, Magister Sentent. etc.

Supra volantes.] V. et C. Sic volantes.

Cum Martino.] Hic: Oculis ac manibus in coelum semper intentus, invictum ab oratione spiritum non relaxabat. Ex Vita ejusdem per Severum Sulp., to. [Col. 0375D] VI. Surii.

Item: Horrendum.] M. super Horrendum legit M. Forte Magister.

Philosophus: Qui.] Haec in Seneca (qui nomine philosophi intelligitur) nondum vidi, at bene in Plauto Mostell. actu V, scena I, initio.

Nauci non est.] M. in latere, id est, insipiens et inutilis

Quod sine periculo.] C. Quod non sine periculo scitur. Ex B. Hier. epist. ad Eustoch. De custodia virginitatis.

Qui ambulat simpliciter.] Hoc est, non duabus viis, uti Eccli. II.

Stultitiae cognata.] Prudentia absque simplicitate malitia est et simplicitas absque ratione stultitia nominatur. B. Hier. in cap. VII Osee. At B. August. in illud I. Tim. III Oportet episcopum esse prudentem, ait, ne ita sit simplex quod stultus.

346 Existente sine plica.] V. et M. Ente sine [Col. 0376A] plica. Ens pro existens, familiare est auctori in hoc opere.

Curiositatis et.] V. curiosae et famosae inquisitionis. M. curiosae et famae inquisitionis.

Geniti infantes.] M. omittebat in textu infantes, at in marg. recuperat: Parvuli scilicet.

Rationabiles.] Haec est communis lectio, sed in editione Romana per Sixtum V et Clementem VIII, correcta, ut jam legatur rationabile, quod cohaeret cum dictione lac: Et sic habent Graeca, Syriaca, Biblia regia, Beda et 4. ms. Lovaniensium.

Maledocendo.] Non maledicendo, ut C.

Vel per superbam.] Emendavi ex V. Nam. C. Vel superbam et curiosam. M. vel per superbiam.

Et inexplicabile.] Seu ineffabile. ut V. Ideo autem inexplicabile, quia, ut habet paraphrasis Chaldaica, arcanum est.

M. Si ergo.] In margine M. Magister Anselmus.

Hieronymus: Non.] Audi M. in ora laterali. Quid igitur de relationibus, quae assumuntur esse personae, [Col. 0376B] quod non?

Sic et Christus.] Discerne. V. Sic et Christus Patres posuit terminos in monte et circa montem S. Scripturae, quos non debemus transgredi, etc. M. autem, Terminos posuerunt in montem, Caetera ut in textu.

Et superfluam.] Id omittit V.

Parab. c. XXV.] C. XLIII, M. XLVIII.

Ultra vires quaerendo.] Seu inquirendo, ut C. In V. haec absunt, quae et Glossae interl. et ipsius B. Hier. sunt.

Melle intinge.] Male a Bibliis sacris deflectit C. Melle inunge.

Et exhilarab. oculi.] Exhilarabuntur oculi mei, inquit C. et bene persequeris hostes (inter lineas, ut ille) tuos, quia declaratio sermonum tuorum illuminat me, etc.

Ut curiosa inquisitio.] C. Non involvit curiosa inquisitione.

[Col. 0376C] Non eris curiosus.] C. Ne fueris curiosus, ut est in Bibliis.

Ecclesiastes.] C. in latere c. XIV. Nostra ms. c. XV.

Quae sunt sub sole.] Absit ut hic audiam V? Quae sunt, inquit, supra solem, Super omnia: Quae fiunt sub sole, uti Eccle. VIII.

Et qui curiose.] Sic M. et V. at C. Et qui incuriose: Super et, video M. quod est Magister, ut in margine exponitur.

Cum de diis loquimur.] Ex Aristotele, Seneca l. VII. Natur., q. c. 30, initio.

M. Multo magis.] Iterum M pro magistro, inter lineas M. et C. in textu.



347 CAPUT V.

Eloquium meum.] C. et M. tuum pro meum.

II. Reg., c. XXII.] V. et C. XCIV. M. XCIII.

II. Tim. II.] V. II. Tim. IV.

[Col. 0376D] Ut obstrepat.] In M. et C. additur Glossa. Forte auctoris nostri, aut alterius antiquioris eo, cujus etiam post eos meminit Nicolaus de Lira in hunc locum.

Defendat hiatu.] Clamose et capitose se defendere. Redolent haec poetam Horatium de Arte poetica.

II Tim. II] Tria II Tim. IV.

Contentio nihil potest.] Glossa Augustini, aiunt margines duo. Ipsa interlinealis est hodie.

Pronuntiatio ordinata.] Verba Senecae etsi nonnihil levigata epist. 40. A verbo pronuntiatio, usque ad: Item: Philosophus, deficiunt V. et M.

Ad summam.] Ex Seneca in fine epist. 40, quam legisse juvat. C. ad summam totius philosophiae. At Seneca: Summa summarum est.

Caput enim movere.] Id abhorret Seneca ep. 75.

Item Isaias.] V. addit c. LXXIII. C. in marg. LXIII.

Item: Sicut turpe.] V. hoc praefert.: Item Parab., ca. XVI. Sicut turpe, etc. Ne quidem in tota S. Scriptura haec putem posse inveniri.

[Col. 0377A] Turpe est et peric.] Et turpius multo, aliquem ad palinodiae cantum cogi, super prolatis vel evolatis, prae nimia praecipitatione, sermonibus.

Qui interrogationem.] C. et M. in latere subaudiunt: Respondens scilicet.

Solvendo scilicet.] V. solum in textu, duo alibi.

Parabit verbum.] M. Parabit illum.

Et sic deprecatus.] C. et si sic deprecatur et exaudietur.

In eodem, c. XXXII.] Tria, LXXXIV.

Non disperdet.] M. non disperget. V, non perdet.

Item, c. XXXVII.] V. XCVIII. M. et C. XCVII. Hoc: Fili in omnibus, abest in M. incipitque. Corboni, etc.

Tibi aliud plus.] Tibi, in solo; V. est Eccli. XXXVII. Aliud pluris illo.

Cap. XXXVII. Ante.] Tria, XCIX.

Consilium stabile.] C. consilium statue. Post stabile, margines C. et M. haec volunt legi: Item, Job [Col. 0377B] cap. XXVI (hodie XXXIII). Verumtamen miraculum non te terreat, etc.

Item: Labia.] V. c. LX. Locum notavi in margine textus.

Nisi deliberatione.] C. etiam sapit: Nisi cum deliberatione.

Cum enim in quaestione.] C. cum quaestio movetur super, etc.

Terrula vel recula.] Prius a terra, posterius a re diminutivum est.

348 Si tanta.] In solo C. vidi, Si.

Demum in sententiae.] Seu deinde, ut M. et C.

Etiam facilem.] Ly etiam, vim habet. Ergo perperam omittunt C. et M.

Nisi datis induciis.] Mos inolevit (traditione) nunquam responderi ad propositas a magistro quaestiones, vel ad solutiones ab argumentante exactas, cum in theologicis tum philosophicis, ni prius data respondenti mora in repetendo et meditando. Non enim [Col. 0377C] praecipitandum est: ait Seneca, epist. 40.

In cujus solutione.] Haec absunt a C. quorum loco habet: Victus cum deficeret.

Ait ei Aristoteles.] Apud auctores probatos magna hujus historiae varietas invenitur. Volaterranus Antropologiae l. XX, post Suidam, sic inquit: Theopompus Chius, et Ephorus historici, discipuli Isocratis, alter freno, alter calcaribus indigebat. Laertius non Theopompo, neve Aristoteli, sed Platoni in schola discipulos docenti haec attribuit, e quorum numero erant Aristoteles et Xenocrates. Itaque Plato Aristoteli praecipitanti: Opus est tibi freno; Xenocrati autem moroso nimium: Calcari.

Interea scio Theophrastum (de quo hic Auctor noster) Aristotelis discipulum fuisse et scholae successorem, teste Seneca Natural. quaest. l. VI, ca. 13, et Volaterrano loco citato, Eudemum autem nondum legi ejus discipulum.

Eudemo.] V. Eudemio. M. Eudonio. Forte Eudoxo [Col. 0377D] Aristotelis condiscipulo sub Platone, cujus meminit libertus Fromondus (quondam in Falcone nostro Lovanii philosophiae professor et me praesente tum S. T. lauream adeptus, hodie ut audio, doctor et librorum ibidem censor) in notis ad Senecam Natur. q. l. VII, c. 3. Vel forte Eudemus, seu ut Plutarchus, Eodemus orator. Vide eum tom. I. De viris illust. in Philopoemoene.

Qui cum nimis morose.] M. Qui nimis morose. C. Eudenio morose et non nisi, etc. Hoc: Qui cum nimis, ibidem deest.

Venam tamen ingenii.] Illi venam divitem habent, qui ab artis suae fonte (sive Aristotele et Platone philosophiae, sive Homero poeseos) ampliorem scientiam imbiberunt, vel uno nomine, qui sunt ingeniosi.



CAPUT VI.

Omnes laudationes.] C. omnes auditiones.

Scilicet eruditionis.] Doctorum, correctionis malorum, ut resipiscant; exhortationis bonorum, ut in [Col. 0378A] melius proficiant, inquit B. Benedictus in Regula, excitationis pigrorum, consolationis pusillanimorum, sustentationis, aut (ut C.) consustentationis deficientium.

Tribus praedictis.] Nempe, lectioni, disputationi et praedicationi de quibus cap. 1.

349 Serenatae conscientiae.] Unde Salomon, Prov. XV. Secura mens quasi juge convivium. Talis.

Integer vitae scelerisque purus. (HORAT., lib. I. Ode 22.)
Non male C. Vox exsultationis serenitas conscientiae.

Et pro amovendis.] Quidam puncto posito sub et, illud voluit in V. expungere, similiter in sequent. Et pro conferendis, cum tamen non sit superfluum. Ita scilicet: Confitebimur tibi, Deus, peccata, commissa ut indulgeas, et pro amovendis malis, hoc sensu, et ne nos inducas in tentationem, sed, etc.

[Col. 0378B] Opera creationis.] C. Creatoris, nec addit, recreationis.

Nociva.] Peccantes humores, ut loquuntur medici.

Dominus ad idem loquens.] M. Dominus addit loquens.

Vita enim bona.] Glossa Moral. seu ordin. in cap. V Matth., vers. 13 et 14, quae sic habet: Prius sal quam lux, quia prius vita quam doctrina. Vita ducit ad scientiam veritatis. Qui Deum timet scientia non caret. Scientia rerum. Senecam audi: Quid ergo bonum est? Rerum scientia. Quid malum? rerum imperitia. Et infra: Huc et illud accedat ut perfecta virtus sit aequalitas ac tenor vitae, per omnia consonans sibi: quod non potest esse, nisi rerum scientia contingat, et ars per quam divina et humana noscantur. Sic ille, epist. 31, in medio.

Qui autem diligit.] Ex V. collegi haec: alioquin C. Haec est enim scientia rerum, quam qui ante diligit illa non caret. M. vero Haec est enim scientia, [Col. 0378C] qui ante diligit illa non caret. Omnia suo sensu tolerabilia. Postremo addam ex Glossa in c. V Matthaei: Vos estis sal terrae: Qui Deum timet, scientia non caret.

Item Salomon: fili, C. Fili, concupisce. V. Fili concupisti sapientiam? serva, etc. quomodo legit Aug. l. XXII contra Faustum, cap. 53. Locus est Eccli. c. I. Cujus libri auctor est Jesus filius Sirach. Sed a Patribus nomine Salomonis citari solet, quia multas continet sententias Salomonis.

Et dicit-Glossa.] Hic deficiunt M. et V. usque: Intellectus bonus. Sic autem habet Glossa, quae est B. Augustini. Quia nisi per obedientiam mandatorum non pervenitur ad sapientiam occultorum. Nec damnes, lector, me loco ministeriorum restituisse mysteriorum. Ex praefata enim Glossa, ita innotescit.

Facient. Eum primo.] V. male omittit primo.

Primo disciplinam.] His quoque duobus verbis, et [Col. 0378D] sequentibus duobus caret V.

Testimonia ejus.] M. post ejus addit inter lineas postea. Quasi diceret: Primo; Beati immaculati in via, qui ambulant in lege Domini; postea: Beati qui scrutantur testimonia ejus, quae ad scientiam pertinent. Plura videantur apud B. Amb. in ps. CXVIII, vers. 2.

Attende tibi et doct.] Clarius exponit M. in margine, hoc modo: Attende tibi, primo; et doctrinae postea. Hoc est: Attende tibi, qualiter vivas; et doctrinae, qualiter doceas. Coepit enim Jesus facere et docere post. Act. I.

In doctore vita.] Apostolus, enumeratis iis, quae ad episcopi et doctoris rectam 350 vivendi normam conducunt, ultimo monet: Ut potens sit exhortari in doctrina sana, etc. M. et V. sic habent: Ultimo id quod ad doctrinam, inquiens doctorem quasi vita bona praecedat, etc. Diserte B. Greg. Hom. 11 in Ezech. Ille loqui veraciter novit, qui prius bene facere didicit.

[Col. 0379A] V. et M. Vita vilipenditur.

Superhumerali.] De indumentis sacerdotum legalium fuse tractat. B. Greg. l. I, ep. 24; ex qua apparet nostrum auctorem sua desumpsisse.

Denotatur.] V. intelligitur.

Et tintinnabula.] C. Et cui tintinnabula.

Obmutescit enim.] Ubi, inquit B. Greg. conscientiam mordet reatus criminis, linguam ligat timor confusionis. Rursus, idem VII Moral: Ille bene loquendi facundiam percipit, qui sinum cordis per recte vivendi studia extendit; nec loquentem conscientia praepedit, cum vita linguam antecedit.

Item ex virtutibus.] V. et M. sic legunt: Evangelizantibus virtute multa dabit Dominus verbum in virtute multa. Ad utrumque enim, etc. Verborum transpositio est. Per illud, In virtute multa, intellige sanctitatem vitae, et opera meritoria, ut suggerunt margines C. et M.

Non accendit.] O quam belle B. Leo, serm. De S. Laurentio martyre: Sit eloquentia facilis ad exhortandum, [Col. 0379B] sit ratio efficax ad persuadendum; validiora tamen sunt exempla quam verba, et plus est opere docere quam voce.

Saepe enim Deus V. deficit, usque: Item philosophus.

M. Nos autem.] Per M. Magister intelligitur.

Verbum Dei.] V. verbum fidei.

Aorasia.] Tria aurisia, sed incorrecte. Sic enim Geneseos, cap. XIX. , .

Ostium invenire.] V. et M. sic: Sed percussi aurisia intrare non potuerunt.

Qui minus diligimus.] C. Quo minus, etc.

Vecordia.] Nequaquam verecundia, ut C.

De Origene.] Vidi haec de Origene apud Eusebium eccl. Hist. l. VI, c. 3; sed nondum apud B. Gregorium.



CAPUT VII.

[Col. 0379C] Sola V. et M. caput novum inchoant, et hoc cum aliquo discrimine. M. enim hunc praefert titulum: De hypocritis; incipitque caput: Hypocritae proferunt quidem verbum, etc. V. ut in textu.

Basilio magno praed.] Apud Surium to. I. Interea illo legente sacros codices, vidit sanctus Ephrem, linguam igneam loquentem per os ejus.

Os meum patet.] Tria sic habent; at II Cor. VI: Os nostrum, etc.

Charitate cor meum.] Iterum II Cor. VI, cor nostrum. Tria, meum. Hoc verbum 351 charitate, omiserat M. cum C. sed manu recenti reposuit inter lineas.

Aliter non patet.] Super aliter, vidi M. in M. quod est magister.

Dilatatum est.] Ita tria. In ps. XV: Laetatum est.

Lamentatio.] Seu, Lamentum, ut duo.

Carmen justificatorum.] In M. et V. varietas est. Sic enim: Carmen, Lamentum, et Vae, impoenitentium [Col. 0379D] ex proposito et reproborum. Sanius censui quod in textu reposui, id mihi suggerente B. Hieronymo, epist. ad Rusticum, quae incipit: Nihil Christiano, ante medium: et B. Greg. hom. in Ezechielem.

Poenitentia.] Perperam hoc omiserat C. Nam magnus ille praeco, Vox clamantis: ait: Poenitentiam agite, etc. Matth. III.

Dulciter et suavissime.] Plus proficit, inquit B. Gregorius, ad praedicandum sancti amoris conscientia, quam sermonis exercitata scientia.

Cum tu opere.] Ex Cassiodoro. V. his omissis, ait: Quare tu enarras justitias meas sermone communi de majestate loquendo, et assumis, etc.

Praedicare publice.] V. utrumque verbum omittit, et eorum loco, laudare. M. similiter, sed in margine subnotavit quae in textu sunt.

Legerim private] Restitui private ex marg. M. et C.

[Col. 0380A] Tabernaculum.] C. hic et paulo ante, pro tabernaculum habet templum.

Tabernaculum viderent.] Recte ut patet ex Glossa tum ordinaria cum morali in c. XXXVIII, Exod. v. 8. M. et V. Et egressuri tabernaculum, mundabant et abstergebant lacrymas, si quas in se esse viderint.

M. Ad hoc.] Forte Magister Petrus Cantor auctor noster V. non legit M. sicque: Ad haec nota, quia est praedic., etc. Ad hoc solummodo, hoc est, non ad curiositatem, aut speciei vultus complacentiam, vel industriosam illius compositionem, quibus ad libidinem provocet circumstantes.

Gloriam quaerens.] Ex solo V. addidi.

Privatus scilicet.] V. Privatus de charitate et non, etc.

Hieronymus.] Epist. 1 ad Heliodorum De laude vitae solitariae, citantur verba ejusdem II, q. 7: Non omnes.

Talis enim commune.] Restitui ex marginibus M. [Col. 0380B] et C. monitus tamen textu V. C. enim horum loco legebat: Et si caecus caecum ducat, ambo in foveam cadunt. Matth. XV.

Ex sequendo mort. peccat.] Quomodo peccat mortaliter, cum praedicare non sit secundum se actus alicujus sacramenti? Fateor interim praedicationem a Christo institutam hoc facto inhonorari, et quasi vilipendi, quia non tantum verbo, sed et exemplo praedicandum est.

Favum de ore leonis.] Glossa moralis hic, per favum mellifluam doctrinam B. Pauli intelligit. Sed M. et C. in marginibus per favum, doctrinam; per os leonis, Scripturam interpretantur.

Abcdarius in vita.] Fusius explicant M. et V. Abcdarius vita (hoc est aetate) Abcdarius scientia, Abcdarius facundia, seu eloquentia, Glossa est interlinealis in II Tim. c. II, v. 2.

352 Probabilem exhibere.] C. probabilem scilicet exhibe, primo, etc. V. omittit primo, consequenter [Col. 0380C] post.

Inde sciens C. unicum habet inde.

A moventibus facetias.] Duo margines variant textus ordinem. C. a moventibus (in marg. histrionibus) facetias (in marg. Cheres) animalia glebae. M. pro cheres, habet in marg. chieres.

Fractis lagunculis.] Glossam hic inter lineas M. talem vidi: Fractis lagunculis, id est primo domita cervice: et ad lucernas accensas, superaddit: operibus. Haec obscura sunt, sed illustrat. B. Gregorius, hom. 13 in Evang. Lucernas quippe ardentes in manibus tenemus, cum per bona opera proximis nostris lucis exempla monstramus.

Muri Jericho.] Exponit M. in ora laterali: Mundus et omnis concupiscentia ejus.

Praedic. itaque primo.] V. populo pro primo. Equidem sensus bonus est, sed a proposito alienus.



CAPUT VIII.

C. Praecedens caput continuat.

[Col. 0380D] Disputator.] Hoc vitiose omiserat C. ut patet ex cap. 1.

Magnificas voces.] Sic Seneca epist. 108. C. magicas voces, sed forte per abbreviationem.

Circulatoribus.] Joculatoribus, ait C. in margine.

Verbum Dei.] Solum C. Dei.

Qui vix stare.] C. Qui attonitus, etc., interposita non habet.

Regere valens.] Valet C.

Sed inquies.] Duo inquiens praeter V.

Philo et alii.] Alios enumerat Seneca in fine epist. 108. V. pro Philo, legit philosophi et alii.

Fac quod loqueris.] Multis locis id inculcat Seneca. Sic autem epist. 20. Maximum hoc est officium sapientiae et indicium, ut verbis opera concordent, etc. Plura vide epist. 24 et 75, initio. Tullius: Caput artis est docere quod facis.

Pluteum caedit.] Hic furioso potius assimilatur quam viro bono. Ita M. in margine.

[Col. 0381A] Nisi aut dicere.] Act. XVII. Ergo male C. Nisi addiscere et audire.

Non ut crederent.] Glossa interlinealis in hunc locum.

Fiat fides.] Haec lectio mihi visa est sincera, ut ex Glossa didici, etiamsi C. Fiant fideles, dixerit.

Veritas autem angulos.] Verba B. Hieron. epist. ad Rusticum monachum, quae incipit: Nihil Christiano: sub finem.

353 Et stibio Jezabel.] Visus est amanuensis ignorasse hunc locum Scripturae. Nam C. studio Jezabel. M. cum V. propinquius collimavit: Tibio Jezabel.

Inescare.] Sic Terentius Adelph. actu II, scena II: Abi, inquit, nescis inescare homines, hoc est, allicere. Ergo non audienda duo scilicet M. et C. Inviscare.

Pusillis deditus.] Non pusillus, ut C. Seneca eadem epist. Non est ornamentum virile, concinnitas.

[Col. 0381B] Capite complutos.] Tria sic, pro, onustos promissa caesarie. Interea Seneca aliter: Nosti complures juvenes barba et coma nitidos, etc. Ad sensum textus nostri cecinit Tibullus, l. III, elegia IV.

Intonsi crines longa cervice fluebant.

Capsula totos.] Id est, ornatos vestibus recenter eductis ex arcula suave olenti.

A tota oratione.] C. a tota cortice.

Cum cornicula.] De qua Horatius, l. I, ep. 3.


. . . . . . Moveat cornicula risum.
Furtivis nudata coloribus.

Filiarum ejus.] Tria filiorum, sed vitiose, ut ex epistola B. Hieronymi innotescit.

Officii voluntatem.] V. Officii vocem.

Extemporalis est epist.] Hic non declinavi a textu B. Hieronymi, quanquam tria velint temporalis, quae inter se toto coelo differunt.

De oratore.] Non de oratione, ut V.

Et abire cupienti] Iterum deflectunt tria a sano textu B. Hieronymi. C. Habere cupienti. M. Habere [Col. 0381C] concipienti. V. Habere cupienti, quod ego ingero ingressum, pro ingestum, etc.

Ingestum viaticum.] Quasi, aiunt margines, ego ingero vianti viaticum, non prurienti oblectamentum.

Viva voce.] C. adimit viva.

M. Talis ergo.] Per M. magistrum intellige, ut supra dixi.

Adventantibus.] C. legerat audientibus, sed sese in marg. correxit.

Quibus non nutritur.] C. Quibus non utuntur.

Hieronymus in supradicta.] Non legi in supradicta, quae consolatoria est ad Julianum super filiarum morte: Neque ea quae adduntur illi epistolae in editione anni 1508. Videantur scholia Erasmi.

Restit. tibi filius] Si ex praefata epist. haec desumpta sunt, profecto non filius, sed filia legendam est.

Expellam nunc.] V. A corde tuo repellas, ut reviviscas [Col. 0381D] et consolationem recipias. M. in ora inferiori hujus paginae ea habet, quae alio referenda, ut patebit. Haec sunt autem: Alexander papa, cum a quodam commendaretur, ait: Bonus essem papa si scirem poenitentiam 354 dare, judicare, praedicare; et si prius fontem, scilicet charitatem, haberem, ex quibus (forte, ex quo) ista procedunt.



CAPUT IX.

Ne quidem hic caput dividit C.

Talis debet esse oratio.] Seneca, epist. 114, initio, post Solonem et Platonem. Lipsius hoc loco in notis videatur.

Non polita.] C. non polluta.

Sed tantum sensus.] M. tantos sensus. C. totos sensus.

Simplici sermone.] Consule epist. 40 Senecae.

Item: Cur cor.] Haec quoque Senecam redolent epist. 75.

[Col. 0382A] Ne talia volutet.] V. ne talia os volutet, vel auris auscultet.

Cor tuum.] Hujus non meminit M.

Periculosa enim.] Quidni cum V. et M. Perniciosa enim, etc.?

Item idem.] Senecae epist. 75.

Et formosum.] Deest in V.

Compositum.] Cur incompositum V. et M.?

Et compositum in sermone.] Attende varietatem. V. primo sic: Et compositum in sermone, humilem habitu, mediocrem in statura brevi, ne, etc. C. Et compositum in sermone et habitu humili, statura, mediocri, ne, etc. M. in margine haec legit: Sicut nec navis formosum gubernatorem, sed regere scientem.

Samgar sexcentos.] Restitui ex Judic. III. Tria: Quingentos Philisthaeos eadem, cum olim impressis, non Samgar sed Sangar habent.

Occides.] ex V. solo adjeci.

[Col. 0382B] Quam gladio Ciceronis.] Hoc est: Citius sermone simplici vilia destrues, virtutesque plantabis, quam Ciceronis eloquentia.

Vel testis.] Id non vidi in V.

Humilia sectemur.] Seu Humiles, ut V.

Sesquipedalia.] Ex Horatio de Arte poet. Hoc est, verba affectata et longiuscale protracta.

Defendit hiatu.] etiam haec Horatium redolent de Arte poetica.

Philosophus amico.] Versus sunt Horatii, l. I, ep, 1; sed nonnihil immutati. Sic enim ille pro versu 2.


. . . . . et magnam morbi deponere partem.

Per barbam David.] Glossa hoc loco addit: Quomodo enim in salivis infirmitas, sic virtus ostenditur in barba. In I Reg. XXI, 13.

Item Gregorius.] M. sententiam hanc omisit, nomine quoque suppresso Gregorii.

Et quod patet.] M. Et quod patet in eloquio divini sermonis, reliqua absunt.

[Col. 0382C] 355 Praedicationis.] Male deerat in C.

Non sufficiunt.] V. suppetunt.



CAPUT X.

Et quia non potest.] C. Sed quod non.

Nisi cognitum prius.] Solum C. omittit nisi, et solum recipit prius.

A sugillatione.] Tria a jugulatione superbiae, at margo C. corrigit, sugillatione.

Omnium malorum.] V. et M. omnis mali et peccati. Scio id haberi Eccli. X, sed cum auctor utatur hic S. Augustino, ejus quoque servavi in verba psal. XVIII, to. VIII.

Recedentibus primum.] Ita B. August. in psal. XVIII, 14.

Ut quos invenit.] V. et M. Et quos invenit.

Justi et rite.] M. et C. Juste et rite.

Non fecit taliter.] Haec omittit V.

[Col. 0382D] Prius non reputatum.] Iterumque omisit prius.

Coeli incolae.] Ex Glossa B. Amb. sicut ex M. et V. colligo: Coeli incola relinquit.

Ut libido Gastrim.] Hucusque Glossa B. Amb. in psal. CXVIII: Tria cum omnibus, mss. legunt castri margia.

Id est cervicosos.] Glossa ordin. quae et B. Aug.

Cervix erecta.] Sicut in malis cervix superbiam, ita in bonis libertatis erectionem signat, B. Greg., Moral. XIII, cap. 6.

Id est superbia.] B. Aug. in psal XVIII.

Superba affectio.] Idem in psal. XXXV. Ergo non bene V. Superbiae affectio.

Impingunt se in.] M. omittit se. Similiter C. sed pro impingunt habet compingunt.

Fornicantur abs te.] Id est, qui fornicantur recedunt abs te. Ita C. in margine.

Ingrassantur.] C. cursantur.

Frangit Deus omno superbum.] Hemistichium [Col. 0383A] Prudentii Psychomachia IV, quam juvabit legisse. Saepe enim Dominus, ait idem margo, fulminat superbos, quasi per se puniens sine ministerio angelorum vel hominum.

Vitia abominatur.] Supple Deus. C. Vitia abominantur a Deo.

Item idem: Superbia.] F. B. Hieronymus, ut infra ex notis colligo.

Item Hieronymus.] Epist. ad Abigaum to. l. M. Item idem: Ergo immediate supra etiam B. Hieronymus.

Contumel. humilitatem.] M. et C. humanitatem, vitiose.

Adversetur.] Subnotant duo margines: Superbus Deum et proximum odit.

Eccli., cap. X.] C. et M. XXXIII.

Et exsecrabilis.] M. male audit: Inexsecrabilis,

Unde non restat.] Est superbia, inquiunt V. et M. [Col. 0383B] ut non restet gravius et ulterius peccare, scilicet quam per superbiam.

356 Ergo nec ad Deum.] V. Usque ad proximum et inimicum, ergo nec ad Deum, ad quem deberet extendi.

Item Greg.] Moral. VIII, c. 30. Distinctius tamen. l. XXXIV, c. 18. Ibi enim: Ira patientiam, gastrimargia abstinentiam, libido continentiam expugnat; at superbia, quam radicem vitiorum diximus, nequaquam unius virtutis exstinctione contenta, contra cuncta animae membra se erigit, etc.

In porta religionis.] In baptismo.

Renuntiat diabolo.] M. abrenuntiabit. Haec videntur desumpta ex epist. B. Hier. ad Demetriadem, quae incipit: Inter omnes materias. Ad illud diabolo, ait M. in marg. Ut principio et auctori malorum.

Pompis ejus.] Pompae diaboli mendacia sunt, et temporalia quibus utimur, Margines duo.

[Col. 0383C] Manifestius patent.] Sic puto legendum. Alias manifestis.

Et apparatu vestium.] V. et M. appetitu vestium. Sed audiamus hic Senecam De tranq., cap. 9. Assuescamus a nobis removere pompam, et usu rerum ornamenta metiri, etc.

Et limites quos.] Horatium redolent:

Est modus in rebus, sunt certi denique fines,
Quos ultra citraque nequit consistere rectum.
Variant exemplaria. C. certusque modus, quos et limites non licet excedere. M. certusque modus, quos et limites, etc.

Ut Apostolus.] C. Ut apostoli.

Sicut hodie fit.] Unicum C. id legit. Si tua aetate, etiam hac nostra, Petre Cantor, luxus vestium maxime reprehensibilis est. Tanta enim in eorum pretiositate et varietate curiositas est, ut non modo ignobilem a nobili, sed neque aut vix saltem ab adolescentula adolescentem distinguere valeamus. Ordo perversus est.

[Col. 0383D] Ignobiles et plebeii ornatu corporis exquisito, nobilitatem generis induisse videntur, econtra nobiles simplici indumento, honesto tamen, contenti sunt. Cur ita? dicam. Eis virtus et morum probitas inest. Nam, ut Juvenalis, sal. 8:

Nobilitas animi sola est atque unica virtus.
Vel: Summa apud Deum est nobilitas, clarum esse virtutibus. Sic B. Hieron. ad Celantiam matronam. Boetium quoque videto De consol. philos., lib. III, prosa et metro 6.

Desiit esse peccatum?] Non tamen mortale, nisi in quibusdam casibus, videlicet ad concitandam libidinosam concupiscentiam, vel alium finem mortalem; sic docet S. Thomas 2-2, q. 169, art. 2, ad 2 et 3; Cajetanus in summula verbo ornatus et in sanctum Thomam loco cit.; Graffiis, p. 1, l. II, c. 77; Lessius, l. IV, De justitia. c. 4, dub. 14, et sexcenti similes.

Ita ut his.] Nempe, consuetudinibus et modis vivendi, vestiendive. C. nec male: Ita 357 ut hi, [Col. 0384A] ut scilicet, non studeant occasione, etc.

De qua dicitur V. De qua intelligenda est auctoritas. M. de qua et cujusmodi intelligenda est auctoritas. Sumitur auctoritas ex illo loco Apost. I Tim. II, vers. 9. Similiter et mulieres in habitu ornato. Item ibidem: Ornantes se. Sed qui tale producunt argumentum, quaeso, attendant solutionem B. Aug. tom., X. De verbis apost. serm. 18, in fine. Et lib. III. De doct. Christ., cap. 10. Item, distinct. 41: Quisquis.

Consuetudini vestiendi se.] V. potest tolerari: Tum scilicet consuetudine se vestiendi, hac aut illa innovata et introducta.

Ortus ejus.] Seu origo, ut V. Ortus superbiae multiplex est. Quandoque enim oritur a dono fortunae, ab habitu interiori, et divitiis exteriori; a dono naturae; a generis nobilitate; a pulchritudine; a dono gratiae; a potestatibus cupitis; a dignitatibus habitis. Ita margines.

[Col. 0384B] Abundantia panis.] Vel juxta LXX Interp. deliciarum luxuriaeque opulentia. Ezech. XVI.

Iniquitas eorum.] Variant hic exemplaria. C. Iniquitas eorum, et cum habitu etiam exteriori, etc. (forte legendum interiori). Ab habitu etiam exteriori procedit quandoque superbia, ut est vestitus, etc. M. Ab habitu exteriori et exteriorum; non improbo hoc sensu. Ab habitu exteriori, in se nempe, ut in vestitu corporis. Et exteriorum, ad se pertinentium, v. g. in equis, mulis et reliqua supellectili.

Ita et philosophus.] Seneca, ep. 87.

Solo motu.] V. Solo motui. Non sapit.

Ad humilitatem et cor.] C. ad cor suum, reliqua excludit.

Modicitatem meam.] V. omittit meam negans.

Excusans.] Ly abest a C.

Sordido erubescit.] Subaudi vehiculo. Vide Senecam, epist. 87.

Nonnunquam.] V. nunquam.

Unde Benedictus Romae.] C. Unde Benedictus ratione. [Col. 0384C] Nil audio.

Timens monstrum.] V. Vitans monstrum.

A generis etiam nobil.] Contra B. Hieron. Nulli te unquam de generis nobilitate praeponas, epist. ad Celantiam.

In publicis conventibus vidi ego humiliores veros nobiles, quam falsos. Hos dico falsos, qui se inter nobiles genere, volunt dici nobiles, cum tamen appensi in statera genealogiae, aut paternae extractionis, inveniantur minus habentes. Diserte de vera nobilitate Boetius De consol. philosoph, lib. III, prosa et metro 6.

Tolle Hannibalem.] Ex Juvenali, sat. 6.

Incumbere famae.] Ex eadem, sat. 8.

Nobilitas animi.] Ex eadem sat.

358 Simillimus Hermae.] id est Mercurii, ait C. in textu, M. in marg.

Fastus inest.] Ovid. Fast. l. II.

Sub cinere et cilicio.] Multo deformior est illa superbia, quae sub quibusdam humilitatis signis [Col. 0384D] latet; et infra: Quid prodest tenuari abstinentia corpus, si animus intumescat superbia? Ita B. Hieronymus, vel (ut quidam volunt) Paulinus ad Celantiam.

Subacta putaris.] C. peracta putaris. In ora marginali addit: Sic peccavit Zozimas. Ejus vita liabetur apud Sur., to. II.

Quae plus infestat.] V. quae magis.

Quibus non profuit.] V. In quibus non, etc. Vide expos. B. August. in psal. CXVIII, vers. 69.

Cum humilitati obvient.] Cum humilitati, addit M. inter lineas: Christo scilicet in ea.

A potentat. et dignit.] Quae modo adveniunt, modo recedunt. Ab his odiosam oriri superbiam comperies, si attente Boetium legeris initio prosae 6, lib. III. De cons. philos. Sed cum potentes quandoque degradari contingat, ideoque modico contentos esse magis deceat, libet Senecae versus recitare:

Felix alius magnusque volet,
[Col. 0385A] Me nulla vocet turba potentem.
Stringat tenuis littora puppis,
Nec magna meos aura phaselos
Jubeat medium scindere pontum. (HERC. AETEUS.)

Adjuncta sunt.] Praeter Vener. Bedam testatur etiam B. Bernardus, serm. 37, ad sororem.

Et stercus sup.] V. omittit et stercus.

Boum lapidantia.] Hujus sententiae non meminit C.

Deut. c. VII.] Tria XXXV.

Septem populos.] Id est capitalia crimina septem. Ita margines duo. Si plura cupias videto Glossam de Lyra in hunc locum.

Emplastro saepe curia.] Ut avaritiam deprehensa Simonia, superbiam libidine propalata. Aliquando, Dei permissu, ruit aliquis in luxuriam, ut fiat alienus a superbia. Id edocet B. Aug. De civit l. XIV, B. Thomas 2-2, q. 162, a 6 ad 3.

Ibi curaberis.] ibi, omittit V. Videntur haec dicta [Col. 0385B] per antiphrasim ex illo Jere. 51. Curavimus Babylonem, et non est sanata. vers. 9.

Unde Gregorius.] V. Unde legitur in Vitas Patrum de quodam:

Videns cives.] C. vidit cives.

Horripiliones.] Horripilo, quasi horridiore pilo frutico. Illi sunt horripiliones, qui eo magis intumescunt, quo plus honorantur. Nomen horripilationis legitur in Ecclesiastici XXVII, vers. 15.

359 Superbia oriretur.] C. oreretur, Male, nisi forte ureretur, quia post, refrigerii causa, in flumen ruit.

Quasi furiosum.] V. et M. quasi fatuum. De hoc eremita leguntur haec in marg. C. Ego sum Deus, et non immutor, civitatem non ingredior, ita nec eremita voluit.

Semicinctiis. Quae medium hominem cingunt.

Lantfrancus.] Hic fuit archiepiscopus Cantuariensis, vir sanctus et doctus. In concilio Romano sub Nicolao II pontifice, anno 1059, disputavit cum Berengario [Col. 0385C] haeresiarcha, eumque ita convicit, ut Berengarius librum suum Vulcano dederit devorandum. Eo autem ad vomitum redeunte, praefatus Lantfrancus scripsit de veritate corporis et sanguinis Domini in Eucharistia, to. III Conc. p. 3; Bellarm., De Script. Eccl. ad annum supra notatum; Baron., t. XI, anno 1088, liber ejusdem De sacramento altaris exstat to. VI Bibliothecae Patrum, 2 editionis.

Subtiliter.] Non sublimiter, ut C. et M.

In Turonensi conc.] Jussu Victoris papa II per legationem missam contra Berengarium habito. Illius meminit Lantfrancus in libro suo contra eumdem; Baron., to. XI ad annum 1055.

Nimius juvat.] Non minus, ut C. quia vitiose, et contra originalem textum Claudiani.

Opposuisti nubem.] V. opposita est nubes, sed contra textum Scripturae sacrae.

Superbia cordis.] C. est enim superbia cordis, oris, cordis, totius corporis et operis. Cur bis repetit [Col. 0385D] cordis? Superbias multiplices audi: Superbia cordis, oris, oculorum, frontis, manuum, pedum. Ita marg.

Et frons domicilium.] C. non male explicat: et super os domicilium est frons scilicet.

Signum verecundae.] Hoc modo distinguit M. Et signum verecundiae, humilitatis, vel impudentis elationis.

Et Job vel Sap.] C. simpliciter: Et sapientia, per quam accipe Ecclesiasticum c. XXIII; Job fere eadem habet, c. VII et XXXI.

Extollentiam.] Excellentiam M. et C. vitiose.

Nares minaces.] V. et M. Nares minas et injurias spirantes.

Humeri jactantes.] Vel jactabiles, inquiunt M. et V.

Schemata ridentia.] V. pro explicatione et nota addit: Verba formata et gestus homines moventia ad risum (M. addit in margin.) sunt forte.

Membra loquantur.] C. membra moventur.

Qua ratione tacet.] M. et V. cum ratione tacet.

[Col. 0386A] Gastrimargia.] Tria cum omnibus fere manuscriptis ut dixi supra ad c. 10, legunt castrimargia, sed vitiose.

Quasi arcuati.] ventris superficie aute convexa, retro concava; quibus quandoque 360 etiam accedit incessus testudineus cum gravitate corporis adeo affectata, ut si praeconem tuba sonantem talibus praemiseris, statim compositam praefecturam incedere putes.

Affixo palo.] V. affixo talo, non sapit. Describit haec Prudentius poeta Psychomachia 4.

Dominum et regnum.] V. et M. Domicilium et regnum.

Alterius vitii.] Nempe Gastrimargiae, ut subnotant C. et M.

Num propter.] Cur tria non? Videatur Seneca l. c.

Qua caetera animalia.] V. Quae caetera, etc. non placet.

Ingluviem exsaturandam?] V. ingl. exstinguendam? [Col. 0386B] Hoc est, complendam?

Frangit Deus omne] Hemistichium Prudentii Psychom. 4.

Nec in incessu.] Glossa interlinealis est.

Incompositio corporis.] Recte. Male ergo M. et V. incompositio mentis.

Job. XVIII.] Tria, Job. XIV. Olim minor capitum numerus erat quam hodie, ut supra notavi.

Primogenita mors.] V. primocreata mors. Potest tolerari.

Quae inter vitia prius.] V. quae inter vitia prima (hic deficit) primam creaturam.

Item Cassiodorus.] Hic lacuna est in M. usque ad finem capitis.

Meditatio cordis.] C. cogitatio.

Qui intus]. C. qui justus vides.



CAPUT XI.

Suffocata matre.] Ex B. Aug. De Verbis Domini super Matthaeum.

[Col. 0386C] Quam retinuit.] Haec, usque: Hujus invidia, omittit V.

In effectum et forte.] C. in affectum et in effectum invidiam scilicet. Hic subnotabo ea, quae ex quodam codice ms. monasterii Camberonensis collegi, in quo, inter opera Stephani Cantuariensis, habentur aliquot capitula de Verbo abbreviato Petri Cantoris. Invidia primum peccatum fuit post superbiam, et per eam de angelo factus est Satan; eam autem amisit in effectu, nescio utrum in affectu; invidiam autem retinet in effectu et affectu. Invidet enim nobis quod amisit: unde primos parentes nostros, eis invidendo, decepit; et nescio, utrum damnati et reprobi purificentur daemonibus in invidia, ut post mortem invideant bonis, et ita sit falsum quod dicitur.


Pascitur in vivis livor, post fata quiescit. (OVID. lib. I, Eleg. 15.)

Nisus est ut.] Consule B. Aug. to. VIII, in psal. LVIII, Conc. II, in medio. Item in psal. CXXXIX, initio.

[Col. 0386D] Fraternum odium.] C. parit enim semper odium. De his S. Tho. 2-2, q. 34, a 6, in corp.

Qui dicunt.] V. quae dicunt, etiam bene, facta relatione ad auctoritates.

Sunt reddita etiam.] Ex solo C. tria haec verba collegi.

Quod maxime.] V. et M. quod etiam tunc.

361 Et tunc hoc vitium.] M. et circa hoc vitium, scilicet odium fraternum.

Causam habet imp.] M. curam habet impulsivam, etc.

Regnatura sit post.] Quod non aliud peccatum, ait margo M. et C.

Aliud persequor.] V. aliud persequitur, sic quoque in immediate sequentibus.

Ipsum datorem.] V. ipsum Spiritum sanctum.

Exstinguere conor.] Dicendo (aiunt margines duo) propter hypocrisim facit, et hujusmodi.

In gaudio et dolore.] In gaudio, quia male accidit [Col. 0387A] proximo. In dolore, quia prospere.

Insultare malis.] Statius poeta 2 Thebaidos.

Macrescit] C. et M. Marcescit. Vide Horat. I, ep. 2. In invidum hoc epigramma jactat Waudraeus nostras, in aede S. Germani Montibus canonicus.


Invide, quis credat? rebus macrescis opimis,
   Atque saginatas fit macer inter oves.
Invidia tantum possis cum vivere, restat,
   Illa qua tu vis vivere, parte mori. (Lib. I, epigr.)

Semper abest risus.] Ovidius II Metamorp. sic:

Risus abest, nisi quem visi fecere dolores.

O dulces visure.] Invidus pro prosperis inimici dolet. Sequitur: Intrature tenebras, laetatur pro adversis.

Interficit superbia.] Codex biblicus: Interficit iracundia.

Munditia vel vita.] C. Vel vita, omittit.

Sanitas carnium.] Carnalium concupiscentiarum, [Col. 0387B] ait margo C.

Putredo ossium.] Haec explicant duo margines: Virtutum omnium, quas facit, putrescere. Talis est etiam Glossa Lirani.

Ignem ardoris.] Invidiae, inquit Glossa interlinealis.

Parietis stipulam.] Vanitatem, seu opera inania. Glossa eadem.

Justius invidia.] Sic B. Hier. in c. V ad Galatas: Pulchre, ait, quidam de Neotericis Graecum versum transferens, elegiaco metro de invidia lusit, dicens:

Justius invidia nihil est, quae protinus ipsum
   Auctorem rodit, excruciatque animum:
Sed subdamus quae in margine M. vidimus: Quasi per illum. Unde:

Infelix primus imbuit auctor opus.

Perpetua anxietas.] Hic versus et sequentes sunt Juvenalis sat. 14 et 15.

Sumit utrumque.] Idem sat. 9.

Et tremorem capitis.] V. Et tremorem corporis. [Col. 0387C] Dicunt quidam Deum tale dedisse cornu in nare Cain, et oculos ita scintillantes, ut visu, terribilior appareret quam unicornis. Lib. III, hom. 6, c. 2. Viduae Sareptanae, quam superioribus annis in lucem emisimus.

Hic est spiritus.] Etiam tolero V. Haec est (scilicet invidia) spi., etc.

362 Eo quod etiam audisset.] V. vidisset.

Coram propsallente.] V. et M. coram quo (scilicet Saule) psallente. Sapit utique.

Ad lyram.] Cur V. et M. ad litteram?

Invidia filia.] C. Invidia filius.

A bonis prosperis.] C. a bonis propriis hominis oritur, ita haec a bonis proximi et alterius et melioribus.

Si ex toto.] C. Sed ex toto delere non potest.

Si non alicui.] V. et M. Si non aliqua nocuisset.

Ne comedas.] Cibos spirituales vel materiales, ait fragmentum Camberonense, de quo dixi supra in [Col. 0387D] notis ad hoc caput.

Et perdes pulchros.] Item idem. Quasi diceret: Nullo modo invidum placare poteris.

Quod oritur a bonis.] M. quae oritur, vitiose.

In Prologo Isaiae.] Ego magis specificabo locum. In prologo B. Hieronymi in librum XI Commentariorum in Isaiam ad Eustochium.

Despiciunt et.] Quibus quadrat hic versus ex marg. C. et M. collectus:

Carmina quae nescit, dicit spernenda caletes.
M. pro carmina legit omnia. C. pro caletes, habet zelotes.

Item, si oritur.] M. Sortitur invidia. Abusus est.

Sancta imitatio.] C. Sancta invitatio. V. Sancta superbia. Quidni sancta aemulatio? Aemulor enim vos Dei aemulatione, inquit Apost. II Cor. XI. Dixi sancta, alioquin perversam adverto aemulationem Prov. XXIV: Ne aemuleris viros malos. Bifariam [Col. 0388A] accipi aemulationem, pro laude et vitio docet Cicero in Rhetor.

Prophetant hic.] Illi erant Medad et Eldad. Num. XI, 26 et 27.

Quae interpretationi.] C. qui interpretationi.



CAPUT XII.

In titulo fallitur. C. contra traditionem, pro detractionem.

Dens pessimus.] Aliter M. Et Deo pessima est detractio. Hoc est Deo odibilis est ipsa detractio. Cassiodorus in ps. III sic ait: Dentes dicti sunt a demendo. Et ideo pulchre nimis linguae detrahentium dentes vocantur; quia sicut illi ciborum partes demunt, ita et isti opiniones hominum adhibita detractione corrodunt.

Romanos cap. I.] Tria V.

Contentione.] De hac abunde dictum est supra cap. V.

[Col. 0388B] Quasi in hoc eis.] Deficit V. usque, item epistola.

Ad Galatas V.] Tria II.

Invicem mordetis.] Derogando in parte, inquiunt margines duo.

363 Consumamini.] Abrogando in toto. Iidem marg. C. et M.

Scissa scilicet.] M. consumamini scilicet unitate fidei. C. consumamini schisma scilicet unitate fidei. Hoc forte volunt quod habet Glossa. ord. in hunc locum. Nempe: Consumamini: Per schisma Christianae religionis.

In ps. c.] V et M. in ps. XCIX. Male.

Id est detrahens.] V. et M. sic habent: Non adhaesit mihi cor pravum, etc. Detrahentem proximo suo, etc. Superbo oculo, etc. Omnia ex eod. ps.

Superbo oculo.] Pro invidia, aiunt margines C. et M. Sed clarius Fragmentum Camberon. Superbo oculo, superbia. Insatiabili corde, invidia. Detrahentem, etc. detractio.

Parab. c. IV.] Tria XIV Biblia nostra olim c. XII.

[Col. 0388C] Item c. XXIV.] Tria XLV. Praefata Biblia XLIV.

Cogitatio stulti.] M. cogitatio stulta. Super haec inter lineas, id legi: et tota vita ejus.

Id est, absenti non.] Hoc Levit. XIX. Non maledices surdo, Exponit eodem modo et sensu B. Gregorius Pastoral. p. 3. Admonit. 36.

Qui detrahit proximo.] Addit. C. Deo et proximo et homini.

V. et M. non repetunt: Et proximo, quia satis patet, eo se illi obstringi quo detrahit.

Sed et homini.] Ly sed solum C. habet. Interim posset abesse, etiam non mutato sensu.

Dicendo humiliter.] M. dicendo humiliatus. V. Humiliatus dicens.

Veniens, non tantum.] Utinam pro veniens legeretur, Vade prius, etc. Abunde enim, tum ex Glossa ordinaria, cum ex illa Lirant, colligitur sic legi oportere. Ibi bifariam exponitur Vade. Primo pedibus corporis; 2 mentis. Mentis dico, ubi habet propositum [Col. 0388D] satisfaciendi loco et tempore competenti. Prius enim injuriae satisfaciendum, subinde Deo immortali sacrificandum, ipsumque sic, placato antea fratre, placandum scias.

Detrahere enim est.] Audi varietatem. C. detrahere enim, est de aliquo, et de plenitudine alicujus aliquid tollere. M. detrahere enim, est de aliquo plenitudinem alicujus aliquid tollere. Sed M. sic non sapit. Fragm. Camberon. ita definit: Detractio, est de aliquo tractio.

Quaestio est.] Haec verba poterant subaudiri ex interrogatione facta, at cum V. haberet in textu, nequaquam a textu excludere potuimus. Interea, multorum doctrina monitus, dicerem ego talem de tractorem debere, et praebendam restituere, et famam apud praelatum laceratam resarcire. Ipsi autem praelati faventes delatoribus, facile credentes accusatoribus, ac detractoribus arrectam aurem commodantes, a peccato minime excusantur. Nam B. Augustin. [Col. 0389A] tom. VIII in psalm. CVIII, vers. 4, inquit: Si hilari vultu detractorem audieris, das illi fomitem detrahendi, 364 etc. Plura vide 6 q. 1. Ex merito et 11 q. 3. Non solum.

Sumenda sunt alimenta.] Haec legi aliquando apud eumdem B. Aug. l. 10 Confess. c. 31.

Indignam noverit.] M. Indignam judicet esse sibi. Habetur hoc epigramma to. X, Serm. 26 ad Fratres in eremo.

Epist. canonica c. 4.] Tria c. 9. Apud antiquos auctores, non canonica, sed Catholica vocatur. Origenes apud Eusebium Eccles. hist. l. VI, c. 19. Dionysius Alex. ibid. l. VII, c. 10. B. Hier. de Script. Eccles. in Jacobo. Ideo autem Catholica dicta est, cum epistolis B. Petri et aliorum, quia non ad unam aliquam civitatem, ut Epistola ad Romanos, non ad unam privatam personam, ut ejusdem ad Timotheum; sed generatim ad fideles dispersos missa sit, ut ex cap. I, patet. Dicitur quoque canonica eo quod canones [Col. 0389B] et praecepta instituendae vitae Christianae contineat, seu quia, aeque ut Paulinae, ad canonem librorum pertineat.

Qui peccatum occultum.] M. nil. determinat, eoque male legit: Qui peccatorem publice, etc. Publice peccantes, publice pro exemplo corrigendi sunt. Sic. Ven. Beda in c. VIII Lucae: Publica noxa, publico eget remedio. (tollatur.)

Parab. XXIV.] exemp. XLVI.

Sed nunquid minus.] C. allucinatur: Sed nunquid falsum testimonium minus detrahit dicendo verum daemonium de aliquid.

Vel virtute.] Solum C.

Verba adulatorum.] Nequaquam, Verba detractorum, ut C. Patet enim ex Glossa interl. quae et B. August. est.

Cujusdam Sapientis.] Glossam vide.

Uni commembro laeso.] V. compat. omnia uno membro laeso.

Observanda.] C. conservanda.

[Col. 0389C] Ignobiliora membra.] Fragm. Camberon. Inhonesta membra.

Exemplo etiam matris.] Hic, usque, exemplo etiam Patrisfamilias, etc., deficit V.

Juniorem.] C. minorem. Sapit utique, si aetatis minoritatem intelligas, non molis tantum. Sic legit fragm. Camberon. Debiliorem filium majori diligentia fovet.

Filium prodigum.] Post exemplum filii prodigi, recte subdit Fragm. Camberon. Quia, qui hodie est malus, cras bonus erit: et ideo nulli est detrabendum.

Quidam enim invenit.] Tria conveniunt, at Fragm. Camb. clarius effert sic: Quidam enim invenit detractionem sine aliqua materia vel cum aliqua, quia nemo est cujus pes non lubricet aliquando, de quo potest dici illud poeticum:

Quaelibet in quemvis opprobria fingere saevus.
Quidam audit, ut referat, et de illo dici potest:

[Col. 0389D] Quaelibet in quemvis opprobria dicere saevus.
Margines C et M. Rarus enim est cujus pes quandoque non labatur. (addit) C. ut lubricet.

365 Fingere saevus.] Horatii versus I, epist. 15, C. dicere saevus.

Dissipat pluvias.] Adulationis et detractionis, inquiunt margines praefati.

Facies tristis.] Scilicet increpans, ait M. inter lineas. Vel indicans se tanquam fetorem putridum horrere detractionem idque naribus contractis, aut rugata fronte, aut supercilio adducto.

Ad Nepotianum.] To. I De vita clericorum circa finem. Incipit epistola: Petis a me. Nec absimilia leguntur in epist. ad Rusticum eodem tomo, quae incipit: Nihil Christiano, post medium.

Non in petra.] Mallem ipse in petram, ab impetu; idque ex Hieronymiano textu. Ait enim: Sagitta in lapidem nunquam figitur. V. hic variat sic: Nulli enim invito loqueris, ut in petra figatur sagitta, sed resiliens, etc.

[Col. 0390A] Contemptum alia littera.] Tria hic non audiunt. Non enim alia littera. sed Glossa, quae est Cassiodori in hunc locum. Nam ille ibi derisum a contemptu distinguit. Contemptus, inquit, est abjecta vilitas.

Exstinguit vel perimit.] Ly, Vel perimit, omittit C. M. autem: exstinguit vel punit. Non placet. B. Bernardus eadem homilia: Necat funditus et exstinguit. Illam legisse plurimum proderit.

Duo autem sunt genera.] Fuse edisserit idem ibidem.

Dicens sic: Per me.] Fere eadem B. Hieronymus ad Rusticum epistola. Nihil Christiano. Sed dices, inquit, ipse non detraho; aliis loquentibus, quid facere possum? Ad excusandas excusationes in peccatis ista praetendimus, etc.

Capitulo clericus.] Ita ibi: Clericus maledicus ad postulandam veniam cogatur, et si noluerit deponatur, et non nisi cum maxima satisfactione revocetur [Col. 0390B] ad officium suum.

Oculata fide.] Manifesta et aperta. M. et C. male, occulta fide.

Quotidie videmus.] Patet, inquit Fragm. Camberon. quia multi detractores et causidici officio linguae privati sunt.

In venalibus in lingua.] Per venales in lingua intellige illos advocatos, causidicos, et similes ejusdem praxis, qui in duplicatis aut triplicatis responsionibus, tum in testes, cum in adversam partem convitia jactant, calumnias nequaquam ad propositum facientes, ex malignitate et vindicta animi interserunt. Proh pudor! Consiliarios in tales detractores et facto, et verbo, et scripto notos et deprehensos, non animadvertere, non via facti in eos sententiam ferre, aut amotione ab officio per annum, aut inhabilitate continua ad illud obeundum feriendo, damnando. V. et M. In venalibus in lingua magniloqua. C. in venalibus in lingua et vaniloqua. Audi hic Lucanum l. X Pharsalici belli:

[Col. 0390C] Nulla fides pietasque viris, qui castra sequuntur,
Venalesque manus, ibi [al. ubi] fas, ubi maxima merces.

Poena etiam futuri.] Vide 6, q. I. Deteriores. De Poenit, dist. I. Homicidium vero.



366 CAPUT XIII.

Vita primo.] C. Vita post intravit. Illo sensu, de quo hic, non potest tolerari.

Primo accedimus.] Iterumque C. Post accedimus. Ly post per talem abbreviationem scribitur, qua fere inducar legere prius, sicque non damnarem lectionem hanc neve priorem.

Adeo quod de ea.] Apparet auctorem haec desumpsisse ex B. Aug. t. X, serm. 2, in Vigilia Pentecostes, C. illud adverbium adeo, in duo verba a Deo distinguit, sed male.

[Col. 0390D] Humiliaverit se.] Per naturam. Aiunt margines C. et M.

Sicut parvulus iste.] Per gratiam. Iidem.

Mulierculae eidem.] Primum mulierculis apparuit, inquit B. Hier. C. omisso mulierculae, solum legit eidem. V. et M. econtra.

Ex textu infertur Mariam Magdalenam (cui Salvator resurgens primo apparuit) esse eamdem cum Maria peccatrice. Contrariae opinionis est Guillelmus Estius Orationum theologicarum 14, et in notis in hunc locum.

Primo praelatus stillae.] V. omittit primo. Ad illud stillae, aiunt margines post B. Hieronymum, id est gentili populo, vili et idololatrae.

Primas sibi cathedras.] Non pe simas, ut C. Vide epist. B. Hieron, ad Antonium monachum.

Quam precum.] Iterum male idem: quam pretii.

Nec nutum facere.] V. nec mutum facere. M. mutumque te facere cogas, et Domino, etc. C. Mutum te facere cogas. Restitui nutum ex B. Hieron.

Nisi styli verecundia.] Margines C. et M. Verbum [Col. 0391A] prolatum avolat, scriptum permanet. Unde et stylo scribendi maxima debetur reverentia, ne quid nisi honestum et utile scribatur. V. haec habet in textu post illa verba. Rescribere vel iratus. Sed judicavi recentiores illa subnotasse (ut annuit V. in notis ad c. 97), ideoque a textu expungi.

Vidisse in aere mundum.] C. Vidisse aerem plenum, etc. Sed M. Vidisse mundum (supra autem addit, lege aerem) plenum laqueis, etc. Dicta sunt haec de S. Antonio, ut legitur in Vita ejusdem per S. Athanasium conscripta.

Incauta humilitas.] Fragm. Camber. legit haec: Quia nimia humilitas cognata est stultitiae. Recte: Nam humilitas absque ratione stultitia creditur.

Cognata stultitiae.] M. cognata justitiae. Insipide.

Et conservandae:] V. et observandae.

Timeas ruinam.] Juxta illud I Cor. X: Qui stat, videat ne cadat.

Item ps. CI.] C. et M. deficiunt una linea, usque: [Col. 0391B] Item idem.

Exaltatione superbiae.] M. elatione superbiae.

Gloriae collatione.] Seu ut C. collatione praemiorum.

367 Primo Reg. c. XV.] V. et M. determinant caput XXVI.

II Reg. cap. VI.] Tria LXV.

Hodie et heri.] Solum C. habet. Et heri, nec est in textu Scripturae.

De post fetantes.] Haec non vidi in textu B. Gregorii, neque in V.

Minimis exaequando.] C. Minimus exsequendo. V. Minus exsequendo. M. Minimis exsequendo. In textu observavi textum B. Gregorii.

Debilia et extrema.] B. Gregorius: Egit vilia et extrema, ut illa, etc. C. egit debilia et extrema valde. His significatur Davidis profunda humilitas et dignatio.

Humiliatum despexit.] Hucusque B. Gregorius.



CAPUT XIV.
[Col. 0391C]

Cinerem et favillam.] Hoc est, ut inquiunt margines M. et C. Se esse viles. Videatur hic B. Gregorius Moral. XXVII, cap. 27.

Se esse fatentur.] Fallitur C. Se esse non fatentur.

In oculis cordis.] V. in oculis meis.

Est enim duplex humilitas culpae.] Fateor me haec verba quatuor in contextum reposuisse, quae solae margines C. et M. legebant.

Ex servili timore.] Ait Fragm. Camberon.: Et humilitati cognata est humilitas servilis timoris; quia quidam solo timore se humiliant, cum non audeant desaevire in alios, quod tamen appetunt.

Dicit poeta.] Claudianus II in Eutropium.

Humiliabitur, confusione.] Ps. CXVIII. Confundantur superbi, etc. C. pro confusione male legit confessione.

Parab. c. XXIX.] Tria LIV in fine.

[Col. 0391D] Esau vero venantem.] Gen. XXV. V. et M. Venatorem.

De post asinas.] C. asinos. Scriptura sacra habet asinos.

In Apostolum.] Seu ut V. et C. in discipulum.

Infirma mundi.] Hoc est humilia. Unde M. et V. Infima mundi.

Quaeque confundat.] V. quaeque confringeret.

Cum Romae.] Haec, usque Fabri filio, restitui in textu, ex marg. C. et fragm. Camberonensi tantum.

Successorem.] V. Successores.

Propter quadraturam.] De his virtutibus, cornibus quatuor altaris, dicitur Sap. VIII. Sobrietatem et prudentiam docet et justitiam et virtutem, quibus utilius nihil est in vita hominis. Plura cupis? percurre Glossam in c. XXVII Exod. ver. 1.

Quaestuariae.] Uti Prov. XXXI. Quaesivit lanam et linum, etc. Absit ergo, ut Deiparam dicas quaestionariam ut C. Puto interim notarii errore hoc subrepsisse. Nam infra c. XVI. habet quaestuariam. Sic eam [Col. 0392A] vocat B. Hier. in fine epist. ad Heliodorum: Quanto amore.

368 Pernoctantibus.] Addit margo C. Unde pastoribus apparent visiones, et simplicitate parvulorum, effectum habent incantationes, gladii et hujusmodi.

Secreta nativitatis.] V. Secreta sacramenta nativitatis. Ademi sacramenta, eo quod superfluum judicarim. Nam hic idem est quod secretum et mysterium. Ut Tobiae XII. Sacramentum regis abscondere, bonum est.

Parvo lacte.] Ex hymno Nativitatis Domini.

Humilia et hum.] C. Quia humilia humilibus praedicavit.

In sepulcro alieno.] Quod erat Josephi ab Argmathia. Matth. XXVII.

Humilitatis responsorium.] Hoc est scutum et antidotum.

Hyssopo.] Fragm. Camberon. Hyssopo, id est [Col. 0392B] humilitate per totum corpus.

Monemur in psalmo.] V. Ob hoc etiam monentur pueri in psalmis laudare: Laudate pueri, M. moventur pro monentur. Non sapit.

Animal humile.] B. Joan. Chrysost. in cap. XXI, Matth. Est enim animal hoc immundum, et caeteris pene jumentis irrationabile, et stultum, et infirmum, et ignobile, et oneriferum magis.

Opera nostra.] C. tempora nostra.

Epist. Canonica cap. IV.] Tria cap. VIII. Cur canonica, diximus in notis ad c. XII.

Sed magis time.] C. omittit magis, vitiose.

Superbia ibi ruina.] Sic comminatur Jeremias cap. L. Cadet superbus et corruet, et non erit qui suscitet eum. Fragm. Camberon. Ubi superbia ibi contumelia.

Humiliari cum humil.] Versio S. Hieronymi: Humiliari cum mitibus: at LXX Interpr. Melior mansuetus corde cum humilitate. Chaldaicae paraphrasis [Col. 0392C] translatio sic: Melior est humilis spiritu et mansuetus, etc. Ni tria convenissent in lectione, observassem S. Hieronymi versionem. Postremo Fragm. Camber. legebat: Melius est humiliari cum divitibus, sed male.

Item Gregorius.] Haec duo verba omittit C. Multis autem locis de hypocritis tractat ille, praesertim 18. Moral. cap. VII et XV, c. 2. 3. 4.

Qui humilitatem non.] Contradicit M. hoc modo: Qui humilitatem non habet, hypocrita non est. Posset tolerari hoc sensu: Qui humilitatem non habet, hoc est, qui non novit exterius simulare humilitatem; non potest dici simulator virtutis, aut hypocrita.

Job ait.] Tria tum in textu cum in margine, cap. XV. Olim erant pauciora capita numero, in Jobo, quam hodie.

Si ascenderit in coelum.] Subdunt margines duo: Tu illic es. ex psal. CXXXVIII.

Sacerdotium cupere.] C. capere.

De cupid. laudis.] Subnotant margines C. et M. [Col. 0392D] ex Philip. III. Omnia ista reputavi, ut stercora, ut Christum lucrifacerem.

Et quasi de.] Haec sunt ab auctore superaddita textui B. Hier. usque, interpretamur.

369 In gloriam convertunt.] Margines praefatae: Gloriam redarguentes. Quam belle Seneca, ep. 113 in fin. Qui virtutem suam publicari vult, non virtuti laborat, sed gloriae. Itaque qui libellos suo studio et industria faciunt publicos, Dei honorem et proximi utilitatem spectent, non aurae popularis favorem. Dicant cum Domino: Gloriam meam non quaero (Isa. VIII), etc. Si supersint obtrectatores appellas ipsorum despicientes et deprimentes, humiliter et benigne respondeant: Dexteram tuam sic notam fac, et eruditos corde in sapientia (Psal. LXXXIX).

Et famae in populos.] Margines duo: Fama ad proximum utilis est. Ita est. Nam: Fama bona impinguat ossa (Prov. XV).

Cymbalum concrepans.] Verba sunt B. Hier.; I Cor. XIII, tinniens.

[Col. 0393A] Athleticum scomma.] Sic restitui, alioquin Tria; Athalanticum scamma accipitur pro arte certandi. Unde , athleta, luctator vero est cavillum, calumnia, captendula. Tales cavillantur et jactant convitia fucata et adumbrata lenociniis. Et in margine C. ad haec lego: Ad cachinnum, Dei sermone, invicem provocant.

Gloriae cupidi.] An non juste et vere idem margo clamat:

Unde superbit homo, cujus conceptio culpa,
   Nasci poena, labor vita ecesse mori?

Philip. II.] Tria, III.

II Cor IV.] Tria, XI.

Ut sublimitas.] C. Ut subtilitas sublimitas sit.

Et corruptibile.] C. conjungit cum immediate sequenti: Et corruptibilis saccus stercorum.

Agnosce dignitatem.] Luculenter C. in laterali ora: Magnus et felix fuisset homo, si permansisset in eo quod creatus est; sed major et felicior, si in eo [Col. 0393B] permansisset, quo creatus est. Iterumque subdit: et, o Christiane, in quo restauratus es.

Quam gloriosus enim.] C. quam gloriosa enim arbor martyrii inerat, etc. De Mauritio et Thebaeis agit Sigebertus Gemblac. De viris illust. c. 159; Marbodus episc. Redonensis passionem Thebaeorum metrice conscripsit. Videatur praeterea Sur. tom. V.

Redarguens ait, c. XIII.] Tria, XL.

Ad Titum II.] Tria, IV.

Ait Hieronymus.] Sic restitui, prout citatur VIII, q. 1.

Qualis enim.] Tria: Ait Augustinus.

Corripiens c. XIX.] Tria, LIV.

Illud Gregorii.] In explanatione 3 psalmi poenit. ad illud: Non est sanitas in carne mea. Tria: Illud Hieronymi

Septenam scalam.] C. Septena oracula, hoc est beatitudines.

Humilitatem quasi fundamentum.] Haec invenies in Glossa ad illud Matth. V: Beati pauperes spiritu.



370 CAPUT XV.
[Col. 0393C]

Circa quod bonum est.] V. circa quam, scilicet humilitatem, tolero.

Conterminam et vicinam.] V. continuam, vel contiguam, et vicinam.

Mansuetus.] V. manui assuetus.

Injurias etiam proprias.] Post haec legendum est exemplum quod ex solo margine C. collegi. Tale est: Unde quaerenti de quodam religioso, qui multas habebat gratias, quare non promoveretur; responsum est a monachis. Quia in gratiis non est gratiosus. Non enim est mansuetus, non est satis tractabilis.

Exemplo Andreae.] De quo sic in Ecclesia canitur: Vir iste in populo suo mitissimus apparuit, etc.

Mites vias suas.] Subdit V. Et psal. LXXV, 5, 9 (hodie 10). Cum exsurgeret Deus in judicium, ut salvos faceret omnes mansuetos terrae. Et Apostolus: Argue cum mansuetudine. Et paulo post: Psalmista (cap. XLIV): Propter veritatem et mansuetudinem, [Col. 0393D] etc. Quoniam supervenit mansuetudo et corripiemur (Psal. LXXXIX). Poeta etiam hanc approbat: Non cadit, etc. Perficio.

Non cadit in mores feritas inamabilis istos,
   Nec minus a studiis dissidet ista suis. (OVID., I De Ponto.)
Verba apostoli: Argue, etc., colliguntur ex I Cor. IV, vel I Tim. VI. C. super haec, etiam addit in laterali margine: Et exaltavit mansuetos in salutem (Psal. CXLIX).

A studiis gentilis.] V. Si a natura dissidet gentilis.

I Paral., cap. XVIII] M. Item Paral. LXVI, in fine. V. In Paral., lib. II, cap. XVI, in fine.



CAPUT XVI

Regimen coelestis.] Hoc capite multum dissentit ab aliis V. sicque primum orditur: Regimini coelestis doctrinae suae in scala Jacob post humilitatem et mansuetudinem adjunxit Dominus tertium, non virtutem [Col. 0394A] sed conservantiam et augmentum virtutum, paupertatem. De quo verbo et exemplo regit scholas, quia, etc. M. sic inchoat caput: Regimini coelestis doctrinae suae de humilitate, etc.

Quod potest salvare.] Hanc sententiam omisit M.

Fuisse dicitur.] Haec in solo C. leguntur.

Beati pauperes.] Secundum Lucam non additur, Spiritu.

Sed exemplo.] V. Sed etiam commendavit exemplo, ut ad appetitum ejus invitaret populum, sibique eam etc.

Pauperculae et quaestuariae.] Ly pauperculae, ex V. adjeci. B. Hieronymus in fine epist. ad Heliodorum: Quanto amore: Virginem Deiparam vocat quaestuariam.

Praesepiolum.] Non praesepilium ut M.

371 Cuidam adolescenti.] Sana lectio est. C. et M. Cuidam possidenti divitias.

Utrum tamen.] Utrum autem V.

[Col. 0394B] Verbum possibilitatis.] C. Verbis possibilitatis.

Cum negativa.] C. Cum non negativa particula.

Vel facilitatem.] V. et M. Vel facultatem.

Vel quia vitiose.] Haec, usque, Item Hier., solum V. habet in textu; duo autem in margine. Ubi legendum videtur ita pro iterum, tametsi B. Hieronymus nonnisi primam rationem adducat cur divitiae vocentur mammona iniquitatis.

Superbire faciunt.] Post haec subdunt margines C. et M. Non expavit Apostolus dicens scilicet mors ex.

Exigui parvique lares.] Lucanus impressus:

Pauperis angustique lares.

O munera.] V. et M. O numina.

Intellecta Deum.] C. intellecta Deo.

Hoc contingere muris.] Impressa:

. . . Hoc contingere templis
Aut muris potuit.

Praedam civibus.] Hoc hemistichium cum sequenti [Col. 0394C] ex eodem Lucano desumptum est, et superiora immediate praecedit hoc modo:

Securus belli praedam civilibus armis
Scit non esse casas. O vitae tuta facultas, etc.

Item in eodem.] Lucano nempe, non tamen quinto sed primo libro De bello Pharsulico.

Non viros.] Hoc omisit V. Subjicio versus Juvenalis, sat. VI, in ora laterali C. stylo tenuissimo expressos:

Prima peregrinos obscena pecunia mores
Intulit, et turpi fregerunt saecula luxu.

Item Hieronymus secundum.] Percurre epist. 146 ad Damasum: Beatitudinis tuae, et alteram ad Demetriadem.

Versibus poetarum.] M. Versibus poematum tantum. V. Poetarum tantum. In notis ad c. 1 plura de hac re comperies.

Spoliatis Aegyptiis Hebraeisque ditatis.] Haec verba forte erant a textu expungenda tanquam notae additae, eo quod solum C. legat in margine, et V. in [Col. 0394D] contextu, judicet lector ex iis quae habentur in notis ad c. 97 desumpta sunt autem haec, ex benedictione cerei paschalis.

Crinibus puellae.] Allusio est ad mulierem in numero captivorum visam, de qua Deut. XXI.

Juven. Cantabit.] Sat. X. Hic, usque: Item Hieronymus, deficiunt M. et C.

Claudianus.] In Ruffinum lib. I. Primus versus variat cum impressis Claudiani. Sic enim:

372 . . . Natura beatis
Omnibus esse dedit, etc.

Cato: Paupert] Quidni ejusdem versum praecedentem recensuit? Facit ad propositum, ergo repetendus:

Infantem nudum cum te natura creavit,
Paupertatis, etc.

Item Seneca ad commend.] Senecam restitui, ex epistola 42, quam quoque margo C. citabat. In textu tria legebant Hieronymus pro Seneca.

[Col. 0395A] Hoc itaque.] V. Hoc utique.

Ad quae magno labore.] V. ac magno labore. Intermittit alia.

Magno labore.] Scilicet divitias et redditus, aiunt duae marginales orae.

Inspicere debemus.] Cum nobis offeruntur. Ita eaedem cum V.

Non providemus.] Genuina Senecae lectio, epist. 42. V. tamen cum M. Non pervidemus.

Gratuita vocamus.] V. Gratuita putamus.

Quanti deferatur.] V. differatur. Quod sequitur, pretii omittit.

Saepe maximi pretii.] M. et C. hic observavi: quanquam V. cum impresso Seneca legat: Saepe maximum pretium est.

Lipsius enim lectionem textus nostri auctoris, asserit a quibusdam fuisse receptam.

Quid stultius.] Haec, usque, Item: Uxor Tobiae duo legunt in margine laterali; V. vero in textu hoc modo: Hieronymus. Quid stultius, etc.

[Col. 0395B] Item Hieronymus.] In breviario suo super psalmos, inquiunt duo margines cum V. Verum in commentario, qui ejus nomine existit, non habentur.

Juxta verbum Sap.] Similia vidi Eccle. V et Job XX.

Saepius sincerius.] V. Saepius securius. Placet utique.

Ut altum dormiret.] Margines duo cum V. secure. Hoc est: et profundo somno dormiret et non laborioso.

Hic monendus es, lector, V. multum a duobus aliis exemplaribus differe, non tantum ordine verborum transposito, sed et copia. Quare consulto duxi verbotenus describere ab hoc loco: Item Hieronymus: Ob hoc ampliori, etc., usque ad Senecae verba: Memini Attalum, etc., sed prius notanda est varietas C. et M. usque ad praedicta Senecae verba.

Nudi nudum.] Vide B. Hieronym. in fine epistol. ad Rusticum: Nihil Christiano.

[Col. 0395C] Abundantia panis.] Margines C. et M. Per panem quaelibet necessaria bona accipiuntur. B. Hier. in c. XVI Euseb. Abundantiam panis, inquit, verterunt LXX deliciarum et luxuriae opulentiam. Recte per panem deliciae intelliguntur; nam ad omne obsonium semper aptus est panis et proficuus.

373 Item Hieronymus.] Post Senecam, epist. 20 in medio.

Item idem. Hoc unum.] Tom. IV in c. XXXIV Ezech. initio; et iterum post Senecam VI, De Beneficiis, c. 30.

Vel in consulendo.] M. Vel ei consulendo.

Fructus poenitentiae.] M. omittit ly poenitentiae, sed male.

Exemplo Xerxis.] De hoc Seneca VI De benef., c. 31.

Demaratus.] Non Demoratus, ut M. Hujus meminit B. Hier Apol. adversus Ruffinum, c. 2.

A teipso vinceris.] M. in margine subdit: Viso [Col. 0395D] exercitu, prae timore fugient hostes et hujusmodi. Item idem: Victus eris antequam sentias. Hanc et sequentes notas marginales V. legit in textu, ut infra videbis.

Et obruet. C. Involvet nos et obvolvet.

Item Jeremias. Nabuzardan rex coquorum.] Iste Nabuzardan erat princeps militiae sive exercitus Nabuchodonosoris regis Babyloniorum. Jerem. LII et IV Reg. XXV de eo ibidem dicitur: Muros Jerusalem in circuitu destruxit omnis exercitus Chaldaeorum, qui erat cum principe militum. Idem repetitur Jeremiae LII vers. 14. Quibus locis apud LXX interpretes semper vocatur princeps coquorum, ut quater vel quinquies dicto c. 25, l. IV Reg. Et Jeremiae LII sic habent Septuaginta: Nabuzardan princeps coquorum, qui stabant ante faciem regis Babylonis, etc., omnem murum Jerusalem destruxit virtus Chaldaeorum, quae cum principe coquorum. Quem locum citans B. Gregorius pulchre mystico sensu explanat [Col. 0396A] parte III Curae pastor., admon 20, his verbis: »Quia gulae deditos luxuria sequitur, propheta testatur, qui dum aperta narrat, occulta denuntiat, dicens: Princeps coquorum destruxit muros Jerusalem. Princeps namque coquorum venter est cui magna cura obsequium a coquis impenditur, ut ipse delectabiliter cibis impleatur. Muri autem Jerusalem virtutes sunt animae, ad desiderium supernae pacis elevatae. Coquorum igitur princeps muros Jerusalem dejicit, quia dum venter ingluvie extenditur, virtutes animae per luxuriam destruuntur.« Sic ille.

Hieronymus: In hoc.] Videatur Glossa in hunc locum Psalmi.

Electos suos.] Tria sic habent. Psal. LXVIII. Vinctos suos, etc.

Compedes naturae.] Quibus etiam, aiunt margines C. et M., vinciuntur divites velint nolint, ut sitis, esuries et hujusmodi. Plura videto apud B. Aug. in psal LXVIII post medium, tom. VIII.

Compedes gratiae.] C. in latere. Sed hae duplices. [Col. 0396B] Quaedam praecepti. Unde: Fili, injice pedem tuum in compedes ejus (Eccli. VI). Vinctos his compedibus exaudit Dominus (Psal. LXVIII).

Has nimis onerat.] M. Has nimis honorat.

Item philosophus. Memini.] Seneca epist. 110, sub finem. Nunc describam ex V. (ut supra dixi) ab illo loco, quo destiti subnotare. Hic est ex Juvenali. Altum dormiret. Post haec verba sequitur in V.:

374 Ad hoc valet, quod Dominus voluntarios pauperes secum sessuros in judicio, dicit: Vos qui reliquistis omnia, et secuti estis me, sedebitis (Matth. XIX), etc. Ibi enim erunt oppressuri suos oppressores, et eos cum Domino judicabunt. Dominus enim paupertatem in domo sua dedicavit. Non negandum tamen, quin divites, id est inter divitias pauperes sint.

Ad idem facit quod piscatores, relictis retibus et navi et voluntate omnia possidendi, nudi nudum secuti sunt crucifixum (Matth. IV). Ad hoc facit, [Col. 0396C] quod adolescens relicta sindone nudus aufugit (Marc. XIV). Hoc est quod Joseph Aegyptiacae meretrici (Genes. XXXIX), id est luxuriae mundanae pallium, quo ab ea trahebatur, evadens reliquit. Hoc est quod Apostolus dicit in I Epist. ad Cor., c. IX. [al. cap. X.] Sic currite, ut comprehendatis. Omnis enim qui in agone contendit, ab omnibus se abstinet, offendiculis et sarcinulis. Per suum contrarium commendanda est paupertas. Vitium enim Sodomorum adinvenit abundantia panis (Ezech. XXVI), id est quarumlibet copia divitiarum et superbia vitae. Inde etiam subsecuta est otiositas, cui ipsa natura displicet et vertitur in fastidium. Unde illud: Vide quid faciat otium et cibus alienus. Juvenalis (Sat. VI):

Praestabat castas humilis fortuna Latinas.

Gregorius paupertatem commendat dicens: Saepe quos morum infirmitas vulnerat, paupertatis medicina curat. B. Bernardus quaesivit a quodam abbate [Col. 0396D] sibi subdito, qualiter se haberet domus sua. Qui respondit: Adhuc peroptime est nobis, quia adhuc pauperes sumus. Hieronymus (Post Sen., ep. 20, lib. VII): Ob hoc amanda est paupertas, quia a quo ameris, ostendit. Hoc unum deest omnia habenti, quod non est qui verum dicat ei, omnes adulantur ei, etiam confessores, aulici, secretarii. Dives etiam a nemine diligitur. Unde Lucanus:

Felix se nescit amari.

(Sen. VI De benef. c. 31): Quomodo credet se diligi, qui nullum diligit? Quod autem habenti desit qui verum dicat, patet per Xerxem. Qui cum tot et tanta fecisset, cum per mare siccis pedibus ivisset, cum per terram navigio cucurrisset, infinitum congregavit exercitum contra Lacedaemones et Athenienses, habens triginta millia equitum, et infinitorum peditum multitudinem. Cum autem quaereret utrum sufficerent ad confutandum hostes, ab omnibus una voce responsum est, aerem non sufficere [Col. 0397A] ad capiendum telorum multitudinem. Et etiam, audito nomine regis, omnes converti in fugam acclamabant. Sed Demaratus alienigena et exsul, aliis omnibus adulando mentientibus, solus dicit ei verum. Prius, inquit, victus eris quam sentias. Moles enim ista dissona est et non apta bello, sed de facili in casum ruitura, et sese oppressura prae multitudine. Et ita contingit.

Ad idem pertinet quod Nabuchodonosor per principem Nabuzardam pauperes agricolas dimisit et vinitores in terram promissionis, et Nabuzardan eis Godoliam praefecit, divites secum in captivitate traxit et potentes (Jer. LII). David 375 paupertatem commendans, ait: Exaudivit pauperes Dominus, et vinctos suos non despexit (Psal. LXVIII). Hieronymus: In hoc multum commendanda est paupertas quod vinctos ejus exaudivit Dominus et solvit. Sunt autem compedes naturae ut sitis, esuries et hujusmodi. Sunt et compedes fortunae, paupertas scilicet, [Col. 0397B] et illi adhaerentia. Sunt et compedes gratiae, sed hae duplices. Quaedam enim sunt praecepti. Unde: Fili, injice pedem tuum in compedes (Eccli. VII). Quaedam gratiae perfectioris et consilii, ut in claustralibus. Unde dicuntur viri compediti. Compedes autem naturae hodie nimis aggravantur. De quibus ait Augustinus: Has nimis onerat, qui supra necessarias accumulat. Vinctos his compedibus exaudit Dominus. Sunt etiam compedes culpae. Unde: Funes peccatorum circumplexi sunt me (Psal. CXIII). Item philosophus (SEN., ep. CX): Memini Attalum, etc.

Subsequuntur notae aliquantisper intermissae.

Imposuere divitiae.] M. inter lineas, vult: decepere.

Sed in quodam apparatu.] De gradu alto, forte ubi erat, inquiunt margines M. et C. Ad illud apparatu, subnotat C. in ora laterali; forte ludi. Ludus hic, ut apparet, fuit Circensis. Ejus enim pompam [Col. 0397C] et ordinem describit Seneca. De quo fuse Tertullianus, libro De spectac. c. 7. Varietas lectionis talis est. C. legebat: Si quodam apparatu. M autem: Sed quodam appar. Ego ex Seneca restitui locum.

Urbis opes caelatas.] Urbis scilicet Romanae. Caelatas cum diphthongo juxta Senecae textum scripsi. M. indicat debere abesse. Nam inter lineas, caelatas exponit hoc verbo absconditas. V. pro caelatas, habet collatas.

In his quae pretium.] Ut manubiae et quaecunque pretiosa spolia. Ita margines M. et C.

Et alia quae.] V. et aliae.

Incitatas.] V. vitiatas.

Isthinc effero.] Non offero, ut V.

Ab effectu.] Nec in Seneca, nec in V. id vidi.

Lente.] C. inter lineas, Leniter. Seneca lentus. Audi margines C. et M. Merces lente cum exponuntur venum, ad ordinem locantur, ut magis reluceant ex se mutuo; collectarum autem insimul, transit decor et pulchritudo earum, ita et divitiarum.

[Col. 0397D] Hoc totam vitam.] Hoc totum vitam. V non placet.

Occupabit. Ita Seneca. Tria, occupavit, etiam excluso interrog. signo, in fine sententiae.

Calonibus.] M. et V. coloribus. Male.

Habeamus aquam.] Verba Epicuri.

Remedium inopiae?] M. et C. praeponunt signum interrogationis ipsi verbo inopiae. Sic enim. Quaeris quod sit remedium? Inopiae famem, etc.

Tolle querelas.] Hemistichium hoc, cum sequentibus versibus, Horatii est l. I, ep. 12. Ex 376 ora inferiori M. Haec ex Seneca subnoto. Et quid interest, quis dixerit? Omnibus dixit. Qui eget divitiis, timet pro illis. Nemo autem sollicito bono fruitur. Adjicere illis aliquid studet, dum de incremento cogitat; oblitus est usus, rationes accipit, forum conterit, Kalendarium versat, fit ex Domino procurator, ep. 14, in fine. Ad haec vide notas Lipsii.

[Col. 0398A] Et alienis hortulis.] Nempe Epicuri.

Humanitatem pati.] Non humilitatem, ut V.

Togam conterunt.] Iterum V a sensu deflectit. Totam vitam conterunt.

Item idem.] Ante haec Senecae verba, M et C. legebant: Cui cum paupertate bene convenit, dives est. Sed cum paulo eadem repeterentur, judicavi absona, monitus lectione V, quae hic placuit. Videatur Seneca, ep. 2.

Quod necesse est.] Quod natura exigit, et ut vivere possis. Lipsius.

Quod sat est.] V. subdit, scilicet satietatem. Lipsius. Quod humanitas requirit, et ut commode vivere possis. Item: Cui quod satis est, satis non est; nil ei satis erit.

Is satietatem habet.] Consule Senecam, epist. 60 et 119.

Contenta est necessit.] M. Contenta est obolo. Econtra, Infidelis etiam obolo indiget. Beatus Hieronymus, [Col. 0398B] epist. ad Paulinum, quae incipit: Frater Ambrosius.



CAPUT XVII.

Augustinus.] Tom. X, l. L hom. 13 in medio.

Item Hieronymus.] Tom. IX, in regula monachorum, titulo De paupertate. Vide praeterea tom. III, ep. ad Hebidiam, quaest. I sub finem. B. Gregorius simile habet Moral. XV, c. 12. Postremo referam verba B. Fulgentii super illud Matthaei: Omnis arbor. Quid recipiet qui aliena tulit, si semper ardebit qui sua non dedit?

Augustinus.] Tom. X, hom. 8, t. L hom. Item Serm. 205 De Tempore.

Contra vero.] Hoc, usque Divitias abest in M.

Sed occasionem.] V. clarius: Sed occasionem ejus, furtum scilicet. Sequitur: Occasione namque paupertatis incipit quis furari.

Sed morbum.] V. Imo tantum morbum earum. Restrictius est.



CAPUT XVIII.
[Col. 0398C]

Titulum. De mediocritate ex V. solo desumpsi, et novo capite distinxi.

Ait Augustinus.] Tom. VIII, in Psal. XXIX, exposit. 2 in fine.

Seneca ait.] Epist. 95, 98 et 104, post Val. Max., l. VII, c. 5, et post Cicero de Muroena.

Convivis.] Ita Seneca, ep. 95, in fine. Tria interim, conviviis.

377 Quid aliud praeter.] Solum V. addit praeter. Haec sententia a Seneca deflectit. Vide eum.

Ut nullum factum.] Supple, praeter hoc, ut suggerere videntur margines C. et M. Ut inter deos computaretur, contra per hoc habita est et consecrata inter deas. V. pro, Ut nullum factum, legit, et si nullum factum.

Unius tantum.] Margines: Scilicet Tuberonis.

Aliorum aurum.] Seneca ep. 95: Illorum aurum.

Argentumque.] V. Argentum quia fractum est.

[Col. 0398D] Et contrectandum.] Hoc omittit C.

Item idem.] In V. abest idem, sed infra Seneca nominatur.

Quam Augustinus.] C. quam Augustinus ait, in cujus, etc.

Pro modulo personae.] C. aliter, sic: Videtur latere, tum autem pro modulo personae.

Vivendum est.] V. In qua tibi vivendum est, sed Seneca magis determinate ait: Illud, etc. Hic citat Senecam ex nomine, quem duo tacite et cum suppositione, sic: Item idem.

Illud te admoneo.] Verba Senecae ep. 5, in quae scholia Justi Lipsii vidisse juvat.

Ambitionem perversa.] Maxime variat C. Et quidquid aliud ambitione perversa, via sequitur curta.

Hominum consuetudini.] C. consuetudinem. V. Consuetudine. Ad haec margines C. et M. Non prorsus quidem debemus nos conformare huic saeculo, [Col. 0399A] nec prorsus in modo vivendi ab hominibus dissidere (Rom. XII).

Humanitatem.] Non humilitatem, ut V.

Concretis et horridis.] C. et M. Certis et horridis. Seneca: Tetris et horridis.

Delicatas res.] C. absolute, delicias.

Non magno parabiles.] Rationabile sit obsequium vestrum, aiunt margines C. et M. Ex c. XII. ad Rom.

Non incompta.] C. Non incomposita.

Vitam nostram.] C. et M. vestram.

Sed non agnoscant.] Tria sic eaque expono. Suscipiant omnes vitam nostram, hoc est actiones, ad extra, bonas et exemplares. Sed non agnoscant, id est per scrutationem interiorum, quo scilicet animo fiant, sed omnia in bonam partem interpretentur. Seneca affirmative: Sed et agnoscant, seu (ut membrana nostra Senecae): Sed agnoscant.

Attali magni.] Seneca ep. 110 sub finem. Nequaquam [Col. 0399B] vice Attali, legas Demetrii, ut V.

Habendas permisit.] Duo sic finiunt caput. V. vero addit in textu margines C. et M. scilicet: Divitiae si affluant, nolite cor apponere. Ps. LXI.



378 CAPUT XIX.

Sicut spiritualis.] Duo ita inchoant caput; at V. repetit ea, quae in calce cap. 14 habentur. Haec sunt: Dominus collectis discipulis, usque, sicut spiritualis.

I ad Tim. c. VI.] Duo c. 8, V. 10.

Non ait sunt.] Placet etiam V. hic: Non qui sunt, sed qui volunt.

Divites fieri.] Voluntate, ait margo M.

In interitum.] Haec exponunt tenuissimi characteres interlineales M. hoc modo: In interitum, temporalem; et perditionem, aeternam.



CAPUT XX.

Ex V. in summario capitis adjeci ly: Et avaritiam.

[Col. 0399C] Quae est plus habendi.] Verba B. Aug. tom. I, l. III De lib. arbitr. c. 17.

Quidlibet.] Nempe, ut margines C. et M. pecuniam, honorem, sublimitatem, scientiam, escam, vestem, et hujusmodi. Plura B. Aug. in Psal. CXVIII, Concio. 11.

Ergo cupiditas.] M. Ergo peccatum hoc, scilicet cupiditas. Contra hanc cupiditatem B. Hieron. epist. exhortatoria ad Pammachium et Oceanum, quae incipit: Qui Aethiopem invitat.

Secundum hoc.] Omittit M.

Quae specialiter.] Non spiritualiter, ut M.

Amor pecuniae.] Id sonat Syriaca interpretatio I Tim VI, 10. Audi interim margines C. et M. Pecuniam voco quaelibet temporalia citra dignitates, honores et hujusmodi.

Cupiditatis Gregorius.] V. inter cupiditatis et Gregorius, haec interponit: Pecuniam voco, etc., ut in proxime praecedenti nota ex marginibus collegi sed [Col. 0399D] post hujusmodi, addit. II: Libro Sentent. (dist. 42 sub finem). Verum, ut dicam quod censeo, male in contextum hunc marginem reponit V. eo quod ille, sicut et alii quamplurimi, a Scholasticis expositionis gratia ad latus ipsius textus additi sint, ut colligitur ex notis ad cap. 97, ad illa verba: Non gratiae, sed vanitatis.

Inter haec.] Nempe cupiditatem et avaritiam, de quibus Horat. l. I, ep. 1:

Fervet avaritia miseraque cupidine pectus.

Non distinguit.] Magna hic oppositio, V. et C. sic: Inter haec videtur distinguere dicens, etc. sed perperam. Nam initio capitis sequentis evidenter patet contrarium his verbis: Avaritiam speciem cupiditatis, licet Gregorius inter speciem et genus non distinguat, etc. Hic autem tria exemplaria conveniunt. Interea ut facilius haec capias, consule B. Aug. Psal. CXVIII, conc. 11.

379 Die comederitis.] Post haec verba, V. addit in textu quod duo in margine, scilicet: Sed quomodo, [Col. 0400A] cum pruritum in gustu non haberent ante peccatum? Tantum forte in escae oblatione, M. oblivione, pro oblatione.

Sed et altitudinis.] C. Sed et altitudine scientiae, non placet, quia declinat a B. Greg. hom. 16 in Evang.

Imo et quaecunque res.] Hoc desumptum est ex B. Aug. t. I, l. III De libero arb. c. 17. Unde infra citatur idem in fine periodi, sic: Secundum Augustinum. V. maxime hic discordat. Primum, pro secundum legit Sed Augustinus, finitaque et puncto distincta praecedenti periodo, subsequentem inchoat hoc modo: Sed Augustinus hanc dubitationem contrarietatis solvit, Glossa super Ecclesiasticum cap. X (alias XXXV), cujus finis est: Caveamus cupiditatem et superbiam quae sunt unum malum, a quo omnia mala oriuntur. C. haec quoque habet in margine: Hanc dubitationem et contrarietatem solvit Augustinus, Glossa, etc. ut supra. Glossa est in c. X Eccli, ver. [Col. 0400B] 15, quae etiam redolet doctrinam B. Aug. t. IX, tr. 8 in epist. I Joan. c. IV.

Item philosophus.] V. paulo fusius sic: Ad jugulandam cupiditatem sufficere debet quod ait philosophus. Epist. 16.

Congeratur in te.] Genuina lectio, quae et Senecae. At V. Omnes divitiae Croesi congregentur in te. Laudo, quia nota est, quam M. legit in margine.

Ut terram marmoribus.] Ita Seneca. Tria interim: Et terram, etc.

Ars ultra luxuriae.] Ly ultra pro excessu est. Verum Seneca non ultra, sed ulla luxuriae, legit.

Via eunti.] M. ex Seneca. Duo viam eunti. Ex ep. 16.

Caecam cupiditatem.] Hic attende Lipsii notas.

Parab. c. XXX.] M. et C. cap. LVI. V. omittit. Parabolas scito esse Proverbia Salom.

Sanguisugae.] Quae non pleno, sed potius impraegnato ventre vix contentae sunt. Horat. ultimo versu De arte poet.


[Col. 0400C] Non missura cutem nisi plena cruoris hirudo.

Dumque sitim sedare.] Idem Metam. 3. Fab. 6. O insatiabilis cupiditas, cujus desiderium vadit in infinitum, ut ait Aristot. 1 Politic. Unde aperte Seneca, Hercul. Oct:

Cupit hic gazis implere famem,
Nec tamen omnis plaga gemmiferi
Suffit Istri, nec tota sitim
Lydia vincit, nec quae zephyro
Subdita tellus, stupet aurato
Flumine clarum radiare Tagum:
Nec si totus serviat Hebrus,
Ruraque dives cingat Hydaspes,
380 Intraque suos currere fines
Spectet toto flumine Gangem.



CAPUT XXI.

V. Novum hic inchoat caput, paefigitque titutum [Col. 0400D] De avaritia, duobus caput praecedens continuantibus.

Avaritiam speciem.] Vide B. Aug. t. VIII in Ps. CXVIII, conc. 11.

Eccli. cap. X.] C. c. XXXIV. Duo nihil.

Venalem habet.] Haec C. et M. notant ad latus: Diabolo in causa justa si eget, et in causa injusta etiamsi egeat.

Invidia.] Omittit V.

Impiger extremos.] Horat. l. I, ep. 1. Tale in Perum jaculatur epigramma Wadraeus de quo in notis ad c. 11: Cui dat opes, dat opus fortuna, fatentur habentes.

Quaerit opus per opus, quisquis opes per opes. Ne per opes, vel opes, vel opus, Pere, quaerito, nullus]

Quaeritur a sana mente labore labor.

Item Hieronymus.] Vide eum in ep. ad Paulinum, quae incipit: Frater Ambrosius, paulo ante finem.

Quam eo quod habet.] Idem post Quintil. l. 7.

[Col. 0401A] Nihil esse sordidius.] Juvabit, reor, hic Horatium producere, I, Sat. 1:

At bona pars hominum decepta cupidine falso
Nil satis est, inquit; quia tanti quantum habeas, fis.]
Quid facias illi? Jubeas miserum esse libenter
Quatenus id facit, ut quidam memoratur Athenis]
Sordidus ac dives, populi contemnere voces
Sic solitus: Populus sibilat, at mihi plaudo
Ipse domi simul ac nummos complector in arca.

Unde Juvenalis.] In Juvenali non vidi: Usque ad talum sordidus, forte: Usque ad talum candidus

Centucuplatas.] M. et C. centuplatas.

Eas habeo et conspicio.] V. Meas habeo, etc.

Quod mihi conservatur.] Solum V. Nam duo: Unde sine sollicitudine.

Appositionis custo.] M. appositus cust.

Eo viso pascam.] M. Ex viso pascam.

[Col. 0401B] Tibi collatae sunt.] Non collocatae, ut V.

Si vis fenerare.] Respicitur ad Illud Prov. XIX: Feneratur Domino qui miseretur pauperis.

Quas dederis sola.] Solum V.

Ait c. 14.] M. et C. 41. Verba praecedentia, scilicet: 381 Avaritiae vitium sugillans, V. unicum habet.

Viro cupido et tenaci.] Magna hic varietas lectionis. C. et M. ita conveniunt: Viro cupido et tenaci sine ratione per fas et nefas, si poteris recte (versus Hor. I, epist. 1), si non quocunque modo rem. Est ergo substantia: Homini livido ad quid aurum?

Et non ideo.] Ideo abest in V. et M.

David: Thesaurizat.] Hoc. usque, Divitias suas, in textu omittit. C. cum M. Illud autem: Et relinquent, etc. in latere est.

Quid sibi invidet.] Usque, malitiae ipsius, inclusive, non legit V. et horum loco haec habet: Ecclesiasticus infra [cap. XIV]: Etsi bene fecerit, etc. Ad haec verba subnotandus est margo C. et M. Prae [Col. 0401C] avaritia non ferens ad usus necessarios res suas expendere. Glossa est ad illud Eccli. XIV: Qui sibi invidet, etc.

Arefaciens.] Semper sitibundus inquiunt notae C. et M.

Item: Juxta quemdam.] Quoniam laboriosum est hic ad invicem conferre omnes sententias et verba praepostere composita, subnotabo verbotenus dissonantiam V. Itaque primo hoc omittit: Item: Juxta quemdam, et immediate post illa verba animam suam arefaciens, sic habet: Hoc autem potest. M. orare inimicus ut diu vivat, vivensque anxius appetitu ampliori et livore se ipsum excruciet et torqueat. Hoc idem vitium detestatur Apostolus in epist. ad Rom. cap. I [al. V]. Repletos omni iniquitate, malitia, fornicatione, avaritia, etc., de quibus dicit in fine ejusdem: Quoniam qui talia agunt digni sunt morte; non solum qui ea faciunt, sed etiam qui consentiunt facientibus. Glossa: Consentire est, [Col. 0401D] tacere cum possis arguere, vel errorem fovere. Ad Galatas. V [al. X.]

Manifesta sunt autem opera carnis, quae sunt fornicatio, immunditia, luxuria, idolorum servitus, etc., qui talia agunt, regnum Dei non consequentur. Idolorum servitutem vocat ubique avaritiam. Ad Ephesios V [al. 21]: Fornicatio autem, aut omnis immunditia aut avaritia, nec nominetur in vobis. Et in eadem infra [cap. V]: Omnis fornicator, aut immundus, aut avarus (quod est idolorum servitus) non habet haereditatem in regno Christi et Dei. Ad Coloss. III [al. VIII]: Mortificate ergo membra vestra quae sunt super terram, fornicationem, immunditiam, libidinem, concupiscentiam malam et avaritiam, quae est simulacrorum servitus. Hieronymus ad Heliodorum [al. Rusticum] monachum: Errat, qui judicat illum idololatram, qui timore, vel coactione, vel alia causa forsan idolo thurificat et non potius illum qui divitiis incumbit, qui dominum [Col. 0402A] nummum pro Deo adorat, qui creaturae honorem exhibet pro Creatore. Unde:

O nummi, nummi, vobis hunc praestat honorem. (JUVEN. sat, 5.)
Et alibi:

Et genus et mores regina pecunia donat. (HORAT. I, ep. 6.)

382 Unde habes:

Ne me quaerit, sed, oportet habere.

Item Dominus in Evangelio, etc., hic concordat cum aliis.

Augustinus etiam.] Percurre lib. IV De bapt. contra Donatistas cap. 4, et exposit. Ps. XCVI.

Hieron. ad Heliodorum] Restitui locum. Tria enim ad Rusticum. ep. ad Heliod., sic incipit: Quanto amore. V. in textu redolet quidem doctrinam B. Hieronymi hac epistola, magis tamen Commentario in c. V, ad Ephesios.

Pariunt et fovent.] Ergo nequaquam perimunt, [Col. 0402B] ut C.

Divitiis male acquisitis.] V. Divitiis mundanis. Haec habes in ep. B. Hieron. ad Eustoch. de Cust. Virg. c. 14.

I Cor. V.] C. cap. XXXV. M. 25.

Si quis frater nominatur.] Per sententiam, vel notam infamiae, aiunt margines C. et M. Sequitur ibi: Sepulturae, corporis Christi et hujusmodi, nempe, non licet fieri participes, quod tacite innuunt.

Ergo vitandi.] V. haec omittit et eorum vice id habet: Et per simile, non talibus impoenitentibus in exitu vitae communem sepulturam communicare, sicut contigit de quodam usurario apud S. Dionysium (Hoc exemplum in textu non habent C. et M. at bene ad latus, unde reor a scholasticis pro nota additum, interea cum V. illud variet, sic repeto) apud quem laborantem in extremis, cum venisset sacerdos cum Eucharistia, invenit eum impotem, ita innuentem ei, quod a familiari daemone constringebatur [Col. 0402C] per fauces, nec permittebatur restituere rapta, vel dividere turpiter congregata, vel confiteri peccata, vel suscipere Eucharistiam; et sic miser de hac vita misera raptus est ad miseriam interminabilem; sed a quibusdam monachis clanculo sepultus est. Quo comperto, extractum est fetens cadaver de tumulo et ad cautelam et terrorem aliorum publice retractum in sterquilinium. Quod videtur forsitan fieri de omnibus in fine impoenitentibus, ut de militibus qui decimas fatentur se publice retinere. Quomodo ergo dabitur eis Eucharistia, vel communis in morte sepultura? In eadem: »Nolite errare, neque fornicarii, neque idolis servientes, neque adulteri, neque ebriosi, neque maledici, neque rapaces regnum Dei possidebunt (I Cor. V).« In Evangelio Lucae (Can. XII): »Cavete ab omni avaritia, etc.«

Ex his quae possidet.] Ex his, restitui. Nam tria omittebant.

[Col. 0402D] Possessio enim ejus.] V. hoc modo: est aliqua possessio, gratiae et gloriae est amissio. M. et C. ad latus sic notant: Ex possessione non est vita, sed saepe amissio ejus. Post illud est amissio, addit V. Illi autem (qui sic thesaurizat et non est dives in Deum) dicitur a Domino: »Stulte, hac nocte repetam animam tuam a te, quae autem parasti, cujus erunt?« (Luc. XII.) In Parabolis: »Conturbat domum, etc. (Prov. XV).«

Vir autem qui festinat.] Praecedentia habentur in V. sed ordine praepostero; sequentia 383 autem, usque, Item Hieronymus, absunt.

Ecclesiastae V.] C. et M. 12.

Avarus non implebitur.] C. et M. habent in latere ex Claudiano poeta l. I in Ruffinum:

. . . Nimiumque elatus, avaro.

Pascitur intuitu.

Vel liberior sit] Horatius impressus:

. . . Quo liberior sit avarus.

[Col. 0403A] Non video.] Haec verba mediate tantum carmen praecedens sequuntur, quia aliud interponitur. Item Hieronymus.] Consule Comment. in c. XXX, Prov.

Insatiabilis enim est.] Margo C. et M. post Claud., I in Ruffinum:

Semper inops quicunque cupit; contentus honesto
Fabricius parvo, spernebat munera regum.
Subdo ex Horatio, II Serm. Sat. 3.
   . . . Quid avarus?
Stultus et insanus. Quid si quis non sit avarus?
Continuo sanus.
Quidni et Cornelium Gallum non minus diserte avarum describentem in medium produxero? Audi ipsum Eleg. 1:

Quid mihi divitiae, quarum si demeris usum,
   Quamvis largus opum, semper egenus ero.
Imo etiam poena est partis incumbere rebus,
   Quas cum possideas, est violare nefas.
[Col. 0403B] Non aliter sitiens vicinas Tantalus undas
   Captat, et appositis abstinet ora cibis.
Efficior custos rerum magis ipse mearum,
   Conservans aliis quae periere mihi.
Et paulo post: Quaerere quae nequeo, semper retinere laboro,

Et retinens semper, nil tenuisse puto.

Item idem.] Horat. l. I, ep. 2. Et ibid. 1 ait: Fervet avaritia, miseraque cupidine pectus.

Item idem: Cum.] Hic B. Hieronymum scias citari Comm. in c. XXX. Prov. et lib. I adv. Jovinianum c. 15.

Quid nervos.] V. Quid nummos secuisse. Hic versus extra ordinem est. Vide Claudianum.

Largitatem.] Abest a textu V.

Comitatur avaritia.] Affirmat Seneca IV De Beneficiis cap. 27: Ne prodigum quidem avaritia liberamus. Et B. Hier. in Reg. Monach. titulo De paupertate ait: 384 Et postquam hoc fuerint consecuti [Col. 0403C] (nempe divitias) vides tradere se luxuriae, et voluptatibus, et omni iniquitati, ut quod avaritia congregat, luxuria consumat.

Poeta Claudianus.] De bello Gildonico.

Quomodo ergo sunt contraria.] M. in marg. pro contraria habet communia.

Item Genesis XXXI.] V. aliter: item, ad detestationem avaritiae valet, ut ait Hieronymus, historia illa quae est in Genesi de Jacob: quomodo aufugit a facie Laban cum uxoribus, et liberis, et rebus multis. Inter quas fuerat furata Rachel idola patris aurea et argentea. Quae cum pater, eos persequens, quaereret, Rachel in fimo et sub stramento camelorum abscondit, et fingens se pati menstrua, desuper sedit, et sic patri quaerenti deos suos, non assurgens, eum delusit. Postea Jacob et Laban confoederatis, Jacob ex praeceptis Domini, jussit alienos deos abjici, et idola Laban, scilicet aurea, cum omnibus phylacteriis abscondit sub terebintho (Gen. XXXV). [Col. 0403D] Per Laban mundus. per idola avaritia; per Rachel, quae interpretatur ovis, molliter poenitens, quae sub fimo abscondit idola, id est avaritiam, sed non omnino relinquit, sed supersedit, juxta illud Horatii (lib. I, ep. I):

Et mihi res non me rebus subjungere conor.

Jacob luctator, qui sub terebintho odorifera cum phylacteriis et appendiciis, id est sub ligno crucis Dominicae, avaritiam et ejus appendicia abscondit, juxta Apostolum: »Omnia reputavi ut stercora, ut Christum lucrifacerem, et Crucifixum nudum nudus sequerer (Philip. III).«

Hoc idem Agatha, Agnes, quae munera ab amatoribus oblata pro crucifixo respuebant. Hoc idem vitium detestatus est Dominus in Evangelio: »Venit princeps mundi hujus, et in me non habet quidquam, quia nihil mundanum, nihil inter nos caducum appetiit (Joan. XIV).« Item: Joseph vitium [Col. 0404A] avaritiae detestatus est; qui, cum per pallium ab Aegyptiaca meretrice, id est mundana concupiscentia traheretur, donec rumperet laciniam, vel scinderet, exspectare noluit; sed pallio cum laciniis relicto citius aufugit, juxta Apostolum: »Omnis qui in agone contendit, ab omnibus se abstinet (I Cor. IX).« Item, adolescens qui relicta sindone nudus aufugit. Item Hieronymus: Ad sugillandam avaritiam sufficere debet historia, quae est in Exodo (cap. XXXII) de vitulo conflatili et aureo, quem Moyses combussit et contrivit, pulveremque in aquam dispersit, et filiis Israel ad bibendum dedit, ut sic fine [f. fimo].« vilissimi stercoris idololatriam detestarentur, per quam avaritia designatur. Item, movere nos debet exemplum ethnici, quod ponit Hieronymus c. 12, q. 2: Gloria episcopi [al. Christi] est pauperibus omnibus providere. De Socrate [(114*) 1Kb] qui cum Athenas tenderet ad philosophandum, et dediscendum [al. discendum] vitium avaritiae [Col. 0404B] magnum pondus auri projecit putans se non simul posse possidere divitias et virtutes. Ad idem facit Diogenes, qui tam spe vacuus quam timoris expers, tutam, dolio contentus, transegit paupertatem. Cui, cum vidisset 385 lavantem olera, fertur dixisse Aristippus aulicus cujusdam principis: Si mihi credidisses, modo olera non lavares, sed in aula summi principis maneres. Cui ille: Si mihi credidisses, in aula principis adulator et palpo non esses. Hic etiam cum vidisset quemdam bibentem cum manu ad fontem, dixit: Nesciebam naturam dedisse mihi scyphum. Et mox parvulum scyphum, cum quo bibere solebat, ad lapidem confregit. Haec ex Vedastino codice m. s.

Rachel fugiens.] Historiam hanc exponit B. Gregorius, lib. XXX. Moral., cap. 16. Si B. Hieronymus alicubi explicaverit non vidi, interea V. asseverat. Caesarius, Hist. suae l. IV, c. 57. haec transfert ad religiosorum avaritiam.

[Col. 0404C] Cum immunditiam.] Duplex G. deprehendi in C. Reor esse Gregorius: Cum immunditiam, etc. In praecedenti nota citavi locum.

Supponere conor.] V. atque M. Subjungere conor: at Horatius, cujus versus est, submittere. Lib. I, ep. I, initio.

Laciniam.] Nequaquam Lasciviam, ut M. et C.

Mundanae voluptati.] C. Voluntati.

Fimo immundissimorum.] M. et V. fine pro fimo.

Item Hieronymus.] Post Laertium, epist. ad Paulinum De institut. monachi, quae incipit: Bonus homo. Eadem refert, l. II adversus Jovin an, c. 7, et ep. ad Julianum: Filius meus. Praeterea vide 12, q. 2: Gloria episcopi.

Sarcinati auro.] Textus B. Hieronymi: Suffarcinati auro.

Diogenis in dolio.] De hoc idem tom. II, adv Jovinianum l. I, c. 9. Margines C. et M. haec subnotant: Non speravit favorem alicujus, nullum mundane [Col. 0404D] timuit.

Cum mundaret et lav.] M. Cum commendaret et laudaret olera sua. Non sonant secundum scripta Valerii Max., l. IV, c. 3 in fine.

Non lavares.] M. consequenter legit: Non laudares.

Qui me notat.] C. in ora inferiori sic habet: Qui me vocat, es Diogenes. At in margine laterali ad caput sequens, revocat hoc modo: Qui me notat, id est Diogenes.



CAPUT XXII.

Non tantum exemplis.] Hoc caput aliter inchoat V., in medio deficit in locis sacrae Scripturae, sed abundat exemplis quorum unum C. et M. in marginibus suis resarciunt. Describam modo ex V. quoadusque cum aliis concordet, postmodum notas C. et M. hic intermissas repetam.

Itaque V. pro titulo legit: Contra acceptionem munerum. Incipit: Positis ethnicorum exemplis, [Col. 0405A] qui avaritiam detestantur, ponenda sunt majorum veteris et novi Testamenti exempla eamdem supplodentium. Genesi, cap. XIV: 376 Rex Sodomorum cum offerret munera Abrahae redeunti de victoria habita de hostibus, id est quinque regibus, qui patriam Loth devastaverant, respondit: Levo manum meam ad Deum excelsum possessorem coeli et terrae, quod a filo subtegminis usque ad corrigiam caligae non accipiam ex omnibus quae tua sunt, ne dicas: Ditavi Abraham; dicebat enim ei rex: Da mihi animas, caetera tolle tibi (Haec desunt in C. et M.). Idem vitium damnavit B. Thomas Cantuariensis archiepiscopus, qui cum cancellariam dedisset cuidam, inhibuit ne imaginem venderet, nec etiam arcanum vel cultellum acciperet, ne in manubrio aurum vel argentum sub praetextu [al. protextu] quocunque misceretur. Nota autem quod reprobi fiunt, qui munera accipiunt, quod patet per Ephron, cujus nomen mutatum est in signum spiritualis [Col. 0405B] mutationis; quia pro agro suo ad sepeliendum Saram, sumpsit pecuniam ab Abraham licet coactus. Nolebat enim gratis Abraham agrum accipere: et in hoc facto Abraham excusatur, Ephron accusatur (Gen. XXIII). Sed nonne si feneratorem vel Simoniacum cogerem accipere [addendum pecuniam], cum gratis Ecclesiam vel mutuum vellet mihi dare, magis illo, vel illo peccarem? Sic videtur Abraham magis peccasse Ephron; Abraham tamen excusatur a sanctis; sed nomen Ephron mutatum est propter munus acceptum, et dictus est Ephrem. Caetera habentur in aliis duobus, sed ordine praepostero. Redeo ad notas dilatas.

Acceptionem munerum.] C. acceptionem nummorum. Non placet, quia determinat acceptionem, quae de qualicunque dono, munere, et re pretio aestimabili intelligenda est.

Rex Sodomorum.] In margine C. et M. Gen. XXII. C. addit in fine. Hodie, Genes. XIV.

[Col. 0405C] Caetera tolle tibi.] Margines C. et M. Omnia spolia praeter homines. Vide Glossam hoc loco.

Exceptis his quae.] Audi quod ibidem vidi: Juri et partibus suis renuntiare potuit, non sociorum.

Item Gen. XXIII.] C. et M. Gen. XLIII.

Appendit pecuniam Abraham.] Ad haec addo, quod in marginibus C. et M. deprehendi. Sed nonne si Simoniacum vel feneratorem cogerem accipere pecuniam, cum gratis Ecclesiam vel mutuum vellet mihi dare, magis illo vel illo peccarem? Sic videtur Abram magis peccasse quam Ephron; Abram tamen excusatur a sanctis; sed nomen Ephron mutatum est propter munus acceptum et dictum est Effrem: melius Ephrem.

Item Gen. XXXIII.] C. et M. in marg. Gen. LVIII.

Quasi viderem vultum Dei.] Margines praedicti legunt hic: Quia valde eum timuit.

Mente devota.] Iidem margines habent: Ita et pro templo construendo.

[Col. 0405D] Item Num. c. XVI.] M. et C. XLI.

387 Dare tibi.] Textus Biblicus, dabo tibi.

Balac praebens.] C. et M. Balac praesens et offerens. Restitui ex textu Biblico.

Verumtamen pergens.] E regione ad marginem deprehendi in C. et M. quod et subdo hic: Similes sunt Balac, qui, datis aliquibus muneribus, ut benedicant vel maledicant: quorum benedictio convertitur in maledictionem, et vice versa. Sequitur alius margo ad proxime sequentia: Beneficium spirituale conferendo. Item ad illud idem: Dabo tibi consilium, lego quod habet Glossa hoc loco. Etiam per mulieres pulchras eis (scilicet filiis Israel), dando eas. Unde sequitur immediate Apocalypsis sententia.

In Apocalypsi.] M. et C. notant, cap. IX; hodie II.

I Reg. XII.] C. atque M. c. LXXIII.

Loquimini de me.] Margines praefati inquiunt: [Col. 0406A] Me excusando, si in aliquo deliqui vel commisi.

Scilicet Saule.] Hoc, solum M. legit.

Et contemnam illud.] Inter lineas M. Id est reddam.

Item exemplo David, II Reg.] Haec absunt in C. usque: Item exemplo David, III Reg. XIII.

Holocausta gratuita.] Post haec, M. proponit in margine dubium, illudque solvit. Sic ergo: Quaeritur, quare Ephron accusatur de pretio (Gen. XXIII), vendens locum sepulturae, et non Ornan (Jebusaeus) vendens locum ubi aedificetur domus Domino? (I Paral. XXI.) Solutio: Quia Ephron vendidit sepulturam, locum scilicet deputatum sepulcris, ubi Adam, et Eva sepulti erant.

Item exemplo Addo prophetae.] Restitui Addo pro David ex M.

Neque bibam aquam.] Genuina sacrae Scripturae lectio; quare, summe miror, cur C. omiserit aquam, et cur M. virgula expunxerit et obelo trucidarit.

[Col. 0406B] II Esdrae V.] M. et C. II Esdrae XXI. M. in margine addit Nehemias. Recte. Nam ille concionem magnam adversum eos (ut ejus verbis utar) congregat, ibidem.

Item Act. apost. XX.] M. c. XLVIII. C. ultimo. In ultimo abusus.

Epist. Judae.] Duo c. II.

II Cor. XI.] Duo II Cor. XXV.

Gratis evangelizavi.] Margines duo: Cum stipendium possem accipere, quia dignus est operarius mercede sua (Luc. X).

Gloriatio.] Duo glorificatio, sed V. melius sicque, gloriatio, et addit: Non accipiendi, quod etiam in contextum reposui, qui glossam redolet hoc loco.

Occas. praedicandi eis.] Margines C. et M. tales exprimere videntur, hoc modo: Propter curiosos, et alias causas.

Ezechielis c. XXII.] M. et C. c. LIII.

Super avaritiam tuam.] Margines supradicti sic [Col. 0406C] exponunt: Sacerdotum, quasi 388 vix credibile est mihi super tantam avaritiam vestram; sed descendam et videbo utrum opere compleverint.

Act. apost. XX.] C. et M. XLII.

Usque ad canipulum.] Canipulus, quasi canicapulus, est ensis, pugio, vel culter, in capula ferens figuram capitis canini. Unde Gallice Bracquemar, nomen a canis specie obtinet. C. legebat: Usque ad clipunum, M. clinipulum. Talem cultellum dicimus Gallice, Canivet. Hoc vocabulo utitur Cant. l. I Apum, c. 16, n. 2 et l. II, cap. XXIX, n. 21.

Eccli. XX. Exenia.] M. et C. Eccli. LVII.

Et quasi mutus.] Juvat hoc loco vidisse Glossam.

Correptiones eorum.] C. correctiones. Sed prior lectio convenit textui Scripturae.

Obmutescunt.] Non penitus rejicio. C. Obmitescunt.

Item Isaias.] C. notat caput XCIV. M. XCIII.

[Col. 0406D] Nota verbum excuss.] Deficit V. usque Item Strabus.

Sed Minima. Margo M. Ut annulus et hujusmodi.

Est ranunculus. Eadem videre est in Ecclesiastici c. XX, ad illa verba: Et quasi mutus.

Quod si prius viderint.] Ita B. Ambrosius Hexam. l. VI, c. 4. Vulgare est illud a similitudine deductum: Lupus in fabula, quando inopinato supervenit tertius, adstatque duobus, de se, colloquentibus male. Unde statim illi obmutescunt, aut sermones in id, quod primo in buccam venit, converiunt, ut hoc involucro tertium deludant, nolentes se ipsos prodere detrahentes, aut male de illo sentientes.

Item Job XV.] M. et C. XIV. Nec mirum, quia olim minor capitum Jobi numerus quam hodie.

Item IV Reg. V.] M. et C. c. LXVII. Biblia nostra antiqua legunt c. XXIV. Et hoc caput continet tantum quatuor lineas. Incipit: Nunc igitur accepisti, etc. [Col. 0407A] Finit inclusive: Leprosus quasi nix.

Accipias benedictionem.] M. super benedictionem inter tineas addit, scilicet munus. C. in margine: Ejus munus.

Vivit Dominus.] Quasi necessitate compulsus est jurare, ut juramento magis exsecraretur avaritiam. Ita M. et C. in margine. V. in textu.

Involvit caput lana.] Duo in margine: Simulans se aegrotare. Haec de Demosthene desunt in V.

Synanchen etenim.] Latini aliis nominibus haec referunt vocantque, anginam et argentanginam.

Illi autem argyranche, sive argentangina laborare dicuntur, qui pecunia muti redditi sunt, eaque supprimunt, quae ex reipublicae usu esse noverunt.

Exemplo Cyriaci.] Remitto lectorem ad Vitam S. Marcelli papae, qua hoc exemplum continetur. Surius, t. I.

Saporis regis Persarum.] M. et C. Saponis.

389 Nec matrona casta est.] Haec sententia [Col. 0407B] sancti Hieronymi. abest in V. cum sequentibus usque ad, item Hieronymus scribens. Super hoc: Casta, dicunt margines: Casta est quam nemo rogavit.

Signa sunt corrupt.] Vide II, q. 3. Pauper, et: Qui rector.

Item Jeremiae c. VI.] M. et C. cap. XXV.

A propheta usque] C. in marg. A planta pedis, etc. Isaiae I.

Item Exodi XXIII.] Duo eadem, LXXXI.

De quodam oratore.] Simile legitur in Gellio, Noctium Attic. l. V, c. 10.

Diviti matronae.] C. Diviti in commune.

Super ingratitudine.] Duo eadem in margine: Leges Romanae ingratos puniebant. Patet ex Valerio, Max. l. V, c. 3.

Familiaritatem principum.] C. famam principum.

Mendicandi, familiaritatem.] Iterum C. famam potentum [Col. 0407C] acquirendi in margine.



CAPUT XXIII.

V. Praefert alium titulum: Contra multiplicem acceptionem munerum, maxime a spiritualibus judicibus.

Causa injusta acceptorum.] Ita C. Duo alia: Pro nulla causa imminente acceptorum.

Periculosa tamen.] M. perniciosa tamen.

Citra stipendium.] C. legebat circa, sed correctum contra. Neutrum placet.

Cum aliquis digno prop.] V. Cum aliis digne proposuerit dare beneficium ecclesiasticum, etiam magis crudelitas est, etc.

Etsi in pias causas.] Quia bonus usus non justificat male acquisita. 14, q. 5. Neque enim.

Grangiae.] Gallicum est, granges. Caesarius dicit esse praedia, villas, etc.

Pro justitia facta.] Nota varietatem. Ego ex V. et [Col. 0407D] C. desumpsi, quod in contextum reposui M. Pro justitia facta ac omissa, vel pro injustitia facienda.

Hi non sunt pastores. V. et C. prosequuntur periodum, qui non sunt pastores, etc.

Sed tonsores.] C. quondam legit, sed tortores. Pudeat similes, jam non pastores, sed lupos.

Excoriatores.] Dicebat magnus ille Tiberius Caesar: Boni Pastoris tondere est, sed non deglubere.

In primo lib. Reg. XXV.] M. XLI.

Quasi vindicaturus in eum.] Non bene C. judicaturus.

Vade pacifice.] C. Vade in pace.

Depilatores sunt.] In marginibus M. et C. Non tondebis, etc. Deut., c. XV.

390 Venales lenocinio. In C. abest venales. Circa haec noto margines judices ipsos contingentes. Mediocribus esse judicibus, non dii, non homines, non [Col. 0408A] conco, sicut nec divitibus, quo moles rerum mediocriter bonos vel malos esse non sinit. Perfecti ergo sint et:

Inter Socraticos notissima fossa cynaedos.
Id est avaritiae, inquit M. inter lineas.

Ii scilicet qui, et quia.] Nolui omittere conjunctionem causalem, et quia, etiamsi M. et V. omiserint. Nam vim habet.

Quotidiana rapina.] Panes quotidianos (M. in marg.), supple devorant.

Ut simplices Christianos.] V. cum quotidiana rapina simplices Christianos absorbent.

Existentes.] V. et C. entes, ut supra adhuc notavi.

Cum Aod.] Tria, cum Aioth.

Prae avaritia.] C. pro avaritia.

Sed leva manus ejus.] Hoc, usque, qui non habent, deest, in V.

Cum agnis a dextris.] C. cum agnis dextris.

[Col. 0408B] Zachariae V.] M. et C. VIII. Ab hinc, usque, Unde Hieronymus: Judex, etc., desunt in V.

Misit massam plum.] Omnis avarus impius; quasi diceret: Aurum sitisti, aurum bibe. Ita M. et C. pro nota.

Aurea nunc vere.] Ex Propertio, l. III, cleg. 11. Subdo versum praecedentem:

Aurum omnes victa jam pietate colunt.

Venit honos.] Ne displiceat, si subsequentes versus ad propositum conducentes etiam ex eodem adjecero:

. . . . . Auro conciliatur amor.
Auro pulsa fides, auro venalia jura:
Aurum lex sequitur, mox sine lege pudor.

Item Arator.] Hujus auctoritate usus est venerabilis Beda in Acta apostol., cap. IV, 5, et aliis, C. pro Arator, legit Aratus, sed male, quia diversi sunt.

Quo sistat avare.] Judex avarus, aiunt orae C. [Col. 0408C] et M. similis est magistro puerorum minis (nimis in C.) intonanti quousque a pueris munusculum ei offeratur. Quod respiciens, demittit vocem, et suavius eis comminatur; qui licet munus prius verbotenus spernat, post tamen illud quasi invitus accipit et remittit iram, pueris impunitis.

Custodis angelus.] Ut idola Laban. Duo marg. ex Gen. XXXI.

Unde Hieronymus] Haec sententia redolet ejus expositionem in cap. XI Prov.; in hac autem exemplaria maxime variant. Nam C. et M. omittunt negationem non, in hoc: Judex non debet esse, etc.

Minus juste.] Scilicet injuste, ait M. inter lineas.

Unde Salomon.] C. ad latus Prov. XXV, M. XXXV.

391 Et appendiciis.] Appendicia judicii sunt, supercilium grave, dilatio causae, praestatio advocati, et hujusmodi. Margines C. et M.

[Col. 0408D] Item Deut., cap. XXV.] Duo cap. XXXVI.

Augustinus dicit.] Gregorius autem fere similia habet l. IX Mor., c. 17, in medio. Vide praeterea I, q. I. Sunt nulli. V. omittit Augustinus in textu.

Misertus ejus.] V. et M. misericors ejus.

Percutit cor.] C. percutit pectus.

Oderunt eum.] Post haec verba erat in V. Item in Parabolis: Nec judex justus, judex nec agnoscens. Sed cum non saperet haec sententia eam ad notas revocavi prout in marginibus C. et M. deprehenderam. Sic est: Judex justus nec videns, nec agnoscens, seu ut metius V. in ora superiore: Judex non videns munus, nec agnoscens personam, justus. Recte, ut sit justitia caeca.

Jeremiae XLVIII.] M. et C. 57.

Gregorius: Pro.] Causa brevitatis te remitto, lector, ad l. IX Moral., c. 17, ubi fuse munera discernuntur, sicut apud B. Hier., tom. VII, in Psal. XXV, ad illud: Dextera eorum repleta est muneribus.

[Col. 0409A] Ne possit cernere verum.] Ita Arist., I. Rhetor. Amor, odium, proprium commodum, saepe faciunt judicem non cognoscere verum.

Item Exod. XVIII.] Duo XXXIII. Haec et sequentia, usque: Item in Sallustio Cato, absunt. in V.

Multitudinem negotiorum.] Margines: Utilium etiam et honestorum. Quia Juvenal. sat. 6:

Imponit finem sapiens et rebus honestis.

Viros nobiles.] Nam divitum terror ipse sibi exigit honorem, inquit B. Benedictus Reg. c. LIII. In marg. C. M. id vidi: Deut. II. Ibi enim hoc idem repetitur. Notavi locum ad textum.

Oleum additur camino] Proverbium est quo utitur Horatius, l. II Serm., satyra 3 in fine. Significat autem malo fomentum et alimoniam suppeditare, quo magis ac magis augeatur. Utitur eodem Hieronymus in ep. ad Eustochium. Vinum, inquit, et adolescentia duplex incendium voluptatis. Quid oleum flammae adjicimus?

[Col. 0409B] Et decanos.] Avaritia praelatorum induxit ne unus sacerdos modo paucis praesit, ut inter eos judicet. Ita margines duo.

Audite illos,] scilicet populum. C. inter lineas textus.

Distantia personarum.] Acceptio. Margines.

Parvum audietis.] Iidem: Pauperem. Sicut magnum: Divitem.

Deut., cap. XVI, C. LXXIV, M. LXXII.

Immobiles.] Glossa interl. hoc habet. Sed quaerunt margines: Quare ergo firmarii, singulis annis amovendi, populo praeficiuntur propter avaritiam?

In omnibus portis.] Hoc est, singulis, ut M. inter lineas. Sed denuo quaestio: 392 Quare ergo unus duos episcopatus, et judicium duarum civitatum sibi usurpat, ut ipse caecus, ex avaritia absorbeat mare? Tales moveantur exemplis mirabilibus Caesarii, l. II, c. 28, 29, et aliis seq.

Justo judicio.] Divinae legis, C. inter lineas, M. autem, ordine legis.

[Col. 0409C] Alteram partem decli.] Scilicet prece vel pretio, amore privato, vel odio. C. ad latus. M. inter lineas.

Excaecant oculos.] M. ibid. Vertunt auctoritatem. Hoc ex B. Amb. in ep. II ad Cor. c. VIII sub initium. Ibi enim: Vim auctoritatis inclinant.

Sapientum.] Mundo, scilicet, non Deo. C. in marg. M. inter lin.

Verba justorum.] Prius, ait M. ibid.

Exsequeris.] Biblia S. Persequeris. C. exsequaris. Ad illud margines: Nec prece, nec pretio, nec durius aequo, nec remissius.

In Sallustio Cato.] eadem videbis apud Ciceron. De oratore, et B. Anselmum, De similit. Mundi. Hic enim: Quatuor modis, judicium pervertitur: Timore, cupiditate, odio, amore.

Tullius in Officiis.] Lib. III ante medium.

Et non tribuere.] C. et nondum tribuere, addit M. vere.

[Col. 0409D] Haec amicitiae.] Ita Cicero. C Vel amicitiae.

Deponit enim personam.] Cicero: Ponit, etc, V. Deponit enim personam amici, et quia cum personam judicis induit.

Et ut exorandae litis.] Cicero: Perorandae liti tempus. C. sic habet, sed ordine perverso: Exorandae litis quoad tempus, licet per legem accommodet.

Nescio vos.] Hic tacet V. usque: Item: Audite verbum hoc.

Item Amos.] Margines, c. XIX.

In absinthium.] Latera, in amaritudinem.

Et depopulantem vel.] Tria haec omittit C.

Super potentem affert.] Extendit manum suam in retribuendo, et retribuet abundanter facient. sup. Margines ex Psal. XXX.

Perfecte abominati sunt.] Margines: De tali dictum est: Cum corriperet vitiosos satyram fecit non sermonem.

Hostes justi et injusti.] Novellus quidam scripsit [Col. 0410A] in C. Hostes injusti et injusti.

In porta judicium.] Subaudiunt margines: Justum. Non est enim judicium nisi justum. Si nobis iniqui saltem proximis simus aequi. Juste judicate, filii hominum. Hoc, Juste, Glossa est interl. in c. IX Levit.

Quae conterunt.] In Bibliis ad homines injustos: Qui conterunt.

Pignoratis.] M. pigneratis.

Item idem c. III.] Duo XII.

Idem c. IV.] Iidem XV.

Vaccae pingues.] Margines: Effeminationem et lasciviam exprimit eorum, per femininum genus.

393 Quae estis in monte.] C. Quae estis effeminatae in monte Samariae.

Samariae.] M. inter lineas: Id est superbiae.

Officialibus vestris,] In Bibliis: Dominis vestris.

Et bibemus.] De praeda pauperum ablata. Margines.

[Col. 0410B] In Arnon.] C. Vernon. M. Ernon. C. et M. inter lineas: Id est in exsilium. Ex nunc deficit V. usque: Item Amos.

Item idem c. VI.] C. 25.

Capita populorum.] C. Philosophorum.

In Chalanne.] Duo in Calagne

Facinorosa.] C. Facinora.

Apud idololatras.] Hoc noto in omnibus fere m. ss. corrigendum ubi idolatras.

Item Joel cap. III.] Duo IX.

In prostibulo.] In Bibliis: In prostibulum.

Demollientes.] Glossa interl. est V. demulcentes.

Item Oseae.] M. II hodie IV.

Oblita legis.] Duo obliti.

Oblata pro peccatis.] Glossa est interlinealis, quae ad sacerdotes maxime dirigitur.

Item idem: Audite.] Duo tum in textu cum margine, c. 14.

Et domus Regis ausc.] Ut nullus excipiatur. Margines.

[Col. 0410C] Et rete expansum.] Seu extensum ut C.

Super Thabor.] Montem, ait M. inter lineas.

Item Amos] Duo ad latus, c. XXVII.

In nihil.] C. Laetamini nihilo.

Qui dicitis.] C. et M. Quid dicitis?

In fortitudine.] Margines C. et M. In nobilitate generis et potentia.

Nobis cornua] Iterum deficit V. usque ad illud Michaeae VI: Numquid justificabo.

Item Oseae: Si fornic.] M. et C. notant c. XIII in marg.

Item Malachiae.] Duo II. Brevitatis causa Lectorem remitto ad Glossam super haec loca S. Scripturae.

Nonne malum illud est.] C in me malum est.

Non est mihi voluntas.] M. non est nisi voluntas in his.

Sed ego exsufflavi.] Aliter textus Biblicus Malach. I, 13.

Item idem c. 2.] C. c. 4. M. 3.

[Col. 0410D] Et armum dextrum.] Forte, ut habet Glossa, id est, armum animalis dextrum.

Altare Domini lacrymis.] Non poenitentiae, sed pecuniae raptae, lacrymis pauperum acquisitae. Ita margines duo.

Item Michaeae II.] M. VII. C. VI.

364 In luce matutina.] Id est: Mane impletis, quod nocte in verbis tractatis. Percurre Glossam in erl. hoc loco.

Contra Deum est manus.] C. comparatio contraria, sed inconcinne, unde melius M. contraria operatio, Deo scilicet; estque id ex Glossa interlineali desumptum.

Item idem: Nonne.] C. in textu et M. in margine, c. 7.

In adversarium consurrexit.] Margines duo: Contra me surrexit cum adversariis meis, C. suis.

Tulistis laudem meam.] Cum jugiter per vos nomen [Col. 0411A] meum blasphematur. Margines collaterales ex Isaia c. LII.

Item c. 3. Audite.] Duo c. 9. Audite, vos scilicet episcopi, sacerdotes, diaconi, inquiunt iidem.

Tollitis pelles eorum.] Id est, exteriora, inquit margo C. estque Glossa interl., at M. inverso ordine legit Glossam in textu (hoc est, exteriora) et textum inter lineas videlicet, pelles eorum. Sequitur ibidem: Et carnes eorum, id est, interiora, C. ibidem.

In medio ollae.] Margines: Sic miserabilem plebem affligunt in Ecclesia.

Item idem: Hoc dicit Dom.] C. et M. c. IX, hodie III.

Sanctificant super eum.] Auctoritate sua, quia sancta affirmant et monent. Orae collaterales C. et M.

Item idem: Audite.] Duo notant c. 2, hodie 3.

Quia aedificatis.] Textus Biblicus: Qui aedificatis.

[Col. 0411B] In sanguinibus.] Margines addunt: Peccati, et carnalis affectus.

In medio nostrum?] Quasi diceret: Quia auctoritatem ligandi et solvendi, et sacramenta conferendi habemus. Ita margines.

Item c. 6. Audite.] Duo c. 17.

Et quis approbabit.] C. appellabit.

Adhuc ignis.] Inter lineas M. Concupiscentiae, et superbiae.

Mensura minor.] Duo, Vindicta Dei, pro mensura etc.

Item cap. 7.] Duo, 18.

Rectus cum hominibus non est.] Prae avaritia et libidine, aiunt duo.

In sanguine insidiantur.] Ut fraudulenter, et cum peccato subditos sibi dare cogant. Ita margines duo.

Judex in reddendo est.] Iidem: Mutuo se favore, et obsequiis et remissione defendent: quia sicut ab [Col. 0411C] aliis judicari volunt, sic alios judicant.

Amos cap. VIII] Tria, XXXII.

Malachias cap. II.] Tria, IV.

Ad Laodic. c. I.] V. 3. C. 4. Haec epistola, ait Bellarminus, inter apocrypha rejicitur. De Script. Ecclesiasticis. Eam videre est l. II Bibliothecae sanctae Sixti Senensis in dictione Paulus apostolus, et alibi.



395 CAPUT XXIV.

Fascinulas, ostia.] Tria hostia, vitiose.

Piscatores pecuniarum.] Caesores, imo novacula bursarum pauperum. C. ad latus.

I Reg. C. II.] C. cap. VI. Duo omittunt numerum.

Officialium tria sunt gen.] Tria in oris sic: Officialis, confessor, quaestor, vel (V. omittit vel) tortor, praepositus. Hoc verbum tortor vix scribere audebam, eo quod male et dissone audiat apud episcopi [Col. 0411D] subditos, unde hodie promotor (quod dulcius sonat) dicitur. De officialibus tam ecclesiasticis quam saecularibus videatur quid dicat B. Aug., to. II, ep. 54 ad Maced. sub finem.

Confessor.] Hic est Poenitentiarius.

Per fas et nefas.] Hodie non sic, saltem in Belgio nostro.

Praepositus ruralis.] Is est decanus Christianitatis.

Rara consultatio.] C. Raro consultatio. Cum tamen (sic enim margines duo). In sanandis necessaria est morborum manifestatio, ut curentur. Sic Hippocrates: Non curatur morbus nisi cognitus.

Bursas pauperum.] Solum V. addit pauperum.

Pecuniae, rapinae.] Ly pecuniae abest in V. et M.

Propriae pecuniae.] V. propriae substantiae.

Undecunque proficere.] C. in latere videbat legi unicuique pro undecunque.

Coepit se devotare.] Maledicere scilicet per furorem, [Col. 0412A] et sanctis devotionem auferre. Unde Prov. XX: Ruina est homini devotare sanctos. C. male denotare.

Super omnem peccatorem.] Tremulus hoc exemplum in textu scribebam, veritus ne quidam nebulones in episcoporum officiales nostri temporis retorqueant, cum haec omnia de malis ministris dicantur. M. contra omnem peccatorem.

Occidit rex Cyrus.] Restitui ex fine cap. XIV. Danielis. V. enim: Rex Darius. C. et M. Rex Nabuchodonosor.

Augustinus: Crimen.] Considera locum et proderit, tom. X, in appendice, serm. 3 in fine, de diversis sermonibus.

Item Hieronymus.] Nec ausus sum hic auctorem abusus incusare. Dicam interim me nondum legisse hanc sententiam apud B. Hier., sed apud S. Aug. loco in nota immediate praecedenti citato, et apud Venerab. Bedam in c. III Lucae.

[Col. 0412B] Praedo grassetur.] Hic tacet V. usque: Item, et quod exsecrabilius est.

Mercede sua.] M. cibo suo, ut Matth. X,

Per vicarium.] Quid hoc in M. Privicarnium?

Anathema Jerichontinum.] M. Anathemata Jerichontium.

In Josue VI capite.] Duo XIII capite.

396 Propter Achan.] Non propter Achor, ut M. et C. Nam Achor nomen vallis est, Josue VII.

Est spirituale.] M. est speciale. Non sapit. Itaque, absolutionem vendere, cum sit quid spirituale, Simonia est. Sic et de administratione sacramentorum dicendum ut patet ex 1, q. 1. Nullus episcopus. Et: Quidquid invisibilis.

In poenam pecuniariam.] Seu mulctam. M. in poenam peccati.

Quoad poenae illationem.] Est enim Simonia exigere aliquid pro absolutione ab excommunicatione, quasi pretium absolutionis, non tamen quasi poenam [Col. 0412C] aut muletam pro culpa. Ita censet B. Thomas 2-2, quaest. 110 a. 2, 3

Communiae alicui.] Hoc est communitati.

Quae hodie venalis propo.] Usque adeo hoc inolevit malum, ait B. Aug. ut jam quasi ex consuetudine vendantur leges, corrumpantur jura, sententia ipsa venalis sit, et nulla jam causa possit esse sine causa? t. X. Append. de diversis, serm. 3 post medium. Haec multis exemplis confirmat Caesarius fere auctoris nostri contemporaneus. Porro Petrus Blesensis talia detestans inclamat: Officium officialium est hodie jura confundere, transactiones rescindere, supprimere veritatem, quaestum sequi, aequitatem vendere, etc. Plura petis? Vide B. Bernardum, serm. 6 in Psalm. Qui habitat, ubi sic ait: Ipsa quoque ecclesiasticae dignitatis officia in turpem quaestum et tenebrarum negotium transiere; nec in his salus animarum, sed luxus quaeritur divitiarum. Propter hoc tondentur, propter hoc frequentant ecclesias, [Col. 0412D] missas celebrant, psalmos decantant. Pro episcopatibus, et archidiaconatibus, et abbatiis impudenter hodie decertatur, ut ecclesiarum redditus in superfluitatis et vanitatis usus dissipentur. Haec ille de venalitate administrationis officiorum ecclesiasticorum sui temporis.

Metus archidiaconi.] Profecto nisi praeviderem vitia praedecessorum hic relata, posteris fore ad cautelam, silentio praeterirem, quae in oris marginalibus C. et M. deprehendi ad illud archidiaconi nomen. Quae? Audias: Portantis (archidiaconi) discordiam in Ecclesia, non pacem.

Judicium aquae.] Hodie nulli pro causa pecuniaria ad judicium aquae condemnantur, eo quod suboriantur multi alii modi pecunias exigendi et extorquendi. Videtur autem ex sequentibus intelligi de judicio projectionis in aquam, quod pertinet ad purgationem vulgarem, quae jure canonico damnata est et prohibita, quia ibi tentatur Deus, 2, quaest. 5, cap. [Col. 0413A] Mennam. Cap. Consuluisti, et cap. Monomachiam. Et in decretalibus titulo De purgat. vulgari cap. Dilecti filii, quod est Honorii III.

Judicium experiar.] Quaedam hic omittit M. Ait ergo: Sed judicium experiar, et inventus justus, dabo pauperibus quinquaginta solidos (qui pro benedictione aquae exigerentur) in pastum. Irrisus est ab omnibus, simulque quaestor palatii.

397 A sacerdote quinque solidi.] Quasi sub obtentu religionis puniendorum criminum, aiunt margines duo, cum hoc fiat causa loculorum emungendorum.

A cupiditate.] Hoc omittit M.

Sacerdotum Baal.] Non Balac, ut C.

Nullam subticebunt.] Haec non legit M.

Supersederint citationi.] M. Supersi irritationi. Abusus parvus est.

Cum hoc Ecclesia.] M. et C. cum hoc pro Ecclesia majori parte, etc. Pro praepostere positum est.

[Col. 0413B] Estne tale juramentum.] Ego, ait C. ad latus, nec jurarem, nec juramentum hujusmodi, si fecero, servarem; sed irritarem, utpote indiscretum, et pacis inimicum, et contra Deum.

Ad haec ostiola.] M. his omissis ait: Item: Quidam canones, etc.

In secundo vel in tertio.] Habetur hoc, extra de consang. et affin. c. Non debet irreprehensibile. Conc. Trid. sess. 24, cap. 4 De reform. Matrim. limitavit impedimentum affinitatis ex illicita copula ad primum et 2 gradum tantum, statuens in aliis gradibus post eam contractum non dirimi.

Pro libito nostro.] Mediantibus tamen illis pecuniis. Ergone sic dispensationes pecuniae obediunt?

Decretum biceps.] Vide 30, q. 4. Qui spiritualem.

Item: haec ostiola.] Hic tacet V. usque: Hi sunt muscae.

Sunt merguli.] Glossa in c. XI Levit inquit: Mergulus [Col. 0413C] avis est longi colli, cibum, aut praedam, ex profunditate terrae vel aquae trahens: nec imitanda est, etc.

Prohibetur in lege.] Levit XI, De accipitre audi margines II:

Nisus et accipiter, quarum praedatio vita,
In reliquum volucrum degere vulgus habet.
Nisus alio nomine dicitur Haliaeetus ut Levit. XI. Videatur fabula Nisi regis VIII Metam.

In retia aliorum.] Nempe in bursas dominorum, quorum sunt officiales.

Si seminaverimus.] M. variat sic: Si seminavimus nos, scilicet est seminatio causa nostrae messis, quasi haec seminatio, illam messem exigit sibi debitam.

In ratione dati.] Ita M. et C. At V. In ratione dati et accepti, cum pax Ecclesiae det spiritualia et accipiat temporalia?

Des spiritualia.] M. Si dederis spiritualia debite [Col. 0413D] accipis temporalia. Recte. Ergo perperam improbant quidam, imo etiam impie reprehendunt R. P. religiosos ordinum mendicantium, seu, ut magis placet, fructificantium, eo quod a paganis, hoc est rusticis, victum et alia vitae necessaria percipiant, cum illa, testor, jure promeriti sint; quia in sudore vultus sui, in nuditate, et frigore, et simili aeris intemperie verbum Dei disseminant, animarum salutem avide sitientes.

Ab incorreptis.] M. incorrectis.

393 A malis accipitur.] V. Hic addebat signum interrogationis, at ego postposui ad illud calumniam?

Administrationis sibi.] V. administrationis suae debitae.

Sequelae garcionum.] Garciones pueri sunt aut famuli, aut, aliquando in malam partem, nebulunculi. Hoc vocabulo utitur B. Bernardus in Apol. ad [Col. 0414A] Guillelmum, similiter Caesarius et Cantipratanus in l. Apum multis locis.

A manibus vestris.] V. a muneribus vestris. C. animabus vestris.

Quia tali debetur.] V. Quia tale debetur pabulum. C. quasi tali debetur pabulum.

Sed utinam Deus.] C. et M. Sed utinam aliquis.

Et devorarent.] Non et denominarent, ut quondam legit C.

Item: Praedicatur.] Hic usque: Item: Officiales, M. et V. deficiunt.

Ut detumescant.] Hoc omittit C. Nonne quadrat illud Horatii De arte poetae.

Non missura cutem nisi plena cruoris hirudo?

Sibique sordes peccati.] C. Sicque sordes, etc.

Job, cap. XXXI.] C. et M. Job. XXV in fine. Olim, ut supra dixi, erat minor numerus capitum Jobi.



CAPUT XXV.
[Col. 0414B]

In summario C. omittitur ecclesiasticorum. In V. variat titulus, sic: Quod sine quaestu et vana gloria conferenda sint et tractanda spiritualia, et contra horarios nummos, sed de his in capite seq.

Verum etiam.] Sana est lectio et liquida. Quare. M. vitiose omittit haec verba, eorumque loco legit: ut, in celebratione.

Quaestui rempub] C. quaesturam publicam. Ad haec suggero verba Sapientis Prov. XXIX: Rex justus erigit terram; vir avarus destruet eam. Peremptorium enim est in principe, ait Pet. Blesensis, vel auram adorare munerum, vel favorem quaerere personarum. In quorum manibus, ait Propheta (Psal. XXV), iniquitates sunt, et dextera eorum repleta est muneribus. Transibunt iniquitates in poenam, et munera in dolorem. Haec ille.

Apollo Pythius.] Tria Phitius. Est autem Pythius Apollinis cognomen a Pythone serpente, ut quidam [Col. 0414C] volunt, inditum.

Sed etiam omnibus.] Super his verbis Ciceronis, margo C. cum V. adnotat haec: Sed et Ecclesiae (praedixisse nempe) quae hodie decidit a religione et sanctitate per opulentiam et avaritiam, maxime praelatorum (addit C.) non tantum ciborum, sed et munerum.

Nati sunt] C. natae sunt.

Quasi, laeva.] M. omittit quasi.

Laeva pro dextera.] V. et C. Laeva pro laeva fiat, nunquam dextera pro laeva. 399 Melius in textu, ut ex Glossa in hunc locum colligitur.

Quia, hoc, aeterna.] Hoc, nempe Novum Testam. illud, scilicet Vetus temporalia promisit.

Sandalia Apost.] M. Apostolicorum. Quod sandalia sint calceamenta, patet ex c. XX Isa. secundum LXX.

Sub terra in vase.] V. et M. In terra sub vase.

Et thuribulum.] Novellus, stylo plumbeo, addit [Col. 0414D] in V. perforatur, ut sic legatur: Invertuntur sandalia et thuribulum perforatur.

Causa propter quam.] Nota varietatem. M. Causa propter quam (hic deest quae) debet esse solus Deus, etc., ut in textu. C. causa propter quam, quae debet esse solus Deus, et causa sine qua non possent fieri (alia desunt). Si spirituale sit ob temporale tantum, etc. C. ad latus addit: Alias facturus, ad illud: Sine qua non possent fieri.

Sine qua non fierent.] V. et M. Sine qua non fieret cum possit.

Pallium meum breve est.] Subaudi quod in textu Isaiae habetur: Utrumque operire non potest. Similiter in sequenti: Stratum meum angustum est: Utrumque recipere non potest.

August. Pro quaestu.] Ad Glossam in II Cor. II lectorem remitto.

Sed ex simplicitate.] Textus et Glossa interlinealis: ex sinceritate.

[Col. 0415A] Duo fines sunt.] M. omittit duo. Hos autem fines duplices discerne ex B. Aug. tom. VIII, in Ps. CXVIII, concione 12, ante medium.

Timor poenae.] C. Timor pecuniae et aeris? V. Timor poenae ens, hoc est, existens, seu continuo praesens. Et timor hic a peccato excusat, ut infra habetur. Unde Horatius

Oderunt peccare mali formidine poenae.

Et amor Dei.] Iterumque ex eodem:

Oderunt peccare boni virtutis amore.

Scilicet oculus dexter.] C. hic maneum est. Sic autem: Et amor Dei, scilicet oculus dexterae ad diligendum Deum. Ubi est ergo, etc. Reliqua desunt.

Hi sunt fines.] C. funes.

Loco pignoris.] M. tenuissimis characteribus ait, pigneris, sed hic synonuma sunt; etsi quidam velit:

Pignora natorum dicuntur, pignera rerum.

Alterutram molam.] Quoniam longum foret hic [Col. 0415B] multorum expositiones recensere, lectori suggero Glossam in hunc locum, et B. Gregor. tom. I, Moral. XXIII, cap. 11, initio.

Sed maxime.] V. caret Sed.

Cum ergo prima non sit.] Prima, scilicet mola timoris. C. Cum ergo prima sit meritoria. Male contradicit.

Sine secunda.] Amoris Dei nempe. Ergo una timendus est ut Dominus; et amandus, seu honorandus, ut pater.

400 Mola concupiscentiae.] Vel, cupiditatis, ut habet V.

Vel quarta vanae gloriae.] Vanae omittunt M. et C. vitiose. Nam omnis gloria, maxime popularis aurae, vana est, imo vanitas ipsa. Secus autem de gloria, testimonio conscientiae serenatae, de qua II Cor. I.

Ut nec tertia.] M. Ut haec tertia. Insipide.

Mens divisa non.] Attende tibi ipsi, ait B. Ephrem [Col. 0415C] De virgin. sub finem, nequando in oratione huc illucque mens tua evagetur. Et infra: Cogitationes ac sollicitudines quascunque rerum terrenarum, circumquaque ex corde tuo abscinde, etc.

Amram vir de domo.] Seu Ammiramis, ut Josephus, ex uxore sua Jochabed, idem Jochobet, genuit Aaron et Moysen., l. II Antiq., c. 9.

Ora bene operando.] C. ad latus haec habet: Osanna in excelsis, non pro infimis.

Cum duplex legatur.] M. Cum duplex legatur invitatorium, ponitur et classicum tertium in Ecclesia, efficacius caeteris invenimus denarium. V. quoque: Denarium. Per classicum intellige pulsum, quo ad horas clerici convocantur. Id colligo ex cap. sequenti. Per Psalmum autem XCIV: Venite, exsultemus Domino.

Tertium in Eccles. efficacius.] Quod nempe magis invitat clericos mercenarios.

August. non propter.] Solum C. Augustinus.

[Col. 0415D] Sine omni corruptione.] Glossa est tum interl. cum ordinaria.

Crux et martyrium.] Crux et maxime illud, etc. C.

Ideo noluit Dominus.] C. perperam, Voluit. Nam infra contradicit his verbis: Instinctu amotionis poenae.

Amoveri poenam.] V. id est mortalitatem nostram.



CAPUT XXVI.

Titulus hic praefixus, ex M. desumptus est. Nam V. et C. caput praecedens non dividunt, in ora tamen collaterali C. lego: Contra denarios horarios.

Allectoria in spir.] Scilicet, ait V. denarios horarios pro horologio, ut fiant, etc. Ad haec in margine dicit: Missa constituta, quae alias non constituitur, [Col. 0416A] nisi ut per oblationes ad illam factas sustententur pauperes, Simoniam parit.

Melius quam loquentem.] M. et V. meliusque loquentem.

Sanguinem Christi.] V. Sanguine Christi. Male.

Quoniam in saeculum.] Psalmus hic est CXXXV, etsi in eo non in saeculum, sed in aeternum legamus. Ait enim B. August. Graecam litteram posse interpretari tam in aeternum quam in saeculum. Sic autem legitur . Vide tom. VIII, expositionem Psal. CXXXV initio.

Mercenarius enim.] Ita B. Aug. t. IX, tr. 46 in Evang. Joannis.

401 In alea ludentium.] Audite, clerici, B. Basilium alearum ludum describentem: Si vos, inquit, dimisero, sunt qui protinus ad tesseras aleasque sese conferent. Juramenta sunt illic, contentionesque pergraves, ac avaritiae partus. Spiritus malignus assistit, furorem punctis ac ossibus illis ludentium insaniamque accedens: etc. Hexam. homil. [Col. 0416B] 8 sub finem. Clericis suis ludum insignem olim exstruxit Wiboldus Cameracensis et Atrebatensis episcopus, quem Baldericus in Chronico Camerac. et Atrebat. lib. I, c. 88, fuse describit. Exstat apud nos ille spiritualis ludus, seu tabella laboriose distincta et delineata, qua nostri, ut apparet, inter se colluserunt.

Nummos vespertinos.] V. nummos horarios vesperis decantandis, etc.

Et prius in Ecclesia.] V. Et post eas (scilicet resperas) eos in Ecclesia distribuendos. Placet utique.

Distribuendos esse.] Margo C. cum V. Saepe tamen prius residentium (V. sedentium) quousque pulsaretur extremum classicum, hoc est, ultimus pulsus.

Item: exemplum praelati.] Supple, valet ad detestandum, ut supra. C. exemplum praelati praebentis, petentis in Ecclesia, etc.

In sericis.] Variato, scilicet, antipendio altaris, [Col. 0416C] festo, colore, convenienti.

Ploratorum et ploratricum.] Uti legitur de Praefica muliere ad planctum mortuorum conducta. Sic Horatius de Arte poet.

Ut qui conducti plorant in funere, dicunt Et faciunt prope plura dolentibus ex animo sic: Derisor vero plus laudatore movetur.

Solent enim gentiles naenias et cantica lugubria canere in morte defunctorum et alios ad plorandum inducere. Idem etiam apud Judaeos, ut patet ex Evangeliis, moris erat facere, Matth IX. Ibi leguntur adfuisse tibicines cum Jairi principis puella obiisset.

O nummi, nummi.] Hunc Juven. versum, sat. 5, omittit M.

Quid idololatrae sunt.] Id probat B. Hieron, in cap. V Ephes. his verbis: Quia sculpturam ipsius nummi colit, et idola in eis caelata veneratur. Ut voracium Deus venter est, ita cupidorum quoque justissime pecunia dici potest, maxime cum in alio [Col. 0416D] loco Apostolus cupiditatem idololatriam vocet. Pro idololatrae antiquitus scribebant idolatrae.

I. Thess., c. V.] V. et C. II. Thess. Addit quoque C. C. IX.

Ab omni specie.] C. in latere, ex Ovidio Heroidum, ep. 16:

Est virtus placitis abstinuisse bonis.

Quia scandalizat.] V. et C. Quia scandalizant proximum per sinistram, alliciens (allicere C.) quempiam per dexteram. B. Augustinus libro De ovibus: Curemus, inquit, nil facere, quod veniat in malam suspicionem infirmo fratri.

Turpis autem species.] Nunquid excussio loculorum, sicut repletio illorum, parit Simoniam? Ita C. in margine.

402 Horae nummariae] V. Horae nonae S. Mariae.

Repaguloque.] Repagulum est vectis ostio adversus vim oppositus. Gallice: Barrière, ou Barre.

Et tanquam vetulae.] M. hoc omisso ait: Cucurrerunt [Col. 0417A] clerici tanquam ad solemnitatem. Quidam se etc. C. autem: Tanquam ad solemnitatem vetulae ad votum. V. vero, mea sententia, melius: Et tanquam vetulae ad unctum. Proverbium enim est Gallicum: Courir a l'oinct, ou, au gras boudin, quo caxantur clerici, qui lucri causa tantum currunt ad templum, et morati in choro per modicum tempus (sufficiens tamen, ut loquuntur, percipiendis distributionibus) statim recedunt. Unde poeta:

Pinguis amore lucri lambunt candelabra cati.

Sic de advocatis aliisque similibus dicitur: Engraisser les mains.

Tangi notaretur.] C. videretur.

Quidam praebendarius.] C. et M. praebendatus.

Oliverio currente.] V. Olivero. C. male obliviorio.

Murmuravit et doluit.] Quod non luderent alea et hujusmodi, aiunt duo margines.

Eo quod assidui.] C. Eo quod assi interessent, forte voluit assidui.

[Col. 0417B] Nobilis Ecclesiae.] Alludit auctor ad illud Ovidii de Ponto, l. II, elegia 3: Illud amicitiae sanctum et venerabile nomen, etc.



CAPUT XXVII.

V. Titulum capitis sequentis hic anticipat De venalitate, etc.

Et damnabilis.] Simoniae haeresis contagium, inquit Hugo, l. II De sacramentis, parte X, jam olim in Balaam pullulavit, qui divinationis pretio proposito, ad maledicendum populum Dei perrexit; dehinc hujus duo leguntur auctores emersisse; alter sub prophetica, alter sub apostolica doctrina. Primus Giezi magister esse vendentium, deinde Simon videtur emptor. Horum autem sectatores, sicut non sunt in errore diversi, ita nec in damnatione divisi.

Totus enim Christus.] V. omissa interrogatione, sic legit: Praecipue in eucharistia, ubi totus Christus, [Col. 0417C] etc.

Gratiae distribuantur.] V. pro gratiae habet Ecclesiae.

Quam tamen exuere.] Haec parenthesi inclusa, V. et M. intermittunt.

Altaria Dei sic vocat.] Plura hac de re videri possunt in Comm. B. Hieron. in c. XXI Matthaei.

Non dantes, nihilque.] C. Non dantes, ubique, nihilque offerentes.

Augustinus: Domus.] In C. et V, abest Augustinus.

Nemo in oratorio.] Eadem habemus in Regula S. Patris nostri Benedicti, c. 52.

403 In hoc dans omnibus.] Cujuslibet sexus et conditionis. C. in ora.

Bis legitur ejecisse.] Solus Joannes, inquit idem ibidem, loquitur de prima, ejectione scilicet, alii de ultima, Matth. XXI.

Venalitatis columbae.] Per columbam, scias Spiritum sanctum figurari, ut docet B. Aug. t. IX, tr. 10, in Evang. Joan. ante medium.

[Col. 0417D] Proximorum alia.] C. inter lineas, pro alia, suggerebat corrigendum, similia.

Non accusemus, non propalemus.] C. Non accusemus ut propademus.

Sic paratiores.] Haec apud B. Hier. in c. XXI Matth.

Facilitatem.] C. Facultatem accipiendi.

Quam quasi caeci.] M. Quam quod caeci ipsum Dominum patiuntur.

Quidam missam.] Refero quae in oris inferioribus legunt V. et C, Contra venalitatem et pluralitatem missarum, contra pluralitatem facierum unius missae, et contra novitatem earum. De his infra suo loco. Aliud praeterea visitur in eadem ora V. Impunitas contumaciae mater, negligentiae filia, radix peccati, nutrix adulterii et incestus, mortis aeternae praeambula, praeparatrix inferni.

In die integre duplifaciant.] Hoc est duas missas integras uno die celebrare, seu, ut vulgo, binare. C. [Col. 0418A] sic legit: In die integro duplifacientem, non addit, et duplicent M. In die integre duplifacient.

Et timore.] C. Pro pudore et terrore.

Unam duplifaciant.] Non audentes, ait C. duas integrare, ut duplicitatem trifacientes et multifacientes, id est multarum facierum celebrarent. Non sapit Melius M. Non audentes, etc. unam duplifacient, triplifacient et multiplifacient, id est, etc. ut in textu.

Et primum introitum.] Triplicem textum quidam sua nota, in margine C. addita, voluit corrigere, hoc modo: Ad primum officium non offeratur, etc.

Cantantibus fabulas.] Addebat C. Cantatoribus vel cantantibus, etc.

De Landrico.] M. Landerico.

Narciso.] Forte Narcisso.

Oblatio quae ad hoc.] Nempe, sit causa, ut praefertur. M. et C. Constat quod oblatio ad hoc offertur, omittit, quae.

[Col. 0418B] Radici, id est cupid.] M. Rabiei (Deus bone, quid Simonia!) et cupiditati Simoniacae.

Sed Domini.] Haec verba adsunt in C. Quod Domini et non mundi gloriam quaerat sacerdos, probant margines. C. M. Augustinus: Hoc significatur pluribus extensionibus brachiorum sacerdotum in missa. Consule B. August. tom. VIII in Psal. LXII.

Levabo ad alium.] V. Ad aliud. C. videtur hic peccare dispunctione incongrua. Nam interrogationem ibi ponit, Quam ad te? et prosequitur: Pretium mundi quomodo, etc.

Quasi coadunatis.] C. coadunantibus. V. coadjuvantibus.

404 Imo cum meo.] V. et C. cum ministro altaris et meo, scilicet, Simoniaco, qui pro nummo tantum ministrabit, sicut et ego pro eodem tantum celebro.

Cupiditas dominatur.] C. non interrumpit periodum dispunctione, sed eam continuat sic: Pro pretio [Col. 0418C] conficiam cupiditate praedominans V. similiter paucis demptis: Pro pretio conficiam, quod tamen impretiabile est.

Minus sed magis.] M. et C. non ideo minus Simoniaca, etc.

Filia mea.] M. Filia mei. Hic continuat auctor verba Simonis Magi in scenam producti.

Irrumpet.) M. irrepet. V. irrepit. Eligito, placent.

Proponens venalia.] V. componens venalia.

Ex oblatis illis.] Cupide acquisitis, sicque turpiter, aiunt margines duo.

Eriguntur altaria.] Quod nec Deo placet, quia bonus usus non justificat male et turpiter acquisita. 14, q. 5. Neque enim.

Cum familia etiam.] V. Cum famuli, etc. Omissa sunt haec in M. usque vendidit inclusive. Sic enim: Quem purum hominem credebat, vendidit.

Ille poenitens.] Poenitentia (non vera) ductus: [Col. 0418D] Matth. XXVII.

Licet non vere.] Licet non recte. M.

In Ecclesia autem.] C. in Ecclesia. Sicque aliam inchoat periodum. Inter nos autem, etc. Male.

Turpiter acquisita.] V. et M. Turpiter acquisitos, nempe argenteos. Sed prae aliis placuit C. quia ad omnia acquisita pretio aestimabilia.

Ex turpius oblatis.] V. ex turpiter oblatis.

Construuntur Ecclesiae.] Ut aedificetur Sion ex sanguine, aiunt margines duo, ex Mich. III.



CAPUT XXVIII.

V. Praecedens caput prosequitur.

Sufficiens fuit hostia.] Ex B. Joanne Chrysostom., hom. 17 in Ep. ad Hebraeos. Idem habetur cap. 1, hom. 4, lib II. Viduae Sareptanae a nobis in lucem primum emissae superioribus annis.

Semel in die.] His caret M. Ita: Passum semel repraesentare immol.

[Col. 0419A] Rursum sunt crucif.] Abunde dictum est eodem Viduae Sarept. l. II, hom. 5, c. 1.

Item Augustinus.] Verba ejus hic nonnihil immutata sunt. Vide locum tom. III, De Eccles. dogm. c. 53. Praeterea B. Chrysostomum loco supra citato hoc capite.

Si ergo Augustinus.] M. Si juxta Augustinum unam suspicionem in die vix, etc. Fallitur.

Nimis in die.] C. et M. Minus in die iterare.

Tum propter mysterium.] Non, ministerium ut C. Mysterium tale est, ut refert margo. C. Missa prima prophetas, secunda Patres viciniores gratiae, tertia 405 apostolicam doctrinam significat. Thelesphorus IX papa tres missas has instituit, de quibus, si plura desideras, videto Guill. Durandum Ravin. offic. l. VI De officio Nat. Domini.

Rurali sacerdoti] Pastori rusticorum, et Christianitatis decano.

Major autem praelatus.] Episcopus, aut decanus.

[Col. 0419B] Sed vilescit.] Nam, aiunt margines C. et M., Assiduitas vilitatem et securitatem parit, devotionem et reverentiam tollit.

Quia rarus.] Quod enim rarum carum, seu, ut ait B. Hier, Ardentius appetitur quidquid rarius est. Epist. adversus Vigilantium post medium.

Quia rara.] Non, quia chara, ut M.

Cum incenso in sancta.] Solum V. addebat: Propter sancta legalia veneranda.

Lactucis agrestibus.] Audiam hic B. Gregorium in medio hom. 22 in Evang. loquentem: Carnes agni cum lactucis agrestibus sunt edendae, ut cum corpus Redemptoris accipimus, nos pro peccatis nostris in fletibus affligamus; quatenus ipsa amaritudo poenitentiae, abstergat a mentis stomacho perversae humorem vitae.

Ordo Carthusiensium. Duo ordo Cisterciensium. Viros probatos super hac re consului, nec eorum quispiam de suo ordine tale quid inaudivit.

[Col. 0419C] Hic etiam oblatorum.] M. In holocaustum hoc, etiam oblatorium Deo. Sapit utique suo sensu. Sed qui fit ut sacerdos (heu me primum) ita confidenter audet accedere non modo ad bis celebrandum, sed semel duntaxat quotidie: cum B. Hieronymus, poenitentiae exemplar, nonnisi cum maxima et timorata reverentia ecclesias martyrum intrarit, non missae celebrandae, sed devotae venerationis gratia? Ego, inquit ille, confiteor timorem meum ne forsitan de superstitione descendat. Quando iratus fuero, et aliquid mali in meo animo cogitavero, et me nocturnum phantasma deluserit, basilicas martyrum intrare non audeo; ita totus, et corpore, et animo pertremisco. Epist. adversus Vigilantium, quae incipit: Multa in orbe monstra.

Peccator sacerdos.] C. addit, sacerdos, et recte: nam ad eum sermo est.

In sexta feria.] Hic docentur clerici non numerare hebdomadae dies ex nomine planetarum aut deorum [Col. 0419D] gentilium, ut saeculares solent, nempe: Lunae, Martis, etc., sed juxta S. matris Ecclesiae ritum per vocabulum feriae secundae, III, IV, et sic de caeteris.

Uno die quasi.] V. quasi requie. M. uno scilicet die interposito.

Si tunc unica esca.] C. et M. Sed tunc unica esca spiritualis non spiritualiter, etc. Male.

Condimenta introitus.] Saepius iterando secundum solventis et offerentis voluntatem. Haec, Introitus, etc., usque: Item: Quidam, leguntur in margine C., at V. et M. in textu habent.

Quidam male interp.] C. Item: Tales male, etc.

406 Marcus peculiarem.] Etsi tria exemplaria sic legant, dicam tamen quod censeo. Itaque loco Marcus, legi debet Symmachus. Is enim, B. Hieronymo teste, vertit, Panem peculiarem. Praeterea in Evangelio Marci non habetur oratio Dominica, Pater noster. Pluribus dicendis supersedeo, notas, et suasu auctoris (in fine capitis 9) abbreviaturus, interea poterit [Col. 0420A] lector recurrere ad comment. B. Hieron. in cap. VI Matthaei.

Quem non supersubstantialem.] V. et C. Quem non substantialem.

Quantum in se est.] M. quantum in ipsis est. Perinde est.



CAPUT XXIX.

Falsitas angulos quaerit.] Veritas angulos non amat, nec quaerit susurrones, inquit B. Hieronymus epist. ad Rusticum, quae incipit: Nihil Christiano felicius.

Dum vitant stulti.] Horatii versus Serm. l. I, sat. 2. M. sic: et dum vitant studia vitiorum in contraria currunt.

Cupiditati suae.] C. cupiditatis.

In monstrum incidunt.] C. in monstrum monstruose inciderunt missas bifacientes, etc. Verborum transpositio est.

[Col. 0420B] Janum bicipitem.] De quo Ovidius, II Fastorum:

Sane biceps, anni tacite labentis origo.

Hydram septicipitem.] Seu, ut V. et C., septem capitum. Mantuanus:

Bellaque in atroces iras septemplicis hydrae.

Briareum centimanum.] VIRGIL. VI, Aeneidos:

Et centum geminus Briareus, et bellua Lernae.

HORAT. II Carm., ode 17:

Nec si resurgat centimanus gigas.

Geryonem.] VI Aeneidos:

Gorgones, Harpyaeque et forma tricorporis umbrae. Ibidem VIII:

Tergemini nece Geryonis, spoliisque superbus. De his et similibus B. Hier. epist. adversus Vigilantium, quae incipit: Multa in orbe monstra.

Missam bicipitem.] Bifariam, vel bifaciatam, multifariam, addit C. Hoc est, multiplicis faciei et formae.

[Col. 0420C] Obviant mystério.] Non ministerio, ut C.

Quia exprimi.] C. exprimunt. M. Quia officium exprimit, etc. Margo ad haec: Ordinem (exprimit) et gemitus prophetarum desiderantium adventum Christi. C. et V.

407 Septies vel pluries.] Hoc verbo septies caret C.

Mysteriumque.] Iterum C. Ministerium.

Utri introituum.] Non utrique ut M.

Ab utro illorum.] Utroque M. et V. Hic restitui interrogationis signum

Si a secando.] Introitu scilicet.

Vel tricenali.] Seu tricenario, ut V. Tricenale missarum, quod a die mortis, fidelium, usque ad triginta dies continuos durat, videtur originem accepisse a B. Gregorio papa prout ex ejus Vita colligere est. Surius t. II.

Missam catechumenorum.] Quidam missam quadrifariam patiuntur. Primo (Dominicus Soto in IV [Col. 0420D] sent. dist. 13, q. 2, a. 4): ab initio usque ad Offertorium, et Catechumenorum missa dicitur; 2o ab Offertorio ad consecrationem usque, a Graecis , a Latinis canon minor vocatur; 3o a consecratione usque ad communionem, diciturque canon major; 4o a communione ad finem. Plura si cupis, consule Controv. Bellarm. tom. V, De missa, cap. 16. Ideo autem Catechumenorum missa olim nuncupabatur, quia talibus usque ad Offertorium licebat interesse.

Videtur quia.] V. omittit videtur.

Nondum hostia esse.] Hoc est, nondum consecrationem factum.

Obviant institutioni.] Excepto die Nat. Dominicae (nisi causa necessitatis suadeat) sufficit sacerdoti semel in die unam missam solummodo celebrare. Extra De celebrat. miss. c. Consuluisti. Item De consec., dist. I. Sufficit. Alexander II.

Bifaciarentur missae.] Hoc est, fierent duplicis faciei introitus etc.

[Col. 0421A] Unus et alius.] Nempe, introitus. C. Unus et alius casus pro libito, etc.

Utiliter approbato.] V. universaliter approbato.

Dextrum et sibi.] Dextrum abest in M.

Ad gentes.] C. Gentiles, ibique margo: Quia indignos vos fecistis et repulistis verbum Dei, ecce convertimur ad gentes. Verba B. Pauli et Barnabae ad Judeos. Act. XII. Nam Judaeis, qui domus Israel oves erant perditae, potius erat praedicandum. Unde Salvator: In viam gentium ne abieritis, sed potius ite ad oves quae perierunt domus Israel. (Matth. XX.) Cum autem viderent Judaeos verbum Dei parvipendere, ad gentes, ne otiosi essent, convertebantur.

Quam anticipat.] C. Quam anticipat et maturat, imo (nota hic varietatem lectionis) finem Ecclesiae figurat, sic rediens (deest frequenter) a cornu ad cornu, etc.

Nondum significat.] M. Tamen nondum repraesentavit hostiam esse, etc: V. Cum nondum repraesentaverit [Col. 0421B] bostiam, etc.

Cum a cornu ad.] Quare redeunt a cornu ad cornu, aiunt margines C. et M. cum nondum hora eorum venerit? Allusio est ad praedicta de Christo Domino: Qui cum ejus hora veniret. Ex Joan. XV.

Vel insertiones missarum.] Visitationes vel omittunt V. etc. Pro insertiones. 408 V. habet, insitiones. Potest admitti, quia haec eadem sunt.

Favorabiliores.] V. Favorabiles. M. Laudabiliores. Dicuntur favorabiliores, eo quod a frequenti recitatione memoriter tenentur, vel quia curtae sunt, et ita citius expediuntur. Unde C. in latere et M. in textu: Ut Salvae sancta Parens: Spiritus Domini: Requiem, qui introitus communes sunt. M. ex toto omittit: Ut missa de B. Lino, etc. usque: Item. Cum caetera, quorum loco praedicta habet.

Item, exemplo de.] Hoc exemplum, usque ad sequens de matrona, abest in M.

Debita quibusdam monachis.] Eleganter V. At [Col. 0421C] C. obscurius et languidius. Sic enim: De obventione primae missae debitae monachis. Non missa monachis est debita, sed obventio, seu oblatio. Hic unum suggero, in ruralibus ecclesiis maxime, emendandum, quod nec parochianos, neve parochos aedificat. Videre est in quibusdam templis parochialibus, Offertorio solemnis missae finito, statim villicum aut firmarium patroni loci accedere ad altare, et de manu ministri, videntibus omnibus, oblationes, devote datas a populo, accipere, quas patrono suo et domino reconsignet. Jure quidem, scio, patronus oblationes percipit, sed id occultius et multo decentius fieret, si patronus cum plebano et pastore pacisceretur, ut pro oblationibus in missa datis, quotannis honestam pecuniae summam, aut aliud aequivalens sibi referat.

Cum habeat auctoritas.] B. Gregorius id exemplis probat lib. IV Dial. Post aetatem nostri auctoris S. Thomas Supplementi q. 71, ar. 12 et 13. Quorum priore docet suffragia quae fiunt pro uno defuncto [Col. 0421D] magis proficere ei, pro quo fiunt, quam aliis, videlicet ratione intentionis et applicationis particularis. Posteriore, suffragia facta pro multis non tantumdem valere singulis, ac si pro unoquoque specialiter fierent. Et ex hoc patet, ut ait in corpore art. cur institutum sit, ut suffragia specialia in Ecclesia fiant. Denique in conc. Constant, sess. 8, abhinc ducenannis damnatus est, hic Joannis Wiclefi articulus 19, quo dicebat orationes speciali er uni applicatas non plus ei prodesse, quam generales.

Saepius et specialius.] Ita V. Non autem saepius et spiritualius, ut duo volunt.

Si tricenale unius.] C. Si tricennale. Sic etiam infra: Tricennali.

Annumeretur.] Annumeretur male M. Id hodie practicatur. Cum enim Ecclesiae quaedam anniversariis multis graventur, et eorum proventus insufficientes sint ad presbyterum et clericos sustentandos, de consensu dioecesanorum, duo vel tria anniversaria in [Col. 0422A] unum coalescunt. Nota tamen antiquitus illa fuisse celebrata sub honorario 4 aut 5 solidorum tantum, quod hodie nequit fieri nisi sub honestiori, quia victus carior est, nec sic ministri Ecclesiae de altari vivere possent.

Noluit tamen eas.] Minime, Voluit, ut C.

Faciam tricenale] C. tricennalia, nisi specialia.

Hujusmodi insertio.] Seu, insitio, ut C. et V.

Cum petitum.] Abhinc, usque, Item: Praeter duplicitatem, tacet M.

409 Per hujusmodi insitionem.] V. pro hujusmodi insitione.

Missa sicca.] Videatur Guillelmus Estius, vir doctissimus juxta ac piissimus in oratione Duaci habita in publico theologorum suggestu, de missis siccis quae inter orat. ejus 19 excusas, est 13.

Confectionis.] Hoc verbum omittit V.

Aeque juvabit post.] V. Aeque juvabilis post.

[Col. 0422B] Et praemissa hostiae.] Ita C. et V. Sicut et praemissae hostiae. Optimus est sensus et intellectu facilis, si ly praemissa ad missam siccam referatur.

Quare igitur.] C. Qua igitur praemittitur hostiae immissa (forte in missa) inserta, propter, cupiditatem et in fraudem animarum, sine interrogationis nota in fine.

Praeter duplicitatem.] V. et M. Propter, etc., sed non sapit.

Item, missam.] Supple hic, ut ante: Invenit cupiditas.

Sortita decenter.] Amanuensis M. pro S. et D. conjecit suo die. Est quidem aliqualis sensus, sed a versu aut carmine alienus.

Et identitatis.] C. Et identitas tollat fastidium.

Quod flens dico.] O pietas! o auctoris amor! O devotio circa venerabile altaris sacramentum!

[Col. 0422C] Hoc tantum sacramentum.] Belle. C. hoc autem sacramentum, non ita.

Imagines cereas.] Sana et genuina lectio. M. notarii abusu, videtur quondam pro cereas legisse caesareas, sed subductis duobus punctis expungentibus sa, relinquit cereas. V. similiter aereas, verum addito c, cereas perfecit.

Pro strage.] M. pro significatione interfectorum.

Praepositorum minorum.] Nullo commate inter haec duo verba interposito, quod tamen admittunt C. et M. Hic enim praepositi nomine censetur talis, qui curam gerat minorum sacerdotum, tanquam eorum praeceptor et superintendens.

Etiam sub divo.] Vel sub dio.

A Gregorio octavo.] Is electus est anno 1187, sedit tantummodo 57 diebus. Exstant tres illius ep. apud Rogerum de Hoveden Annal. parte II.

Praeterquam ter.] V. praeter quantum. Non sapit.

[Col. 0422D] Osee ait cap. VIII.] C. XXV.

Multiplicavit populus.] Textus Bibliorum: Multip. Ephraim.

Altaria ad peccandum. Nequaquam ad praedicandum, ut V.

Ita tamen quod.] Haec, usque, pluralitas, non admittit C.

Peperit ministeria.] V. peperit mercimonia. C. peperit munera.



CAPUT XXX.

Tria in summario variant. C. enim: Contra indigne communicantes eucharistiae, M. Eucharistiam, at in margine habet: De indigne conficientibus. 410 Fragm. Camberon. de quo supra ad c. 11 dixit, sic legit: De indigne sumentibus corpus Christi.

In epist. I ad Cor. II.] C. notat c. LVIII.

[Col. 0423A] Probet autem se ipsum.] Multipliciter inquit C. ad latus, examinet si sine mortali est.

Judicium sibi mand.] Unde judicetur. Margo C.

Non dijudicans.] Idem, ex consuetudine conficiendi, vel sumendi. Hi margines ex Glossa in I Cor. XI desumpti sunt.

Hoc est, debita.] Et haec redolent doctrinam B. Aug. to. II, epist. 118 ad Januarium cap. 3 et 2. Nec absimilia quondam legi apud B. Gregorium tom. II, in I Reg. c. I, ante medium.

Violare praesumit.] Quia pro lucro celebrat. Ora collateralis C.

Non secundum ritum.] Restitui ex V. Nam M. ex toto, C. ex parte omittit, hoc modo: Violare praesumit. Secundum ritum, vendit qui, etc.

Infidelitatis.] Glossa est in c. XV, v. 22 Joannis, quam solum V. habet.

Hi vero per ignor.] Quidam, non omnes, addit C. in margine. Ita est. Nam aliqui scientes Deum [Col. 0423B] vel qui scire debebant, pertinaciter crucifixerunt.

Si a pueritia.] B. Augustini verba, quae etiam citat Caesarius exemplorum lib. IX, cap. 53.

Si Mariae in tanto] Magdalenae nempe, quae ob ardorem et sedulitatem fidei turritae nomen sibi vindicavit, ait B. Hieron. in epitaphio Marcellae ad principium in medio.

Quomodo tibi peccatori.] Tacet V. usque, Quomodo huc scilicet, etc.

II Reg. c. VI.] C. c. LXXII.

Erat et sacerdos.] Certo constat Ozam fuisse ex tribu Levi, quia filius Abinadab erat cum Abia, ipsum autem sacerdotem fuisse negat Josephus his verbis: Volens eam (arcam) retinere, cum sacerdos non esset. Antiq. Judaic. l. VII, c. 4.

Dicebatur catechumenis.] Dixi supra ad c. 28.

Habentibus scilicet charitatem.] Tria haec verba ex solo C. desumpsi, ubi charitas sumitur pro dilectione, quae habitum charitatis praecedit.

Circa hoc.] C. citra hoc.

[Col. 0423C] In suburbio.] Per suburbium, navim, seu partem anteriorem ecclesiae interpretor.

Non diffinio.] Revocat auctor in dubium. His autem facile est lectori colligere, quam exacte auctor ponderet et quantum aestimet irreverentiam circa hoc sacrosanctum Eucharistiae sacramentum commissam; neque profecto censendus est aliud practicasse quam docuerit et censuerit.

Sanctificatis.] M. et C. Etiam sanctis.

Item constituit.] Absunt haec in V. usque: Item Exod. XII.

411 Et solemnem.] M. In solemnem (saltat hic ad 2 lineas) in condensis omnium articulorum fidei.

Lacrymarum.] Iterumque saltitat M. usque, usque ad cornu.

Exodi XII.] C. XVIII.

Succinctis renes.] Expositio hujus historiae habetur apud B. Greg. hom. 22 in Evangelia.

[Col. 0423D] Decoctus etiam.] C. Doctus etiam in clibano. Tolerabile est, si doctus pro probatus tanquam aurum in fornace, hoc est in omni tribulatione, etc. Sap. III.

Totus virtutibus.] C. totis viribus.

Unde, calceati.] Hic tacet V. usque, Item, ad terrorem.

Effusionem oculorum.] Cunctis scilicet condensis supradictis, ait C. in collaterali ora.

Ad calicem pietatis.] Versus Hildeberti episcopi Cenomanensis de ipsa Maria Aegyptiaca nondum lypis excusi sunt, ut notavit Molanus in not. ad Usuardum, 2 Aprilis.

Mactat.] M. Macerat.

Acredine pravitatis.] M. Impietatis. Utique valet.

Sed non numine.] Fragm. Camberon. Sed non munere. At M. Et non numero.

[Col. 0424A] Carni, mundo.] V. sic, Abrenuntiando mundo et concupiscentiis ejus.

Marcus abscidit.] Si ratione in textu allata S. Marcus sibi pollicem abscidit; non peccavit quia hoc creditur fecisse ex instinctu Dei, ut habet S. Tho. 2-2 q. 185, a. 2, 3. Id verisimiliter acceptum ex prologo Hieronymi, titulo in Evangelium Marci, in quo sic legitur, non tamen asseritur: Denique amputasse sibi potest fidem (sic) pollicem dicitur, ut sacerdotio reprobus haberetur. Hic prologus habetur in Bibliis Anglicanis deauratis, quae tempore Gregorii papae I vel Caroli Magni scripta sunt. Item in Bibliis regiis, hoc titulo: Prologus S. Hieronymi secundum Marcum: at Biblia Lovaniensia a doctoribus Lovan. correcta, et edita anno 1547 omittunt, nec creditur esse B. Hieronymi, sed Graeci cujusdam, inquit Molanus, libro de Picturis, capite tricesimo octavo (vel in editione secunda libri secundi, capite quadragesimo septimo) et addit: Idem praefatur [Col. 0424B] in Joannem: Hic est Joannes Evang. quem de nuptiis volentem nubere vocavit Deus. Suspicor autem haec eum habere ex apocryphis scriptis haereticorum, qui nuptias damnaverunt, et eorum, qui sui ipsius mutilationem licitam esse defenderunt. Apud alios enim historicos, aut veteres scriptores, neutrum facile reperies. Dicit autem si Nicolaus Zegerus in praefatione Novi Testamenti, quod ipse castigavit, se has praefationes offendisse in vetustiss. Bibliis ante annos mille ascriptis, etiamsi incerti sint auctoris. Hactenus Molanus dicto c. 38 quem sequitur Petrus Galesi in suis notis ad Rom. Martyrol. die 25 Aprilis, quo festum S. Marci celebratur.

Rursum quod in dicto Prologo de Marco dicitur, fabellam vocat, et rejicit Baronius 412 tom. I Annal. anno Christi 45. Jacobus de Vitriaco, qui Petro Cantore, auctore Verbi Abbreviati, non est multo posterior, idem recenset tanquam rem veram in historia Occident. c. 30, uti et S. Thomas, loco supra citato, citans dictum B. Hieronymi prologum.

[Col. 0424C] Lucas Pinellus in Dialogo de Communione id refert de Marco anachorita, uti et Joannes de la Haye Soc. Jesu in Appar. Evang. c. LIV, ubi de auctore praedicti prologi, sic ait: Verum constat illum prologum incerti esse auctoris, non S. Hieronymi nec magnae auctoritatis esse, quae in eodem dicuntur, nisi alterius probati auctoris testimonio fulciantur. Eamdem historiam describit Petrus de Natalibus in Catal. sanctorum l. IV, cap. 86, et Claudius de Rota, sed parum habet probabilitatis. Sic ille. Quem vocat Claudium de Rota, est Jacobus de Voragine, cujus legendam auream vulgo dictam (Melchior Canus in libro de locis Theologicis vocat plumbeam) edidit ille Claudius de Rota, ut patet ex praefatione.

Eximius dom. mag. noster Franciscus Sylvius ad locum S. Tho. citatum docte eamdem fabellam refutat his verbis: Quod in argumento 3 objicitur de Sancto Marco Evang. quasi pollicem sibi amputaverit, [Col. 0424D] ut inidoneus esset ad sacerdotium, fabulosum est. Constat enim ex historiis eum fundasse et gubernasse Ecclesiam Alexandrinam, id quod sine sacerdotio facere non potuit. Fecisse hoc ipsum legitur quidam Marcus Anachoreta, et ex nominis consortio ascriptum fuit S. Marco Evangelistae quod iste alius fecit. Sic ille.

Jam ante, idem dicto anno scripserat Baronius: Sed et illa, inquit, ore vulgi potius decantata, quam majorum auctoritate asserta fabella rejicitur, Marcum adeo repugnasse ne episcopus fieret, quantumlibet esset rogatus a Petro, ut ea de causa pollicem sibi ipsi praesciderit. Hoc etenim, quod a quodam Anachoreta factum esse constat, Marco Evangelistae imprudenter nimis ascribitur.

Certe illicitum esse membro aliquo se mutilare docet lex naturae., et S. Tho. 2-2 q. 65, a. 1, et diserte prohibitum in Conc. Nicaeno 1, can. 1. Et iste Anachoreta [Col. 0425A] non est laudandus in eo facto, nisi id egerit divinitus inspiratus Quis autem fuerit Marcus ille Anachoreta in Vitis Patrum non inveni.

Tamen sacramentaliter.] Hallucinatur M. Tamen aliter sumpserat.

Illicita afferunt.] V. offerunt.

In Vitas Patrum.] Hoc omisso sic V. et M. Item: Quidam, etc. Hic liber dictus Vitas-Patrum apud aliquos parvae est auctoritatis, imo tanquam apocryphus rejicitur. Ita Matthias Felisius Minorita in elucidatione institutionis Christianae dist. 11, cap. 1.

Non conficiam.] Ob reverentiam, inquit Margo C.

Ab episc. Aegypti.] Ly Aegypti, omittit V.

Id est laetam juventam.] Variat V. sic: Ad Deum qui laetificat juventutem meam. Jam juventutem, scilicet gratiae, mihi tribuit in re, juventutem etiam gloriae in spe. Juventus, etc.

413 Assistentium contra te.] C. coram te.

[Col. 0425B] Vindicare paratorum.] C. inverso ordine: Parare vindicatorum.

Tempore quo supplex.] Versus Hildeberti episcopi Cenomanensis de mysterio missae. Plane similem sententiam legi apud B. Gregorium, IV dialog., c. 58, in fine.

In Exodo.] C. in margine c. 5.

Locus enim in quo.] Aliter supra, aliter hic accipitur, ait C. in margine. Explico. Supra, ex Josue V, Hic ex Exod. III.

Maculatus.] M. Immaculatus de immaculato, sed vitiose.

Ad osculum capitis.] Tria in margine: Est osculum pedum, manuum, et capitis.

Gradusque suos.] Non est ascensus, sed intrusio, vel ingestio, ait margo C.

Sedisti ad mensam.] His verbis citat hunc locum B. Aug. juxta vers. 70 Prov. XXIII. Vide t. IX, tr. 47 et 84 in Joan., et t. X, Serm. 45 De sanctis, qui in novis est 122.

[Col. 0425C] Innumera apposuit.] C. in mensa apposuit, forte immensa.

Fercula et dona.] Quia dedit dona hominibus, accepit dona in hominibus. Ita C. in latere. Dona hic, talenta sunt differenter donata, de quibus Matthaei XXV, et ad Ephes. IV, v. 8 et 11.

Pro nobis pretium.] B. Thomas theologorum fax, inquit:

Se nascens dedit socium,
Convescens in edulium,
Se moriens in pretium,
Se regnans dat in praemium.

Si stigmata Domini.] Non diaboli, non splendorem vestium. Margo C.

Item Ps. CXVII.] Usque ad finem capitis, V. et Fragm. Camberonense tacent.



CAPUT XXXI.

V. pro summario habet: Contra belluas multorum [Col. 0425D] capitum: M. praeter illud textus, in margine legit: De pluralitate personantium, forte personatuum. De Geryonibus dictum est ad caput 29.

Non absimilis.] C. Non absurda, non absona.

Personatuum.] M. Personalitatum. C. personarum. De personatuum pluralitate agitur, extra de praebendis et dignit. Ad haec licet.

Personatus vero in quibusdam ecclesiis vere est beneficium, ut Aldenardae in Flandria, ubi quatuor sunt Pastores in eadem Ecclesia, et singuli per suas hebdomadas faciunt officium. Horum dignior persona vocatur. Aliquando non est beneficium, quia personatus etiam a laicis possideri potest; sicut esse custodem Ecclesiae non est beneficium, sed officium. Sic rex Franciae est custos Ecelesiae S. Quintini; episcopus Leodiensis est custos in Halem, quod et in titulis ejus exprimitur.

In personatibus.] M. in personalitatibus, ut supra.

[Col. 0426A] 414 Locus Ecclesia] Non ut M. Locus in Ecclesia, quia de Ecclesia non de loco sermo est.

Adversus quam.] V. adversus quem, scilicet locum. Transeat.

Primipilus.] Qui pilum defert ante regem aut belli ducem. Pilum est telum quod exploditur priusquam ensis defensivus evaginetur.

Armiger.] Qui praefert arma ducis belli.

Constabularius.] Seu conestabularius. Gallice, conestable; hoc est comes stabuli, comte de l'estable, qui equorum regis curam habet, alias escuyer, seu esquier. Videatur libellus Gallicus Parisiis excusus anno 1600 hoc titulo: Origines des dignitez et magistrats de France, recueillis par Claude Franchet: locus est l. II, c. 7. Hoc connestabuli vocabulo utitur Greg. Turon. historiae suae l. III, c. 32, ubi de Justiniano imper, loquens: Cumque imperator vidisset, quod Belissarius crebrius vinceretur, amoto eo, Narcetem in ejus locum statuit. Belissarium vero [Col. 0426B] comitem stabuli, quasi pro humilitate, quod prius fuerat, posuit. Eadem voce usus est Aimoinus in hist. De gestis Francorum l. III, c. 42 et c. 70; sic loquitur: Laudegisilus regalium praepositus equorum, quem vulgo comistabilem vocant, etc. Sed aliam quoque hujus nominis etymologiam refert Jacobus du Breul, monachus S. Germani a Pratis (cujus etiam meminit praedictus Franchet. c. 7) in Indice Aimoini, ubi sic legitur: Comes stabuli, qui et comes custodum equorum regiorum dictus est. Item: Regalium praepositum equorum vulgo comistabilem vocant, quasi comitem stabilem. (Eo quod nunquam mutaretur, ut interpretatur Franchet.) Eo respexit Monmorentius cum hac praecelsa dignitate insignitus pro symbolo assumpsit Aplanos, quae dictio Graeca, firmum, stabilem, non vagum, significat.

Priorem derivationem sequitur Franciscas Ragueau in libro: Indices des droits royaux; dicens: Le connestable estoit le grand escuyer , et avoit la superintendance sur l'estable on escuerie [Col. 0426C] du prince. Et les mareschaux estoient les escuyers. Et infra: Apres que l'office du Maire (hic est major domus regiae) du palais fut aboli, furent créés officiers pour le faict de la guerre, l'un nommé connestable, et autres moindres nommés mareschaux, prenant chevaux, pour gens de cheval par figure. Et infra: Le connestable de France est chef principal apres le Roy.

Senescalcus.] Hoc vocabulum omiserunt M. et V. Idem Franchet qui supra l. I, c. 10, Senescalcum dicit significare praepositum mensae regis, citans aliquot versus ex romantio Radulpho Cameracensi:

Son seneschal à Raoul appellé
Qui d'el manger le servoit mieux à gré.
Item:

Et ly baron sont às tables assis,
415 Ly seneschal s'en sont bien entremis.
De bien servir chacun fut bien appris, etc.

De eodem vocabulo dictus Franc. Ragueau in suo [Col. 0426D] indice: Haec vox, ait, videtur Anglica vel Germanica, comme si c'estoit vn officier qui at charge de la famille, et semble estre d'une langue mesme que mareschal. Scal et scabin, signifie juge, inquisiteur, et réformateur; unde Eschevin, Scabinus. Dapifer dictus est seneschallus, et praepositus mensae siniscalchus, etc. Hodie est comes provinciae. Haec ille.

Dextri cornu Bellici.] Per hos auctor intelligit marchiones. Quibus in bello committitur marcha, seu limes aut meta custodienda marchiones seu comites limitanei vocantur. Videatur Georgius Colvenerius in notis ad Baldericum lib. II, cap. 26, in fine.

Tanto fit plenior.] C. et M. Tanto sit plenior, sed falluntur, ut ex glossa B. Aug. in hunc locum, liquet.

Pluribus intentus.] Intermittunt M. et V

Millenarios.] Haec desumpta sunt ex paraphrasi Graeca, quae cum praecedentibus eadem sunt, unde tanquam supervacanea fere intermisi.

[Col. 0427A] Quare ergo.] C. Quia ergo.

Idem decani et archid.] Hoc est, unus usurpat officium decani et archidiaconi simul.

Idem duo archidiaconi.] Id est, unus et idem duos habet archidiaconatus.

Vel alium officium.] C. pervertit sensum: ait enim sic: Vel alium qui haberet de his ex officio suo judicare officialem.

Et plura officia.] C [.....]: Et popularia officia.

Sacerdotem concubinarium.] O scandala!

Virum de tribu sua.] Hoc est, de congregatione et confraternitate sua, non aliena. Perperam C. legit, de tribu Juda.

Ne minister unius.] M. in margine: Sed ne in eadem unus diversa habeat officia, hoc est, sub eodem tecto.

Et qui utilis erat.] Qui enim multa complectitur, difficilius constringit; vel: In multa divisus, ineptior [Col. 0427B] est ad singula.

Speciosam domum.] Ecclesiam nempe. Ita placet Cassiodoro.

Spoliorum speciei domus.] C. Hanc divisionem spoliorum domus. M. Hanc etiam divisionem speciosae domus. Utrumque mancum est.

In Evang. c. XI.] C. XXIX.

Item Isaias.] C. notat c. XXVIII.

Mane colligens.] Textus Biblicus: Mane comedens praedam.

Varietas cantuum.] Commendabilem facit (caetera omittit M.) causa lectionum, responsoriorum, etc.

Antiphonarum, ornatuum.] Inter haec verba: Antiphonarum et ornatuum, 416 C. intermiscet haec, Quae non commiscentur ut capitulum sit antiphona: Sed revocavi ad notas, monitus subductione punctorum ipsa expungentium a textu V. tanquam supervacanea.

Consonantium.] Hoc verbo carent M. et V.

Jacobi cap. III.] C. VI.

[Col. 0427C] Dicit interlinealis.] Glossa nempe. Hoc solum C.

Si prohibitum est.] Id habetur in appendice Conc. Lateran. III, sub Alexandro III, in multis canonibus, sub titulo: Uni plura ecclesiastica beneficia non committenda, nec unum inter plures dividendum, etc.

Non plures uni.] Glossa est interl. in c. III Jacobi, ver. I.

Qui altaribus servit.] Absunt haec in C. et M.

Pro rata temporis.] Vel absentiae. C. pro rato temporis, utique valet. Aestimatur enim tempus quo clerici absunt aut intersunt choro, ut aequivalenter eis fiat distributio.

Et servitium hujus.] M. Ad honorem Dei et Sancti hujus Ecclesiae.

Figmentum adolescentis.] Papyrii praetextati. Ex eo enim nomen accepit, quod in praetexta et adolescentia magnopere visus est sapere. Totam historiam (Macrobii verbis in Saturn.) referebat in margine V. sed praetermisi, Lectorem eo remittens. Simile huic [Col. 0427D] exemplum refert de Tito Veturio filio Veturii Val. Maxim. lib. VI, cap. 1.

Ad ostium Capitolii.] C. male: Ad hospitium Capitolii.

Saecularibus jurisdictionibus.] Hae contra ecclesiasticas distinguuntur.

In Ecclesia S. Mederici.] C. hoc habet in margine; at V. in textu. Parum abfuit quin a textu expunxerim. Non enim induci possum, ut credam auctorem nostrum, virum sanctum, capitulum aut ecclesiam S. Mederici Parisiis exstructam nominatim reprehendisse, quia in toto hoc opere simile quid non adverti. Unde reor amanuensem V. hic notam marginalem in textum reposuisse, sicut multis aliis locis fecit, prout ipse quoque in c. 97 subnotatum retulit. Festum ejus notatur in Romano Martyrologio die 29 August.

Duas legiones facere.] Tria legationes.

Super marrantiis.] Forte morantiis a mora, vel [Col. 0428A] tarditate. Nam tardi moras dicuntur nectere. Non enim absentes tantum, sed et sero venientes ad officium divinum taxantur.

I ad Cor. c. XII.] C. cap. LVIII, V. LIX.

Humanae necessitatis.] V. et M. haec non admittunt.



417 CAPUT XXXII.

V. et M. praecedens hic non dividunt caput.

Omnia Caesar erat.] Lucanus Belli Phars. lib. III, haud procul ab initio. M. Omnia Caesar habet. Hoc hemistichium legitur quoque in Alano poeta l. X.

Sola Gallia caret monstris.] Si corporeis careat, non tamen spiritualibus, iis scilicet, qui plura beneficia ecclesiastica, vel dignitates, tanquam capita diversa sibi usurpant et astruunt, sicut de Vigilantio, in epist. ad eumdem, beatus Hieronymus conqueritur. Epist. incipit: Multa in orbe monstra, qua ut apparet, auctor usus est hoc loco. Monstra ecclesiastica [Col. 0428B] ortum habuerunt maxime tempore Caroli Martelli circa annum 720. Unde ille merito aeternas poenas luit ut constat ex Vita S. S. Rigoberti archiep. Remensis et Eucherii Aurelian. ac etiam ex adnot. corporis canonici 16, q. 1. Quia.

An cum dignitatis.] C. An dignitatis nomen: in idem vergit.

Forsan offenderetur.] Pro ambitione et superbia. Non omnino eliminandum ostenderetur, ut habet M. pro haberetur risui, vel, ut loquuntur, digito monstraretur.

Appropriari ei.] Recte. Non autem approbari, ut M.

Quo teneam nodo.] N. S. nostra cum impressis Horat. l. I, ep. 1:


Quo teneam vultus mutantem Protea nodo?

Rusticus de Sancceio.] V. De Sancero: addit quoque: proprium nomen oppidi, quod Latine dicitur Sanctum Caesaris, quia Caesar illud firmissime [Col. 0428C] construxit ad tuendas Gallias.

Hanc etiam personam.] V. videbatur velle hic inchoari novum caput, sed sese infra tacite correxit, appositis in ora punctis quatuor rubeis.

Multos breviarios.] Sana est lectio. Quid hoc M. multos binarios?

Moveat cornicula.] Horatii hemistichia duo ex l. I, ep. 3.

Furtum etenim est.] Ita 1, q. 2. Clericos: Post B. Hieronymum ad Damasum papam, cujus verba sunt: Qui bonis parentum et opibus suis sustentari possunt; si quod pauperum est accipiunt, sacrilegium profecto committunt, et per abusionem talium judicium sibi manducant et bibunt. Clericos autem illos convenit ecclesiae stipendiis sustentari, quibus parentum et propinquorum nulla suffragantur bona. Sed quid? etiam divites: Ita secure (ait C. in margine) habent triginta ecclesias, vel praebendas, vel dignitates, ut viginti arpenas vineae [Col. 0428D] vel terrae.

Quid sit arpena, vel arpenna terrae paucis edicam. Arpina, Gallice Arpent, etiam aripennis Latine dicitur. Hac voce utitur Gregorius Turon. Hist. Franc. lib. V, cap. 28, ubi scribens Chilpericum regem suos tributis gravasse, ait: Statuens, ut possessor de propria terra unam amphoram vini per 418 aripennem redderet. Haec dictio etiam in Chronicis Reginonis legitur l. X codicis Visigothorum tit. X, c. 14; est autem idem quod jugerum (ut scribit Ragueau, de quo in notis ad caput praecedens) dictum quasi arvipendium, vel arvipennium. Sic veteres funem vocabant, quo agros metabantur, vel perticas. Continet autem arvipennis, ut idem scribit, centum virgas, virga vero 26 pedes, aliquando minus habet secundum diversitatem locorum. Unde in quibusdam pagis mensura aut longitudo virgae appensa est, vel inserta muro ecclesiae, vel campanilis loci.



CAPUT XXXIII.
[Col. 0429A]

Et sancta unicitas.] Unicitas ab unico deducta est, unitas ab uno.

M. pro unicitas, ubique habet unitas. Unus ex multis dicitur, sed unicus solus est.

Unicus et pauper.] Unitate fidei, actuum, reddituum. C. in latere.

Fidei sacramentorum.] V. est fidei et sacramentum et morum Notarii abusus.

Partire onus. Hoc abest in C.



CAPUT XXXIV.

M. Caput praecedens continuat.

Qua quis singularitatem.] Ut Judaei et Pharisaei, C. ad latus.

Duplici matrimonio.] Non, de duplici numero uxorum, ut M. et C.

Induci possunt.] M. includi possunt.

Ad procreandum sobolem. Nil melius. Ergo exclude procurandum, ut vult M.

[Col. 0429B] Si haec susceperint.] C. omissis iis quae sequuntur immediate, ait: Si haec susceperint ad multiplicandum filios.

Eo quod Rachel.] C. variat: eo quod Rachel, Ecclesia aliqua scilicet, fecundior in obventionibus temporalibus, fructibus, praeponatur Liae, fecundior tamen in fructu spirituali; sed in margine videtur correctum pro nota: In obventionibus temporalibus praeponitur Liae fecundiori. M. in textu eadem habet quae C., demptis his: Et temporalibus fructibus.

Duabus ecclesiis.] Quod tamen inhibetur 21, q. 1. Clericus.

Sed nec uni medico.] M. vacat, usque Item: In tales.

Ubi vertitur.] C. Ibi vertitur.

Deut., C. XXVIII.] C. LXIII, V. LXVII. M. XLIII.

Ministret. C. ministret in ea.

Sed contrarium est.] M. Sed in contrarium. [Col. 0429C] Etiam bene. C. non sapit: Sed continuum est eis.

419 Non pastinant.] Non fodiunt ligone. Quid plastinant C.?

Non paxillant.] Paxillis non circumdant aut sepiunt. A paxillis, pali dicuntur per abbreviationem, sicut ab axilla ala. Ita Cicero in Oratore.

Pro Marrantia.] Exposuimus in notis ad c. 31.

Cum in eis una die.] M. omittit haec, usque: Sed in quadam.

Primus bigamiam.] M. Prius bigamiam. Aequivalet.

Et deinceps.] Tacet hic M. usque: Item: Isaias.

Relinquit haeredem.] V. Relinquunt omnium haeredem congregatorum, etc. Peccat in numero, quia prius legit: Talis, etc.

Isaias, c. v.] V. et C. c. XIII.

Vae qui conjungitis.] Et si ipse monachus, propalabo margines C. et M. dicentes: Contra monachos incircumcisos magistris. Plura vide in Glossa morali in hunc locum Isaiae.

[Col. 0429D] Agrum agro.] Vix revelo C. argumentum argumento.

Loci majoris.] Nec male M. Loci maris.



CAPUT XXXV.

In Evang. Joan., c. x. V. et C. c. LXXXIX. Expositio hujus loci Scripturae sumpta est in Glossa cum interl. tum ordin.

Per ostium, Christum.] V. Per ostium id est per Christum humilem, scilicet ne erectus, etc. Duo magis placent, etsi V. suo sensu valeat. C. in margine: De falso ostio intrandi in ecclesiam. Haec etiam in margine textus reposui.

Quoquo modo.] C. notat in margine: Triplici munere quocunque, vel carnali affectu. Per triplex munus intellige, munus a lingua, a manu et ab obsequio. 1, q. 1. Sunt nonnulli.

Pseudo et mercenarius.] M. omittit et, commate tamen distinguit.

Si non: quod non suum.] C. Si regimen animarum [Col. 0430A] ei commissum est; si quod non suum est, ut patrimonium, etc.

Sicut raptor absconditus.] Hic est pejor raptor absconditus violento, ait C. in latere.

Abscondita Scripturarum.] Subaudi aperit. Hic plurimum variat M. Sic autem: Aperit ampliorem viam ad beatitudinem, abscondita Scripturarum quaerendo, non confessionum et consiliorum. Forte amanuensis scripsit quaerendo non, pro quaestionum.

Ignorantiae vel peccati.] Glossa interl. est.

De cujusmodi nominibus.] V. De cujus quatuor nominibus dicitur.

Ut generis.] Abest in M. et V.

De Aegypto.] Omittit C. usque: et oves illum seq.

Vitae merito et exemplo.] Unicum V. addit, et exemplo, ex Glossa in X Joan.

420 Veritas in promisso.] Glossa in hunc locum.

[Col. 0430B] Incendium aemulorum.] Glossa interlinealis in hunc locum: Incendium invidorum.

Fructificatio virgae.] V. fructificio virgae.

In Numeris, c. XVII et XVIII.] Tria c. XLIII et XLIV.

Ad Hebraeos V.] C. et M. Ad Heb. VII.

Nec quisquam.] Margines duo: Quocunque modo, nisi (M. per Christum potentem) secundum Christum potest.

Duos tantum elegerunt.] Barsabam et Matthiam Act. I.

Per peregrina et caeca.] Per ex solo V.



CAPUT XXXVI.

V. Prosequitur praecedens caput absque ulla intercapedine.

Coritarum.] V. Coreitarum. C. vix dico: Corintharum. Quinam sint Coritae et quam grave malum sit eorum intrusio ad ecclesiastica beneficia, dicetur [Col. 0430C] infra c. 41.

Et majorum.] Per majores, intellige potentes viros sua auctoritate clericos intrudentes in beneficia ecclesiastica. C. pro majorum, legit aliorum.

Hier. in epistola sua.] Horum loco dicerem: Hieronymus in commentario in c. I Epistolae ad Titum, sicut citatur 8, q. 1. Moyses.

Ut non quaerant.] Restitui ex originali et ex Gratiano 8, q. 1. Moyses. Tria: Ut nequeant.

Amant privato amore.] Id ad sanguinitas pertinet. Dicuntur sanguinitae, quia ratione sanguinis a parentibus et cognatis sunt introducti. Coritae, qui per potentiam et auctoritatem majoris intrusi sunt. Simoniaci, qui pecunia aut alia re vel obsequio, pretio aestimabili, intromissi sunt. Ad haec accedit margo: C. Cato nullos dilexit vel odivit privato amore vel odio, sed vitae merito:

. . . . Privati nil habet ista domus.
Verba tamen illa: privato amore, non sunt in Hieronymo [Col. 0430D] nec Gratiano.

Quasi ad horam.] Nam, ut idem margo: Captus et crucifixus inermis fuit. Eadem c. 27 habentur.

Sed gladiis, contis.] A Boetio monitus, ita censui restituendum De cons. phil. Is enim: Tu cui nunc contum, gladiumque pertimescis sollicitus, etc. Contus pertica est gracilis, acuta ferro, defensioni apta. Alias, praeter acutum, etiam aduncum habet ferrum. Tali utuntur nautae, ut loca navi nociva detegant. Hinc PERCONTOR, ut placet Donato, quod est INQUIRO. Hodie PERCUNCTOR. V. legit: Sed gladiis conctis. C. Sed gladiis cruentis. M. Sed gladiis cinctis. Quanta adversitas!

Trium modorum eligendi.] M. Praedictorum trium virum eligendi.

Praesit morum honestate.] Haec vide 1, q. 1. Hi quoscunque: et: Vilissimus.

Simonia fuit.] Quia erat venditio rei sacrae

421 Si sacerdotium idolorum.] Vere non erat Simonia, quia idolum non est res sacra; sed quia ab [Col. 0431A] idololatris talis habebatur erat Simonia, sicut Antiochus volens spoliare templum in Persepoli erat sacrilegus. II Machab., c. IX.

Sacerdotes excelsorum.] C. et M. Quod sacerdotes excelsorum, honestatem morum et ritum vivendi, habebant de officio praedicare.

In Luca, c. II.] M. c. LXII. C. LVII.

Ut de illis.] V. addit escam: Ut det illis escam. Bonum quidem ex Psalm. CXLIV, sed non ad rem.

Amurcam.] Olei faecem.

Sacerdotibus Belis.] C. Beli.

In Sancta sanctorum.] V. et M. In coetum sanctorum.

Deut. c. XX.] Tria, LXXXVIII.

Alius dedicet eam.] M. inter lineas super dedicet, legit, intret.

Fungatur officio ejus.] C. horum loco habet: Et alius accipiat eam. Fallitur.

[Col. 0431B] Paedagogis indigent.] Memini illius comici: Cui opus est patrono, mihi parant defensorem. Et cui opus est paedagogo, mihi instituunt doctorem. An non pertimescit dux religiosorum fieri, inquit B. Gregorius, qui miles nunquam exstitit? Registri l. IV, c. 95.

Praelati viriles aetate.] Extra de elect. episcopi aetas statuitur XXX annorum, curati 25, beneficiati simp. 24. Cum in cunctis. Alioquin infra constitutam aetatem electi, beneficio privandi sunt. Ibid. paragrapho, Inferiora: Clerici, conc. Trid., sess. 23, c. 6.

Qui in virtute.] Operum, exemplorum, doctrinae virtutum. Margines duo.

De inter bona, meliora.] M. in latere, a simili probat, ut: De pisis eligendis ad esum ab ancilla.

Notificari.] M. ad latus: Et deprehendi.

Quotiescunque ab homine.] C. Quotiescunque unquam ab homine. M. Quoties unquam ab homine.

[Col. 0431C] Caro et sanguis.] Ratio scilicet consanguinitatis, non scientiae, non morum, aut alterius praerogativae in beneficiato, aut beneficiando requisitae.

Peccatum alterius generis.] Nempe, acceptionis personae. Graviter enim peccat, qui, etiamsi digno (digniorem tamen praetermittens) confert beneficium eccl. Id docet S. Tho. 2-2, q. 73, c. 2. Quanto magis peccat, qui indigno confert? Indigno autem, quantum ad scientiam necessariam, vel morum compositionem, vel aptitudinem ad exercendum officium. Qui enim in uno tantum horum trium peccat, convincitur de injustitia in acceptione personae commissa. Non est autem Simonia, nisi conferens intendat aliquod bonum proprium. Idem ibidem q. 63, art. 1, c. et 2 ad 3. Item, q. 110, art. 5 ad 2.

Et Mortale.] Ne Verbum prolongatum potius quam abbreviatum reddam in examine hujus capitis, consulto supersedeo, lectorem remittens ad S. Thomam 2-2, [Col. 0431D] 422 q. 63, art. 2. Alensem p. II, q. 136, m. 2. Franciscum Sylvium Duacenae academiae S. T. doctorem in hunc locum S. Thomae, ubi casus recitantur, in quibus consanguineo licet conferre beneficium ecclesiasticum. Hodie adolescentes beneficiantur nec scientia, nec sufficientia, ad officium peragendum capaces. Excusantur in eo quod probabiliter futuri sint digni, cum aetate maturuerint. Sed attendant collatores, quod beneficium datur propter officium.

Non diffinio.] Definient hodie infiniti beneficiati, et quidem absque ullo scrupulo.

Obsequium sordidum.] Adulatorium et hujusmodi. Ita margines duo. Per obsequium sordidum, intellige servitium indebite impensum, uti ait B. Hier. tom. VII, in Psal. XXV, ad illud: Dextera eorum repleta est muneribus, ubi triplex munus distinguit.

Ad sumptus episcopi.] M. in textu legebat: Assumptus, at in ora sic correxit: Assumptus proprios [Col. 0432A] cum aliquo mi . . . . pro beneficio ecclesiastico suum est.

Mallem esse fur.] Ex duobus malis, minus eligendum est. Fur fustigari praecipitur, latro occidi, prout c. 41 ostendetur. Fur domos invadit ut rapiat: latro in via homines spoliat et non raro spoliatos perimit. Unde Horatius: Ut jugulent homines surgunt de nocte latrones.

Quam Corita.] Datur ratio infra c. 41.



CAPUT XXXVII.

Ut ecclesiast. sacramenta praeter matrim.] Cum definitum sit in conciliis Tridentino et Florentino omnia sacramenta gratiam conferre, non est id negandum de matrimonio. Sed auctor videtur secutus magistrum Sent. in 4, dist. 2, ubi inter sacramenta sic distinguit, quod alia sint in remedium contra peccatum, et gratiam adjutricem conferunt, ut baptismus; alia in remedium tantum sunt, ut conjugium, [Col. 0432B] ubi merito in margine notatum est: Hic non recte sentit Magister. Attamen S. Thomas in eamdem dist. scribens. Magistrum ab errore vendicat, dicendo, dum ait matrimonium esse tantum in remedium, loqui de fine vel effectu ad quem principaliter et directe est institutum. Et si enim omnia sacramenta valeant contra peccatum et auxilium praestent ad bene vivendum, recte tamen sic distinguuntur, quod quaedam sint principaliter instituta ad juvandum hominem in bono, ut confirmatio, eucharistia et ordo; quaedam ad remedium contra peccatum, vel delendum ut poenitentia et extrema unctio, vel vitandum ut matrimonium. Unde B. Thomas: Matrimonium directe ordinatur ad reprimendum concupiscentiam, quae concurrit ad actum matrimonii, et ideo, inquit, Magister dicit, quod matrimonium est tantum in remedium, sed hoc est per gratiam, quae in eo confertur. Sic ille: Baptismus vero est ad utrumque effectum. Per eum enim vetus homo moritur, et [Col. 0432C] novus nascitur.

423 Ecclesiae consecrata.] V. vasa et vestes, ecclesia consecrata.

Prima impretiabilia sunt.] Nimirum, virtutes et miracula, ut supra habetur.

Conflata omnibus vendi.] Vasa et vestes ecclesiae ratione materiae vendi possunt (dummodo nil pro consecratione accipiatur) et ad usus profanos converti, ablata tamen prius forma, et similiter vasis confractis. Nam post concussionem censetur purum metallum. Videatur S. Tho. 2-2, q. 100, a 4 ad 2.

Deo semel dicata.] De consec., dist. 5. Nemo. Archid. Item causa 1, q. 3: Si quis objecerit. Extra de religiosis domibus c. Ad haec, et in VI, Regula 51. Semel Deo dicatum, non est ad usus humanos ulterius transferendum.

In Num., cap. XXXI.] M. et V. c. LXVI in fine.

Ergo pro tricenariis.] Id solvit S. Tho. 2-2, q. 100, a. 3, ad 2.

[Col. 0432D] Sic qui dignitatem.] M. Sed qui dignit.

Non submissurus collum.] M. et C. submissurum.

Notam et indicam.] Indicam, signum vocat. C. indicia.

Pactio vocalis.] M. pactio voluntaria. Non sapit.

Indicata est.] Tria sic habent.

Effectiva Simoniae.] Non affectiva, ut M.

Dare autem est.] C. dare autem est, quandocunque dare illud vel accipere. M. dare autem est quandocunque ita et accipere.

Per conjecturas.] Ut si dixerit: Ingratus est mihi ille cui benefeci. Ita margines duo.

Ingressus ejus in illud.] C. ingressus ejus ad tale, etc.

Vel frustulum.] Parvum frustum. Hoc exprimit M. in margine: Trunzun Gallice: une tranche.

Collatum a sacerdote.] Non, illatum a sacerdote, ut M. et C.

Non idcirco alligatur.] V. legebat in textu quod [Col. 0433A] duo in ora laterali: Non idcirco attitulatur, alligatur, etc.



CAPUT XXXVIII.

Fractura ostii.] V. Fractiva, at infra fractura.

Quod est Christus.] M. Qui est Christus.

Ab obsequio.] Seu ut V. ab officio. Haec vide: I q. 1, Sunt nonnulli.

Ex Moral. B. Greg.] Libro IX, cap. 17. Sed an non B. Hieronymi verba sint t. VII, in Psal. XXV, ad illud: Dextera eorum repleta est muneribus, judicet aequus lector.

Pro rei corporalis.] Haec sunt B. Gregorii verba loco supra citato.

Sordidae obsecutionis.] De qua B. Thom. 2-2, q. 100, a. 5, ad 1.

At videtur loqui.] V. aut videtur loqui.

424 Cum prava spe.] C. cum parva specie dantis et accipientis.

[Col. 0433B] Exspectationis et concept.] Haec in textu reposui, ut V. monebat, etsi M. et C. in ora tantum legant.

Usuram ergo et nummus.] Parit subaudi. Haec ex V. descripsi. Nam M. Usuram ergo et nummus obsecutionis citra pactionem. Ita quidem, nec impensa obsequii sordida fuerit, si honesta. Puta, etc. C. Usuram ergo nummus obsecutionis exsecratione circa pactionem, ita quidem nec impensa obsequii sordida fuerit, si honesta, puta si dans, etc.

Impignaverit.] M. impugnavit. Male.

Quia non statim.] M. Quod non statim.

Triennalibus.] V. et M. Tricenalibus.

Subtrahent.] M. Subtrahuntur Ecclesiae.

Assignaret.] V. addebat in textu quod solum M. in margine habet: Ut papa Alexander.

Eleemosyna.] C. Episcopus.

Ex parte utriusque.] Dantis scilicet et accipientis. V et M. Ex spe utriusque. Si bene sic: ex spe, supple, accipiendi aliquid.

[Col. 0433C] Per se vel alium.] Non duco omittenda quae in ora inferiori C. deprehendi. Haec sunt: Mos est ecclesiarum quarumdam, cum quis instituitur in ecclesiasticum beneficium, jurabit quod non dedit, nec promisit, commodavit, nec alius pro eo, se sciente pecuniam vel obsequium cum pactione, quo magis hoc beneficium conferatur. M. (hoc est forte magister auctor hujus operis.) Sed mihi videtur addendum esse, nec sine pactione, nec cum pactione. Recte: quia in hunc finem posset dari pecunia nullo interveniente pacto.

Occulte, resignandum.] Nequaquam, occulte, reservandum, ut M.

Hoc esse Simoniam.] V. Hunc esse Simoniacum nisi reus, etc.

Si sine distinctione.] C. Si minime distinctione. Obscure dictum.

Plura quam oblata.] C. Plura quam allata. Utique placet, quia hic modus loquendi hodie frequens est et usitatus. Puellae enim intrantes monasteria dicuntur, [Col. 0433D] non offerre, sed secum ferre annuos redditus, seu pecuniae summam.

Vel si distinguatur.] C. Vel si dijudicatus inter sua, seu discretus.

Temporales redditus.] M. Corporales redditus.

Quod si perpetuos.] Qualiter excusabuntur abbatissae aut monialium rectrices, quae cum parentibus puellae monasterium intraturae, non dicam conveniunt, sed, ad instar muliercularum fori venalis, mercantur pro duobus millibus florenorum et amplius? Proh pudor! ergone pauperibus puellis, honestissimis tamen, et moribus et pietate laudabilibus, ostium monasterii clausum erit? Hodie videtur, juxta illud poetae:

Si nihil attuleris, ibis, Homere, foras.
Utinam tales monita B. Hieronymi attente audierint, qui cap. 5 Reg. ex operibus collectae, sic ait: Detestabilem haeresim Simoniae, quam communi pravitate diaboli 425 moniales assuetae committunt, etiam [Col. 0434A] in auditu horreat vestra societas. Et infra: Ad vos venientes sorores, ad sanctas Christi suscipite nuptias gratis; praeponatur sanctitas, pecuniae; exquiratur bonitas vitae, non generositas carnis, non utilitas mundi. Nulla omnino pactio, nulla opinio, quae mentis puritatem perturbat, praeveniat. Praeterea 1, quaest. 2, in fine: Multorum auctoritatibus luce clarius constat, quod ab ingressuris monasterium non licet pecuniam exigere, ne et ille qui exigit, et ille qui solvit, Simoniae crimen incurrat.

Ista augmentum.] M. Cum enim ita augmentum.

Mihi non benevolis.] M. Mihi non benevoli.

Quid si non sint famil.] Haec usque: sed nunquid, absunt in M.

Ubi ordiner.] C. et V. Ut ordiner.

Etiam si non praecesserit.] M. haec omittit, usque: Extendit autem; V. vero discrepat: Etiamsi ante susceptionem et examinationem ei dedero, qui tamen sum dignus examinari, non erit vitiosus ingressus, [Col. 0434B] cum penes eum non sit cura ordinationis. V. hic observat ritum et morem hodiernum. Ostiarius enim ad portam camerae in qua fit examen ordinandorum stat, et illam diligenter custodit, ne ordinandi confuse simul intrent. Huic potest dari nummulus ratione famulatus, non vero ordinis suscipiendi. Nec decet ostiarium quidquam exigere vel extorquere ab intrantibus, eo quod stipendia ab episcopo domino suo percipiat.

Capellanus ordinatoris.] M. et V. cap. ordinatis. Dicit, ordinatoris, non episcopi, quia etiam abbates sunt qui ordines conferunt, infra tamen presbyteratus ordinem.

Manutergium.] Sudarium quo manus terguntur: de quo dist. 25, c. 1, parag. Ad subdiaconum.

Accepit vidua.] Mater ejus qui ordinatur.

Archigallus.] Forte archidiaconus est.

Causa praesentandi.] M. verbum praesentandi omittit.

Canipulum.] M. quinipulum. V. Kenipulum. [Col. 0434C] Hoc vocabulum supra in notis ad c. 22 exposuimus.

Unde Gregorius.] Ipse est Hom. 39 in Evang. Tria legebant Augustinus.

Acceptione.] Cur non acceptatione cum B. Gregorio?

Dato patronis praemio.] Recte secundum doctrinam beati Gregorii, sed quidam sciolus voluit corrigere textum M. addito in margine portionis pro patronis.

Emit peccatum.] V. Emunt peccatum.

Non diffinimus.] Permodica Simonia est, si Simonia est. Margines C. et M.

426 Tibi paradisum.] C. tibi pacem.

Magistrum Arnulphum.] C. Hervulphum.

Canipulum.] De hoc dixi paulo supra.



CAPUT XXXIX.

M. Nec titulo novo, nec ulla intercapedine caput dividit.

Ecclesiae redimenda.] Ly redimenda abest in M.

Unde Cyriacus.] Haec habentur T. I Surii, in Vita S. Marcelli.

[Col. 0434D] Saporis regis.] Non Saponis, ut M. et C.

Dona ab offerentibus.] Haec, usque, gratiam, aberant in M. et C.

A Deo graviter.] Iterumque haec tria verba omittebant. De poena Simoniacorum legitur 1, q. 1. Quidquid invisibilis.



CAPUT XL.

Hac ratione.] M. et V. conjungunt cum praecedentibus hoc modo: Et quod facit Simoniam hac ratione commutatio. Pactio, etc. V. vero quadam linea recenti manu subducta, sic corrigit, ut commutatio et pactio puncto non separentur. C. Et quod facit Simoniam. Hac ratione, commercio, pactio, etc.

Hujus commutationis.] C. hujusmodi conditionis.

Simoniace illud acquiret.] M. incorrecte repetit quod prius: Ille tamen Simoniace dabit nepoti suo.

Et reddituum ex loculis.] M. ad illud reddituum legit in ora laterali: Trunsum. De hoc vocabulo dixi in notis ad c. 37.

[Col. 0435A] Ecclesiae alicujus.] M. omnes praebendae alicujus personae, omittit Ecclesiae.

Naevum habere.] C. Venenum habere. Naevus est macula corporis. B. Bernardus, ser. 71, in Cantica: Quod si in conscientia naevus fuerit, nec quod ex ea prodierit, carebit naevo.

Nisi gratis detur.] Videatur 1, q. 1. Gratia.

Non enim a Deo.] V. et M. Nisi enim a Deo vocatus, nisi per eum ascendas (M. accedas) nisi gratis accipias, scilicet ut nihil tuum interponas, tibi sumis honorem.

Aliunde intrans.] M. et V. Aliunde intras quam per ostium, aliunde ascendis (M. descendis) ab alio, etc.

Licet cum voluntate.] M. Licet in voluntate mala.

Super augenda.] M. Super agenda pensione.

Maxime habita.] M. habita, maxime inter claustrales.

427 Si inter clericum.] C. Sed inter clericum.

Et vicarium temporalem.] C. Et vicarium perpetuum. [Col. 0435B] Male.



CAPUT XLI.

In Ecclesiam.] Hoc, solum V. legebat.

Sic autem intrusi.] C. nunc autem intrusi.

Sicut enim latro.] M. Si enim latro, etc.

Chorita vero.] Seu ille vero, ut M. et C

Exceptiones.] Hoc verbum omittit M.

Sanctitatem vel sinceritatem.] Ly sanctitatem vel, non habent V. et M.

Ex quibus conflabitur.] Hic deficit V. usque ad finem capitis.



CAPUT XLII.

Ozias etiam.] M. omisso exemplo Oziae, Ozae meminit hoc modo: Oza etiam, quia indebite tetigit arcam Domini. Facile fuit amanuensi falli in scribendo. Nam nominis utriusque, sicut et historiae, magna est affinitas. C. pro Ozias legit Oza.

Tanquam si sacerdos.] Haec, usque lepra percussus, ex solo V. desumpsi. Vide an non bene ex II [Col. 0435C] Paral. XXVI.

Ita et Oza.] V. deficit usque ad finem capitis.



CAPUT XLIII.

V. pro titulo: Contra sanguinitas. Summarium hujus capitis sumptum est ex Michaeae III.

Impedimento esse.] C. impedimentum esse, ut ante.

Fraudaturum et spol.] C. et V. Fraudamus et spoliamus.

Et bonis suis.] C. et donis suis.

De intrantibus per carnem.] Hinc, usque, in ordinum et benef. deficiunt C. et M.

Ait Michaeas.] Restitui pro Isaias. Videatur Michaeas, c. III et comment. B. Hieronymi in hunc locum. Ibi enim diserte de praesenti materia edisserit.

Item Hieronymus.] Supra, initio cap. XXXVI citatus est hic locus ex 8, quaest. I. Moyses.

Ananias et Sapphira.] Non Abdias et Sapphira, [Col. 0435D] ut C.

Tamen ecclesiasticum.] V. Sed ecclesiasticum, etc. M. Ut ecclesiast.

Probitas ejus exigat.] V. probitas ejus exstinguat et excludat. M. proprietas ejus exstinguat, at in margine excludat.

428 Quasi praescriptione.] Non potest esse praescriptio. Non enim firmatur tractu temporis quod de jure a principio non subsistit. Ita Regula XVIII, in 6.



CAPUT XLIV.

In I ad Cor., c. XII.] Duo c. LX. M. XL. Ad haec videatur B. Gregorius XXX Moral., c. VI in medio.

Exemptio et subtractio.] C. exceptio vel subtractio, utique valet.

Et in utilitate.] V. et M. auctoritate majoris, alia absunt.

De consideratione.] Hoc opus B. Bernardi in libros quinque divisus est. Quae ergo hic citantur, visuntur l. III paulo ante finem ex quo multa quoque [Col. 0436A] ad materiam praesentem pertinentia colligi possunt.

In deliciis paradisi.] Ezech. verba c. XXVIII: Consulat praeterea commentarium B. Hier. in hunc locum, vel in illud Psal. LXXXI: Et sicut unus de principibus cadetis; ibi enim non signaculum similitudinis, sed resignaculum legit.

Quinquagenarios.] Tria addunt ex Graeco: . Sed cur idem bis repetebant?

Millenarios.] Ex interpretatione LXX: nam Heb. non habent.

Si turbasset.] C. turpasset. Male. Nam sequitur infra: Ne turbatio et scissio, etc.

Nisi cum aliquid.] M. deficit hic, usque: Vel ad Hur.

Ad Rom. XIII.] Tria XLII.

Ad Heb. XIII.] Tria XXII.

Minoribus vel major.] C. et M. loco vel habent et.

Nec ecclesiasticae.] Duo eadem: Nec ecclesiastico.

Feudo vel hominio.] Nonnulli homagium pro hominium usurpant, ut Caesarius et alii. Est vero homagium [Col. 0436B] astrictio servitutis facta domino per pactionem, promittente homine libero fidelitatem, seque constituente hominem vel vassallum illius. C. in textu legebat domino pro hominio, sed perperam.

Nec Ecclesia persona.] Hoc est, congregatio vel communitas non est persona, ut ad modum personae puniatur. Nam quod a multitudine peccatur, vel ab eo qui multitudinem habet sociam, non punitur ab Ecclesia, sed defletur. Ita 23, q. 4. Non potest. V. sic variat hoc loco: Sed nec Ecclesia personam, ut personaliter puniatur.

Personaliter.] Sicut filii, ait M. in margine.

Obligetur hominio.] Non dominio, ut iterum C.

Et minori a quo.] C. non placet idem bis repetens. Audi. Et successori a quo potest absolvi et minori a quo non potest absolvi per majorem.

Et iste obligatur.] M. ut ille obligatur. Ad haec excipe margines C. et M. describentes 429 consuetudinem quarumdam Ecclesiarum, dum clerici in [Col. 0436C] illis instituuntur beneficiati: Juro tibi et successoribus tuis, et huic Ecclesiae reverentiam et obedientiam (C. obedientiam reverenter, sed vitiose) praestiturum.

Sacram. collatione.] Fallitur M. Sacramentorum conclusione.

Ergo nec jurisdictione.] Subaudi, ut ante, privare. C. sic variat: Ergo nec jurisdictionem collationis ordinis.

Excommunicatus juste.] V. pro juste, habet jure, aequivalet. M. vitiose iste pro juste.

Qui cum ligavit.] M. tacet hic, usque: Auctoritate majoris.

Diligite justitiam.] Duo margines etiam hanc auctoritatem suggerunt ex Psal. II: Et nunc, reges, intelligite, erudimini qui judicatis terram. Cui haec posset addi ex Psal. XCVIII: Honor regis judicium diligit.

In qua praepositi estis.] Restitui ex V. Nam duo alia admodum obscure legebant: In quo praepositi [Col. 0436D] estis judices et majores, delinquentes (quis sensus?) subditi et inferiores.

Sed nec etiam tunc.] Regula juris 76, in 6.

II Cor. XIII.] Tria XXVIII.

Fuisse vel esse.] Ly vel esse omittebant V. et M.

Judicum VIII.] duo, praeter V. Judic. X, in fine.

Contra altare Domini.] C. contra Dominum.

Immolaticium.] C. immolantium.

Et de Episcopatu.] Hoc omisso, sic C. In episcopatu illius, et non sub episcopo.

Et in episcopatu.] C. de episcopatu (alia reticet) ipsius. Ad haec accedit exemplum abbatis Sugerii in marginibus C. et M. relatum. Tale est: Sugerius abbas laborans in extremis, vocavit dominum episcopum Parisiensem, eique ut filius patri, confessus est, asserens se non procurasse emancipationem monasterii sui a potestate (C. ut a potestate) Ecclesiae Parisiensis, sed diaconum quemdam.

Si enim cornua mitrae.] Per mitrae cornua Novum [Col. 0437A] et Vetus Testamentum significatur, ut patet ex Glossa in illud Matthaei V: Vos estis sal terrae. Unde B. Benedictus Regulae suae c. 64: Debet praelatus esse doctus lege divina, ut sciat, et sit, unde proferat nova et vetera; sciatque magis oportere sibi prodesse spirituali doctrina et exemplo, quam praeesse, corporali praesentia vel cura temporalium.

Ex scedula.] Hoc est ex parva scheda vel chartula implicata ad figuram seu speciem mitrae. In scholis abedariis solent similia effingere pueruli otiosuli. V. et M. ex cedula. C. ex sedula. Nil. sapiunt.

Si annulus ejus.] Dicti pueri nempe.

Et si repeti potest.] Seu reiterari potest.

Gilbertus episc.] Cognomento de la Porée, seu Porretanus. Fuit 61 epis. Pictav. 430 ut ex catalogo patet in Gallia Christ. Claudii Roberti. Multa scripsit, et errores suos coram Eugenio III, papa, anno 1148, praesente S. Bernardo, abjuravit. Baronius anno praefato.

[Col. 0437B] Cum impositione manus.] Hoc est, non imprimit characterem.

Quae jam facta est ex parte.] Post haec, sequitur in V. de qua Apostolus, etc. Alia omittit.

A Romano regno.] Duo margines: A quo jam Graecia recessit. Huc revoco duplex exemplum quod ex illis marginibus collegi. Absolutus a papa Alexandro. (M. inter lineas addit: Favore personae) quem excommunicaverat S. Lucas de Hungaria quia non satisfecit sancto Lucae; iterum et iterum est ab eo excommunicatus, et ideo idem Lucas ab Alexandro est suspensus, deinde excommunicatus, sicque mortuus est: pro quo miracula multa Deus post mortem ejus operatus est.

Quidam etiam comes excommunicatus ab episcopo ordinario, post absolutus auctoritate papae, a duobus aliis adhuc credidit se ligatum esse. Unde ad proprium episcopum confugit, et ei confessus est, et satisfecit. Sicque absolutus recessit sine scrupulo.

Opponendo induco.] C. oppon. judico.

[Col. 0437C] Legeque privata ducta.] C. nec male ductus, si ad papam fiat relatio.

Consules et procons.] M. in laterali ora: Episcopi et archiepiscopi.

Omnia Caesar sit.] Ex Lucano l. II, vel Alano l. I, in fine.



CAPUT XLV.

Vel exsecutionis.] Ita C. Duo autem obsecutionis sordidae tantum.

Munus enim gratis.] M. et C. Minus enim gratis. Non audiunt.

Oleum in ossibus.] C. in os ejus.

Augustinus: Oleum.] Idem in Psal. CXL: Homines, cum falsa laude aliquem irriserint, hoc etiam de illo dicunt: Unxi illi caput.

Venditores olei.] Verba B. Hier. in c. XXV Matth.

Ranae sunt adulatores.] De quibus B. Aug., t. X, serm. 87 De tempore; B. Hier. in Psal. CIV.

Turba salutantum.] Versus Claudiani in Ruffinum [Col. 0437D] lib. I. Sic margo C. exponit haec verba Turba salutantum: Adulatorum, inquit, applaudentium, vel potius occulti detractores. Memini illius distichi Petri de Riga in Aurora sua nondum in lucem edita; sed brevi, Deo vires donante, edenda. Sic in c. VIII Exodi:


Musca canina cibos maculans, pungensque, gulosos
   Mordentesque fero dente notare potest.

Ciniphes.] M. in margine: Muscae minutae. De his idem Petrus de Riga ibidem:

431 Rana loquax, haeresim signat, strepit haec, strepit illa;
   Turget clamosis illa vel illa sonis.
Discurrunt culices, hominum turbando quietem,

Designantque vagos qui sine pace manent. Cynomyia.] Musca canina. Margines duo.

[.....]Euge, euge.] Primum irrisorium secundum adulatorium. Iidem.

Exit integer.] V. erit integer.

[Col. 0438A] Qui adulatorie.] Hoc redolet Glossam interl. in hunc locum.

Et capita Ecclesiae.] M. et capita ejus.

Cui caput est aegrum.] C. cui caput infirmum. Etiam placet.

Error enim principis.] Hic, usque: Item, tacet C.

Adeo severus.] C. adeo secutus. Fragm. Camberon. Nullus ita rigidus est, et severus vel secutus.

Quo cades cum ascendere.] Ita V. sed duo cum frag. Camberon. Qua cades, supple lingua, et tolerabilis est lectio.

Et tua servatum.] Ex Juvenalis sat. 4, m. s. et exemplaribus excusis restitui sic cum Fragm. Camb. alioquin tria exemplaria ordinaria:

In tua servatur consumere saecula rhombum.

Accipit endromidem.] Restitui ex nostro Juven. m. s. Tria endromadem. Endromis vestis est spissa (seu ut margo C. pellicea vulpina) ad arcendum injurias brumales accommodatissima.

[Col. 0438B] Ob hoc timendae sunt.] Seneca l. VI De beneficiis, c. 30. Non absimilia videto apud B. Hier. in c. XXXIV Ezech. ad illud: Quod crassum erat occidebatis.

Comitem sibi.] C. non placet: committere sibi.

Solus Demaratus.] Non Demoratus ut M. Consule Senecam VI De beneficiis, cap. 31.

Hi sunt sirenes.] Boetii verba De cons. philos. prosa 1, l. I.

Cum Ulysse.] Hoc Senecam redolet ultima periodo ep. 56, et ex eo loco restitui Ulysse pro Ulixe.

Unde Hieronymus.] Lib. I adversus Pelag., c. 9. Item, to. IX, ad Demetriadem De Virg., post medium.

Mentum Amasae.] Nequaquam Amasiae, ut C.

In inguine.] Tria exemplaria sic habent. Verum si historiam II Reg. XX, attendas, comperies Amasam non in inguine percussum, sed in latere. Abner autem, qui in dolo quoque ab eodem Joab interfectus est, in inguine ictum accepit. Hujus dolosi Joab proditionem exponit B. Greg. Moral. XV, c. 5 in fine.

Gladius est oculus.] V. gladius est acutus.

[Col. 0438C] Jeremiae XXXVIII.] C. et V. CXXXV.

Prophetae pacifici.] Et si M. solum legat prophetae, recte tamen illius meminit. Nam Glossa in hunc locum: Viri pacifici, etc. ait: Prophetae falsi denuntiantes pacem tibi.

432 Et nutrix superbiae.] Margines C. et M. Quia,

. . . . . . . . . . . At illi
   Surgebant cristae. [JUVEN., sat. 4.

Cum Deo loquamur singul] Ut ibi: Da mihi, Domine, sedium tuarum, etc. Sap. IX. Item David: Da mihi intellectum ut discam mandata tua. Psal. CXVIII.

Homini loquimur pluraliter.] Hunc modum loquendi saepissime usurpat Caesarius in libris exemplorum memorab. Sic enim, Domine, dedistis mihi, etc. Invaluit quoque ille mos loquendi inter Gallos, ut nunquam, vel saltem rarissime pronomine tu utantur in singulari, sed in plurali, etiamsi uni tantum personae [Col. 0438D] loquantur. Vos dedistis, pro tu dedisti, et sic de caeteris.

Velis eam nominare] M. Vel ea nominare,

Carthag. IV, dist. 56.] Duo dist. (seu capite) 46. M. 14.

Hieronymus in epist.] Ad Eustochium De custodia virg. Fere eadem invenies in epist. ad Celantiam, quae incipit: Vetus Scripturae celebrata. Praeter haec, quaeso, Senecam vide ep. 123 in medio.

Eccli., c. XIII.] Tria XL.

Deut., XIV.] V. XCIII. M. LXV. C. XLV.

Cantic. amoris I] M et C. II.

In mendacio.] Hic varietas est. C. quia ignorans (duo ignoras) te in meditatione et adulatione delectata.

Isaia c. III.] V. et C. VIII. M. VII



CAPUT XLVI.

Summarium hujus capitis tale est in V. Contra eos [Col. 0439A] qui illicite, vel etiam licite ab aliis acquisita, quasi licite accipiunt etiam scientes, et sine inquisitione.

Et etiam licitorum.] Hoc, usque Restat abest in V.

Vendi videtur.] C. Mundi utitur, loco vendi. etc.

In quibus enim.] Varietas hic est. In quibus enim (ait C.) ita non habemus jus dominii, in alios transferre nequimus. M. in quibus enim jus non habemus, jus dominii in alios transferre nequivimus.

Non dimittitur peccatum.] Regula 4 juris in sexto.

In pias causas.] Margines C. et M. De inventis, usucaptis, et prescriptis forte potest fieri eleemosyna, ignorato (C. ignorante) Domino, et si conscientia non remordeat. Videatur 14, q. 5 per totum.

Potior est pars possidentis.] Regula 65 in sexto.

Acceperit quis decem.] Nempe solidos.

Per illam regulam.] De qua supra, quae est 65 in sexto.

433 A secundariis acceptor.] V. acceptionibus [Col. 0439B] pro acceptoribus.

Stephani abbatis 2.] Quidam hunc Stephanum statuunt 3 abbatem Cisterciensem. Inter eos Joannes d'Assignies meritissimus abbas Nizellensis in libro suo Gallico, cui titulus: Le cabinet des choses les plus signalées du sacré ordre de Cisteaux. Item Chrysostomus Henriquez in Menologio ordinis Cistert. die 28 Martii et 17 Aprilis, ubi late de eo agit. Petrus tamen Cantor etiam infra c. 105 secundum vocat.

Divisim mendicantibus.] M. divisis mendic. C. divisum mendic.

Cadum vini dabant.] Per cadum non intelligamus fideliam, seu ut vulgo filiolam, sed vasculum portatile quinque aut sex lota Belgica continens. Gallice, Cacque ou barrile. Sic enim Budaeus l. V De asse, ante medium: Cadi formam turbinatam, id est coni et strobyli, hoc est nucis pineae similem fuisse ex Plinio intelligimus; qui l. XVII De aloe loquens, turbines [Col. 0439C] cadorum dixit. Utebantur autem antiqui ad salsamenta etiam condenda. Haec ille.

Ea omnia distribuit.] M. Ea omnibus distribuit. Illa puto sola quae ab illo pastore Simoniaco acceperat.

Pulmentarium.] Isidorus l. XX Etym. c. 2. Pulmentum, inquit, a pulte derivatur. Sive enim puls, sive quid aliud alicujus [permistione sumatur, pulmentum proprie dicitur.

Pulmentum dicerem omne opsonium quod cum pane comeditur, sive ex herbis, piscibus, aut alia materia vesca conditum aut paratum sit. Hoc videtur innuere beatus Pater Benedictus in Regula: Sufficere credimus, inquit, ad refectionem quotidianam tam sextae quam nonae omnibus mensis cocta duo pulmentaria propter diversorum infirmitates, ut forte qui ex uno non potuerit edere, ex alio reficiatur.

Religiosi passim.] Huc revocandum puto exemplum [Col. 0439D] unum quod in ima ora C. et M. vidi subscriptum. Tale est: Exemplo etiam militis obviantis (M. obvii) cadaveri feneratoris sui, turba monachorum ad sepulcrum illud deferentium. Quibus ait: Muscas et telas araneae meae mihi dimittitis; vos autem cadaver araneae habetis, infernus vero animam. Cur hoc eum restituere non praecepistis? Hoc exemplum videtur debuisse includi textu, ut ex c. 50 colligere est.

Ait c. 3. Publicanis.] M. et C. cap. 19.

Ambrosius et Beda.] V. vitiose omittit: et Beda. Beda enim Vener. et B. Ambrosius in Lucam hoc loco legunt: Ne ultra praescriptum exigant.

Vel per angariam.] Haec absunt in V.

Vel constitutum.] C. omisso Vel ait: Praescriptum constitutum.

Judicium conscriptum.] Margines C. et M. Secundum enim leges Domini praescriptas judicandum (M. male vindicandum) est, non secundum 434 Justinianas, C. justitias, etiam vitiose.

[Col. 0440A] Qui hoc potestis.] Haec parenthesi in lusa V. legit in textu, M. autem in margine laterali. In haec verba Joannis: Neminem concutias, videatur B. Aug. serm. 3 in Appendice de diversis, t. X.

Regula discernendi.] V. Regula discendi.

Supra praescriptum.] Non supra scriptum, ut M. et C.

B. Furser.] De quo Vener. Beda l. III hist., c. 19 ubi tacite refert quod hic dicitur, et aperte habetur in Vita ipsius apud Surium t. I, die 16 Januar. et infra in notis ex margine V. descripsimus ad c. 50.

B. Launomari.] Ejus gesta habentur in Surio t. I, die 19 Januar.

Immensum vitiosum.] C. Immensum datorem, excluso vitiosum. M. Vitiosum datorem, omittit immensum. V. utrumque recipit.

In modica oblatione.] C. in ora laterali addit: Non unius denarii. M. ibidem: Nummus denarii: male.

Privata communione.] Solum C. hoc admittit.

Si vero nec pecuniam.] C. Si nec pecuniam. Ad [Col. 0440B] illud pecuniam magnam subdit in margine: Ut unius denarii.

Sicut et infamis.] M. Licet et infamis et notabilis. In margine autem: Praescripturo ab Ecclesia.

Scandalum oriretur.] M. scandalum miretur. Abusus est.

Petri Abailardi.] C. et M. Abaelis. Hunc S. Bernardus convicit erroris; estque auctor 1. classis in indice librorum prohibitorum, sed de erroribus paenitentiam egit eosque revocavit.

Comite Theobaldo.] Forte comite Campaniae, de quo Caesarius l. VIII c. 31, seu Theobaldo comite Carnotensium ac Blesensium, de quo Cantipratanus l. II boni universalis De apibus c. 25, n. 14 et 15

Noluit accipere.] V. et C. Voluit accipere. Insipide.

Item Eccli. c. XXXIV.] M. et C. XXII.

In oblationes.] Id restitui ex c. XXXIV Eccli. Duo enim in oblationibus, M. in orationibus.

[Col. 0440C] Glossa: Quam.] Glossa interlinealis est. M. omisso verbo Glossa, legebat quorum pro quam.

Munera accipiunt.] Non: munera decipiunt, ut M.

Achan et sociis.] Restitui nomen. Tria enim Achor, quod vallis nomen est.

Hieronymus.] M. omittit nomen.

Propter illud multi perdantur.] Vix enim invenitur (ait auctor infra, De proprietate cap. 153) quod pro peccatis aliquibus punita fuerit multitudo, nisi pro peccato sacrilego hujusmodi.

Ephod et Teraphin.] M. In margine: Imagines. C. Seraphin, male Judic. XVII et XVIII. Item Oseae III.

435 Gedeoni et omni domui ejus.] Quia prius. secutus est (C. sortitus) deos alienos. Ita margines C. et M.

Agag regem.] Tria exemplaria pro Agag legebant Eglon, sed perperam. Itaque restitui nomen. Legitur [Col. 0440D] quidem Judicum III quod Egion obesus et crassus nimis fuerit, non tamen reservatus, ut Agag, verum occisus ab Aod.

Est ergo regula, quia nunquam illicite acquisitum, etc.] Id est universaliter verum, quia illicite acquisitum est furtum.

Causa praedicationis.] Margines: Ut si praedicator cum eo hac de causa comederit.

Sed nec licite acquisitum.] Nequaquam audiendum M. Sed videtur licite acquisitum.

Salvum et residuum.] V. his omissis sic habet: Nisi sit ei unde, etc.

Credo, ab eo.] M. Contra hanc etiam regulam accepta, cum do, pro credo. Reliqua ut in textu.

De idolothytis.] M. vitiose sic: Quia non idolothytis intelligenda. Nam Glossa interlin. ad illud: Nihil interrogantes, ait: An idolothytum sit vel non. Idolothytum dicitur, quod idolo immolatum est. C. in textu, pro idolothytis habebat, idolathycis.

Sedentibus et manducantibus in idolio.] Sic pro [Col. 0441A] idolo restitui ex c. VIII ad I Cor. ubi legitur: Recumbentem in idolio.

Incorreptis.] C. incorrecti, forte incorrectis. Ibidem in margine video subnotatum: Divitibus esset ponendum in sacco, non erogandum, dum ablata non restituerint.

Item ad Ephes. IV. M. deficit hic usque ad finem capitis.



CAPUT XLVII.

V. Pro summario haec habet: Contra hos qui dant non indigentibus. Quod non indigens, si accipit munera peccat, sic et ille qui tali dat.

Non gnathonibus.] , gnatho, opsonator. Unde Terentius: Gnato parasitus. Hoc est qui totus a cibo pendet. M. et C. legebant: Non nathonibus.

Non permenonibus.] sumitur pro cupiditate, a verbo et quod est opto, cupio. C. volebat legi permetionibus V. permenunibus, sed male.

[Col. 0441B] Et B. Virgo.] V. tacet usque ad: Item exemplo Elisei.

Repleta implemus.] Seu, ut M. et C., impleta implemus, dum mensura superfluens est.

In Luca, c. XIV.] C. et M. c. LXXX.

Aut coenam. Margines duo: Modicum apparatum cibi. Sed cur hoc? Quia parcius in coena comedendum quam in prandio. Unde schola Salerni:

436 Ex magna coena stomacho fit maxima poena:

Ut sis nocte levis, sit tibi coena brevis.
Quidam medici probant ex Hippocrate (l. II De ratione victus) et Galeno (l. VII Methodo, c. 6 et I De ratione victus in acutis, c. 18) tribuendum esse corpori valentius alimentum in coena quam in meridie, sed experientia in contrarium est. Solent enim omnes promptiores esse ad opus exercendum ex parcitate coenae quam abundantia. Et belle quidam ait: Quod subtrahis coenae, addis vitae.

Et beatus eris.] M. et liberatus eris contra textum [Col. 0441C] Evangelii.

In eodem c. XIV.] Duo, in eodem (Luca) c. LXXXI.

In canonica epist. 3.] Duo addunt numerum capitis, sic: c. II. Sed hodie in capita non dividitur.

Ditissimi coenobii.] Exemplo monachi divitis, ait C. in coenobium consulentis cuidam volenti claustrum intrare suum, etc. obscure. Hic C. notat in margine quod in aliis deprehendi in fine praecedentis capitis. Nempe: Divitibus esset reponendum in sacco non erogandum, dum ablata non restituerint.

Ibi degentes.] Ut haberent pauperes Christi indigentes quibus pasceretur. Ita M.

A Deo.] M. ex his duabus syllabis unum format adverbium, secernitque a praecedente sententia, hoc modo: veniam accepit. Adeo nemo est, etc.

Isaias, c. I.] M. cap. II.

Eripiendo.] C. excipiendo, M. omittit haec verba: Ab oppress. sua eripiendo, et eorum loco habet: Sua erogando.

[Col. 0441D] Pupillo et egeno.] Maledictus qui pervertit judicium advenae, pupilli et viduae. Deut. XXVII.

Juvent patrocinio.] M. Juvent patrono. V. Juvent tantum.

Si alicui utilis est.] Margines C. et M. Si scilicet laborare possit ut victum quaerat. Est liber, cui titulus: Vidua Sareptana, a nobis nuper e tenebris erutus, in quo haec, et quae sequuntur de Viduis fusius declarantur.

Sexaginta annorum.] Solum C. hoc habet. Consule causam 1, qu. 2. Viduas honora. Et est expressa scriptura I ad Timotheum V. Vidua eligatur non minus sexaginta annorum.

Interlinealis.] Ordinaria est Glossa, quae et beati Augustini in hunc versum Psal. CII.

Ecclesiastici, c. XII.] M. et C. c. XXXVIII.

Et consanguineis dabis.] M. Et cum sanguinibus dabis, iterum repetendum esset dabis, de proprio, etc. C. et consanguinibus.

[Col. 0442A] Credita est.] C. utique bene, tradita est, hoc est commissa. Ait B. Hieronymus in epist. ad Paulinum, quae incipit: Bonus homo. Jam non sunt tua quae possides, sed dispensatio tibi credita est, sub finem epistolae.

Columnam in Ecclesia.] C. columnam Ecclesiae.

De patrimonio crucifixi.] Audi margines M. et C. Quidam, ex hoc, patrimonio 437 nempe, maritant neptes suas male.

Et potius gratiae.] Iidem margines: Gratiae datur, cum datur egenti justo, sapienti, praelato etiam qui tibi praefectus est, propter aliquam ejus gratiam.

Vitas Patrum.] Liber est continens exempla sanctorum Patrum, eremitarum, sed non ab omnibus receptus.

Parenti, filio.] C. pereunti filio, etc. Non sapit.

In quo intelligas.] V. post illud: Obventionibus eorum, ait: In quo quid intendas et quantum attendendum, etc. C. omittit. Quia dandum et; reliqua [Col. 0442B] ut in textu.

Quidam accedens ad alium.] Is vocabatur Thrasyllus cynicus; alter, ad quem accedebat, erat Antigonus rex de quo Plutarchus in Apophthegmatis, et post eum Seneca loco in margine citato. V. pro margine ait: Vide quam corrupte inducantur (al. induantur) hic duo haec exempla. Nam in libro II Senecae De beneficiis sic legitur: Allegat verba Senecae, quae brevitatis causa omitto. Vide l. II, cap. 16 et 17.

Videto cui des.] Vel: Fide, sed cui, vide.

Non magis turpe est.] Colligitur ex B. Augustino in Psal. CII, vers. 6. Qui donat histrionibus, inquit, qui donat auguribus, qui donat meretricibus, quare donat? Nunquid non et ipsi hominibus donant? Non tamen ibi attendunt naturam operis Dei, sed nequitiam operis humani. Et infra: Nam si homo tantum esset, et venator, vel augur, vel meretrix non esset, non dares. Honoras in eo vitium non naturam. Subinde remitto te, lector, ad causam [Col. 0442C] 23, q. 4. Duo ista.

Cum non possint.] C. et M. cum non possit amoveri.

Qui non quantum.] M. qui non tantum.

Des ergo quia Propheta.] Non absimilia vidi apud B. Aug. tom. VIII in Psal. CII, vers. 6.

Peccator et histrio.] Immane peccatum est res suas dare histrionibus. Videatur distinctio 86: Donare.

Qualiter sine murm.] C. Quantum sine murm. Male.

Auctum ne augeas.] Dictum est proverbiale. M. Actum ne augeas. Incorrecte.

Divitem ne dites.] M. divitem ne imiteris. Cicero: Quam inique comparatum est, ut ditioribus semper addatur aliquid.

Hieronymus in illa epist.] Citatur, 8, q. 1. Moyses amicus Dei.

Sicut nec septem.] C. hoc modo: Sicut nec septem diaconi, a B. Petro ordinati, ad hoc consanguineos [Col. 0442D] suos aliis praeposuissent. Secundum Rabanum hic ordo servandus est, ut scilicet populus eligat, episcopus ordinet. Vide eum in hunc locum. Non exprimitur Act. VI a quo Apostolo fuerint ordinati, sed dicitur quod ordinati sint ab apostolis, et omnino est verisimile alios apostolos S. Petro illum honorem detulisse tanquam capiti suo, uti dignior episcopus solet alium ordinare, et consecrator existere.

438 Conditionem eorum mutant.] Hoc est, parentes ita ditare, ut ex pauperibus et servis, divites et dominos faciant: quod tamen de bonis Ecclesiae fieri non licet, sed bene ex patrimonio, vel (ut aiunt margines C. et M.) nisi de fundo, et de iis quae jure haereditario te contingunt. Potest tamen episcopus, aut alius praelatus parentem, aut promovere ad quaesturam, aut ad aliud officium posita ejus capacitate; nec censebitur talis ex bonis spiritualibus profecisse, si dives, vel eques fiat ex officii lucro. In [Col. 0443A] similibus autem vitanda est invidiae et alterius speciei malae materia in proximo, et superbiae in promoto. Est hac de re exemplum in Cantipratano l. I Boni universalis de opibus, c. 18.

Humilitatem reliquisse.] Margines imo orae inferiores C. et M. prosequuntur hoc exemplum (quod V. in textu habet) hoc modo: Ad cujus pedes cecidit magister Anselmus tecto et involuto capite, petens, ut eum in petitione unica et digna exauditu, exaudiret (illa enim tempestate pro occisione (V. occasione) Laudunensis (C. Langdunensis) episcopi justos cum impiis sententia praedicti senescalchi involverat, nepotesque magistri Anselmi cum aliis incarceraverat). Quem exauditum videns, agnoscensque quod esset magister Anselmus capite ejus venerabili detecto, ait: Miser ego et infelix homo, nihil, inquit, sum, quod vir tantus magister Anselmus, speculum Ecclesiae, lux sacrae Scripturae, hodie cecidit ad pedes meos, cum in omni injuria a potente [Col. 0443B] quocunque illata me hucusque vindicare possem, ab hac contumelia (M. ab hac injuria) mihi illata a tanto viro non potero me vindicare. Non potest enim non fieri, quin ceciderit ad pedes meos: qui etiam, cum de promotione ejus aliquando haberetur sermo, dixit se filium diaconi esse, qui tamen ante subdiaconatum de legitimo matrimonio fuit. Maculam etiam pollicis ostendit, dicens: Quod si crucifixus esset (M. et V. cum crucifixus esset) in altari, illo scandalizaretur populus, et ob hoc non posse se eligi, ostendit: qui tamen post electus est. (C. sic finit: Qui tamen post electionem est incarceratus) in Cantuariensem archiepiscopum. Redi ad textum: Item: Quaedam sunt, etc.

Ut consanguineis.] B. Hier. in ep. ad Demetriadem, quae incipit: Inter omnes materias, ait: Da pauperibus, non divitibus, non propinquis, non ad luxuriam, sed ad necessitatem. Sive ille sacerdos sit, sive cognatus et affinis, nil in illo aliud consideres [Col. 0443C] quam paupertatem. Praeter haec videto causam 8, quaest. 1. Moyses.

Isaiae c. III.] M. in margine, C. in textu, c. VIII.

Nec defendere.] M. inter lineas: Quin dare deberet decimas exactas.

Pejora peccantibus.] M. inter lineas etiam pejus admittit, sed B. Hieronymus in illud Isaiae habet pejora peccantibus. Similia videbis in ejusdem epistola adversus Vigilantium, ante finem, quae incipit. Multa in orbe.

Item Hieronymus.] Praeter finem epistolae ad Nepotianum, quae incipit: Petis 439 a me, videto causam 12, q. 2. Gloria episcopi, et Commentarium in c. XLVI Ezech. ad versum 18: Et non accipiet princeps, etc.



CAPUT XLVIII.

V. Pro summario: Contra male accipientes munera cum non indigeant.

Clerici qui ex bonis.] In regula titulo De paupertate. [Col. 0443D] Praeterea citatur 1, q. 2. Clericos autem et 16, q. 1, c. fin.

Opibus parentum.] Non operibus, ut M.

O monache.] Videto praedictam regulam ejusdem B. Hier. titulo De paupertate, to. IX. Subinde percurre commentarium ejus in illud Psal. CXLV: Dat escam esurientibus, t. VII.

Potius das quam.] C. Potius quam das non accipis. Non sapit.

Mentientes faciunt.] Mendaces faciunt, ut nec verum dicentibus credatur: aut, ut Cicero II De divin.: Mendaci homini ne verum quidem dicenti credere solemus.

Veris pauper. creditur.] M. Quod non veris convenit pauperibus.

Sed notandum quod.] Haec, usque: Quidam enim, sunt, aberant in C.

Tempore famis.] C. torpore famis. Fallitur.

Haec diligentia.] M. Haec indulgentia non adhibentur. Non capio.

[Col. 0444A] Trivialiter.] Recte. Non ergo tribualiter ut, M. et C.

Sicut Protea.] Ex Horatio l. I. ep. 1:

Quo teneam vultus mutantem Protea nodo?
Quid pauper? etc.

Trutanniam.] Trutannus, teste Joanne de Janua (in suo dictionario, quod Catholicon, id est universale, inscripsit) a trudo descendit, quia suis verbis trudat ad hoc ut decipiat, facit enim credi quod verum non est. Trutannia, talis deceptio.

Et hoc duplex.] C. Et hic duplex.

Defraudant enim.] V. et M. defraudaverunt.

Deo semel dicata.] Sic definit regula 51, in sexto.

Ex hac regula.] 66, ibidem.

A simili.] Huc revocari potest notula marginalis C. et M. Talis autem est: Ita est de errore personae in matrimonio introductae, M. in numero ductae, sed insipide.

[Col. 0444B] Nemini debet dolus.] Regula 59, in sexto. Dolo facit, qui petit quod restituere oportet eumdem.

Sic accepta.] V. sic acceptum.

Erogentur.] V. consequenter erogetur



440 CAPUT XLIX.

Aleatoribus.] C. hoc omittit.

Ad Thessal., c. V.] M. c. IX. Duo alia non notant caput.

Id est curiosos.] Glossa est interlinealis, quae et addit, gyrovagos.

A quo, qui cessat.] A quo, hoc est a correptione, qui cessat. M. A quo quando cessat. V. Quos qui ideo cessat corripere ne perdat, etc. Hoc quidem clarius videtur, sed non duximus reponendum in textu. Cur hoc? Quia verba Glossae interlinealis in hunc locum, quae beati Augustini est, praeferenda sunt.

H ad Thessal. III.] M. c. IV. Vide Glossas in haec loca Apostoli.

[Col. 0444C] Quod si quis noluerit.) V. Quorum qui noluerint.

Eadem Epist. c. III.] Tria, cap. V.

Per Jesum Christum.] V. id omittit, usque: Cui honor. Glossa est interlinealis cum sequentibus.

Ut subtrahatis vos.] V. Etiam hoc omittit in textu, sed recuperavit in superiore ora.

Subtrahatis scilicet.] C. Subtrahatis ita ab omni, etc.

Augustinus: Vult.] Primo in Glossa ordinaria haec habes, deinde si fontem desideraveris, videto B. Aug. to. III, libro De opere monachorum c. II. C. pro vult, legit velut.

Evangelizaret.] C. habet (quod aegre dico) scandalizaret.

Non rumorosi.] Glossa est interlinealis. V. Rumorosi. C. et M. Ruminosi. Rumorosus est qui gerit rumores, unde rumigerulus.

Erubescat abjectus.] Margo C. Ex data sententia.

[Col. 0444D] Pseudo repellendos.] Vide Glossam in hunc locum. C. Propter pseudorepellentium.

Praedicationem.] Hoc unicum verbum solum V. admittit.

I Thessal. IV.] C. et V. c. VI. M. c. VII.

Dimissis alienis.] Margines M. et C. addunt versum Horatii:

. . . . Tales aliena negotia curant.

Ecclesiastici cap. XII.] V. c. XXXVIII. M. c. XXXIV. C. c. XXXIII.

Illi dari.] C. Illi dare.

Et histrionibus.] V. hoc omittit.

Pro eo quod peccatores.] Haec redolent doctrinam S. August. to. VIII in Psal. CII, v. 6. Idem de histrionibus alibi. Dare histrionibus, vitium est immane. to. IX, tra. 100 in Evang. Joannis.

Cum quibus edas.] Verba sunt Senecae, epist. 19. post Epicurum. Ad haec potest referri margo C. et M. [Col. 0445A] quae talis est: Ut si cum histrione comedas.

Nisi secesseris.] Iterum margo eadem: Ut pauper recedas a consortio talium.

441 Nomenclator.] C. et M. Nominum dator. V. Nomenculator, additque: Id est nominum dator. Restitui ex Seneca. Cujus majorem explicationem, si cupis, consule Lipsium, Belgarum decus, in eumdem. Ultro quaeris etymologiam Nomenclator? Ecce V. effert in margine: Nomenculator, inquit, nomen est vilis officii, illius scilicet, qui nomine convivas vocat, dictum a nomine et kalo (, aut ) Graeco, quod est voco: unde et Kalendae dictae sunt.

Efficacia judicat.] M. indicat, pro judicat.

Conciliandos amicos.] C. animos pro amicos.

Grave inimicum.] C. fallitur: Gravem inimicum, ut patet ex orig.

Si collata.] Sic V. et C. in textu. At C. in margine: Collocata. M. in textu collocata, inter lineas [Col. 0445B] collata. Justus Lipsius ad illud: Si collata, ait: Judicio donata: etsi quidam libri, collocata: bene etiam pro hoc sensu.

Quis, quam.] V. Quisquam.

Item Hieronymus: Paria.] Audi B. Augustinum: Donare, inquit, res suas histrionibus, vitium est immane, non virtus. Et scitis de talibus quam sit frequens fama cum laude; quia, sicut scriptum est: »Laudatur peccator in desideriis animae suae, et, qui iniqua gerit, benedicitur (Psal. IX).« Hi laudatores non falluntur in hominibus, sed in rebus. Malum est enim quod bonum esse credunt. T. IX tract. 100 in Evang. Joannis. Idem in Ps. CII, vers. 6, ait: Qui histrioni dat, hoc in illo amat, in quo nequissimus est. Distinct. 86, Donare. et: Qui venatoribus.

Nulla virtute.] V. praefert a vitiis, quod duo alia postponunt. Sic ergo: A vitiis nulla virtute redemptum necessitatis, etc.

[Col. 0445C] Si dicas quod aptum est.] C. quod acceptum est.

Indixit bellum.] Non induxit, ut C.

Item Hieronymus: Non solum.] Vide ep. ad Oceanum, quae incipit: Nunquam, fili Oceane, ante finem t. II.

Imo hodie.] Hoc, usque: Item hi narratione, omittit C.

Eo quod pessimis.] C. eo quod de pessimis.

Favissent.] M. et C. eo quod de pessimis.

Favissent.] M. et C. Suggessissent pro favissent.

Et non corripiendo eum.] Sed a poenitentia arcendo. C. vero: et non corripiendo eum, a pueritia recedendo vel arcendo. M. ad poenitentiam arcendo.

Scilicet de alieno.] Scilicaet habet solum V.

Ganeo et leccator [(15) 1Kb] .] Sicut popinones dicuntur a popinis, ita ganeones a ganeis. Est autem ganea locus abditus, velut subterraneus, quem gulosi et venereis dediti frequentant. Leccatores a lingo dicuntur, quia quidquid eis apponitur, exedunt et quasi devorant, [Col. 0445D] patinasque adeo belle lambunt et lingunt, ut eas nondum opsonio vel pulmento maculatas diceres. De ganea videto plura in Comment. Liberti Fromondi in Senecam Natur. Quaest. libr. VII, cap. XXXII et ultimo.

442 Imitati essent.] Nequaquam invitati, ut C.

Sexaginta solidos.] C. quadraginta.

Unde Virgilius.] Georg. IV.



CAPUT L

Talentum naturae.] Fragmentum Camberon. post illa verba: Animas eorum, ait: Sed est notandum, quod est talentum naturae, gratiae, fortunae vel pecuniae, poenae, culpae. Talentum autem naturae et gratiae praecipit, etc. Placent plurimum, quae, si unum ex tribus exemplaribus legisset, in contextum reposuissem. In M. talis habetur margo: Deus dando [Col. 0446A] naturam et gratiam, ut cum ap . . vel lucro re . . . Homo ut talento multiplici accipiat auream et a . . .

Augustinus: Usura.] Etsi solum C., recte tamen Augustinus citatur, quia ille est t. VIII in Ps. LIV, vers. 12. In marginibus M. et C. adnotatur versus 14.

Quae cum multiplici fenore reddet ager.
Ovidius aliter Fast. I:

Hordeaque ingenti fenore reddat ager.

Culpae illatae.] Non ablatae, ut M.

Dando ad usuram.] C. Dando usuram, vitiose omittit ad.

Auctor omnis mal.] V. Actor omnis malitiae.

Alieni comedent.] Locus Isaiae habetur cap. V, v. 17, quod autem alieni hic dicitur, id redolet Glossam ord. in hunc locum.

Quae serpenti et cancro.] C. Qui serpenti et cancro. Posset tolerari relatione facta ad illud, alienus.

[Col. 0446B] Hinc usura vorax.] Non huic, ut C. M. super usura inter lineas legit: Quia serpit.

In tempore fenus.] Non in tempora, ut idem. Vide Lucanum l. I.

Igni sacro.] Graecis .

Cancrosus et pestifer.] C. non cancrosus, sed tam confusus et pestifer.

In tota civitate.] Parisiensi nempe, in qua auctor habitabat, eratque tum Cantor ad aedem sacram B. Mariae, ut ex Caesario colligitur prima parte lib. II, de Contritione c. 34. Vide Elogia a nobis operi praeposita. M. hic omittit aliqua. Collige: Sic enim legit: In tota civitate vix unus fenerator inveniebatur nisi pauperibus nec tunc, etc.

De quo si forte oriebatur.] M. non admittit forte.

Prava suspicio.] C. rejicit prava.

Vinea puteus.] In C. abest vinea.

Et alteruter.] Recte. Non alterutrum, ut V.

Quorum filios.] M. Filios quo vel pecunia. Forte pro quo voluit quorum, 443 ut C. Filios quorum [Col. 0446C] pecunia, etc.

Evomunt in fiscum.] Audi B. Augustinum quid de Fisco censeat: Majores nostri ideo pecuniis omnibus abundabant, quia Deo decimas dabant, et Caesari censum reddebant; modo quia discessit devotio Dei, accessit indictio fisci. Et infra: Hoc tollit fiscus, quod non accipit Christus, t. X operum, lib. Quinquaginta Homiliarum, hom. 48.

Macra cavum.] Restitui ex Horatio, l. I, ep. 7. C. enim pro arctum legebat arcum. M. et V. id omittebant sic:

Macra cavum repetes quem quondam macra subisti. V. quam quondam.

Imo pejores.] Hoc, usque, Quia Judaeus, deerat in C.

Ex prescripto legis.] C. ex praecepto. Deut. XXIII, 19.

Ut in eis nullam.] M. Ut cum eis nullam. Tales etiam possunt percuti, nec excommunicatio incurritur, [Col. 0446D] quia privilegiis privantur clericorum.

Vel ipsi etiamsi.] M. vel etiam ipsi, si testari noluerint. Duo alia, voluerint.

Patet supra in titulo.] Hinc colligitur auctorem multa in suo autographo conscripsisse, quae, per amanuenses, in apographis ad margines revocata sunt. Hic enim remittit Lectorem ad cap. 46 quod est: De acceptoribus munerum illicite acquisitorum, cum tamen hoc exemplum non legatur in textu manuscriptorum, sed in ora, aut margine. Vide notas ad c. 46.

In Lateran. concilio.] Sub Alexandro III anno 1180 in quo sunt multa de usuris. Est enim in appendice illius concilii titulus de usuris decem habens capita, et in ipso concilio titulo I, c. 25, excommunicantur usurarii manifesti.

Aliquo signo noto.] Videatur c. 68 Conc. Later. I.

[Col. 0447A] Vesceris pane tuo] C. panem tuum. Etiam valet.

Vesceris pane alieno.] Margines C. et M. Diripient alieni labores ejus. Ps. CVIII. Alii laboraverunt, et vos in labores eorum introistis.

Jerem. c. XVII.] Tria, c. XVIII.

Quocunque modo rem.] Ex Horatii versu, l. I, ep. 1.

Si possis, recte; si non quocunque modo rem [Rem].

Non habet eventus.] Versus Ovidii elegia 1.

Vix poterunt ablata restituere.] Restituit quidam usurarius Parisiensis Theobaldus nomine temporis Philippi regis, qui consilio magistri Petri Cantoris auctoris hujus operis Verbi Abbrev. jussit clamari sub voce praeconis per civitatem, quod paratus esset restituere omnibus, a quibus aliquid supra sortem acceperat. Facta solemni restitutione eleemosynas fecit. Vide hoc exemplum apud Caesarium De contritione, l. II, c. 34, prima parte.

444 Ex auctoritate B. Hier.] Plura videto t. IV, [Col. 0447B] in c. 58 Isaiae. In c. XVIII Jerem. In c. V Amos.

Exemplo etiam B. Fursci.] Subdo hic, quae deprehendi in margine V. Et hic iterum vide quam corrupte hoc exemplum de B. Furseo inducatur. Nam in Legenda ejus sic legitur: Cum enim diabolus ei rapto a corpore objiceret crimina sua et delicta, inter caetera et hoc objecit: »Servus qui scit voluntatem domini sui, et non facit eam, plagis vapulabit multis (Luc. XII).« Cui cum Angelus sanctus pro anima Beati Fursei responderet: »Quid de voluntate Domini sui non implevit?« respondit diabolus: »Dona iniquorum recepit.« Ad quem Angelus: »Credidit quod egisset poenitentiam.« Et diabolus: »Ante debuit probare poenitentiam et perseverantiam, et sic suscipere.« Et infra: Vir unus de igne, in quo ardebat prosiliens, daemonibus illum projicientibus super humerum B. Fursei, maxillam suam maxillae ejus imprimens incendit. Hic erat vir, qui moriens vestimentum suum illi donaverat. [Col. 0447C] Tunc ait Angelus ei: Quod incendisti, hoc arsit in te. Surius t. I, in Vita ejusdem, die 16 Januarii.

Vel morpheae.] Id omittit V. Dicitur autem morphea, immutatio vultus, aut coloris prae infirmitate. Unde Ovid. II Metam.

Excitat artificem simulatoremque figurae

Morphea.



CAPUT LI.

In udo situm.] Hoc est in humido. Virgilius Ecloga 10:

Nigra subest udo tantum cui lingua palato.

Testatur Augustinus.] Consule t. II ad Macedonium epist. 54 post medium: deinde causam 14 qu. 5. Non sane. Item 11 q. 3. Non licet. Quibus locis verba B. Augustini allegantur.

Non licet tibi vendere.] M. sic ait: vel si non eges, si licet tibi vendere patroc., etc. Non sapit.

Pro vilitate officii] Sana est haec lectio, ut patet [Col. 0447D] ex proxime et remote sequentibus: Nequaquam ergo pro utilitate officii, dixeris, ut vult C.

Et lucrum mendicent.] V. Vindicent.

I ad Cor. cap. VI.] Tria cap. XXVI.

Et viles] Glossa interlinealis est, quae ait: Indiscretos, viles, etc.

Prudentiores vero.] C. prudentes.

Et subtilis venae.] V. omittit hoc modo: Prudentiores vero praedicationi, etc.

Desperabatur.] C. et V. desperabat.

Idoneus fuit.] Margo M. prosperi ingenii.

Item Sidonius.] In epist. de judicibus.

445 Qui solidi sunt.] M. qui solliciti sunt.

Auferre substantias.] M. sententias.

Fastidiunt admonita.] M. inter lineas: Sine pretio.

Judicanda dictant.] M. ditant.

Dictata convellunt.] Margo M. ubi acceperint.

Retrahunt transigentes.] M. transientes. Male.

[Col. 0448A] Reverentiam clericis.] Cassiodorus loquitur. Vide eum in Ps. LXXIII.

Concessum prioribus.] Non consensum, ut M.

Honorarium.] C. orarium.

In collationibus statuae.] V. in collocutionibus statuae.

Sphingum ungues.] De quibus Ausonius Poeta:

Sphinx volucris pennis, pedibus fera, fronte puella.

Ulyssis argutias.] C. astutias. Etiam bene juxta illud poetae Fausti Andrelini:

Non fuit astuti constantia major Ulyssis.

Polymnestoris.] V. Palinestoris. M. Pallinestoris. Propertius l. III:

Et scelus accepto Thracis Polynestoris auro.

Ubi metri causa littera m eliditor.

Achitophel.] M. et C. Architofel.



CAPUT LII.

Solum C. hoc caput distinguit, addito ad marginem summario, seu titulo, rubris characteribus.

[Col. 0448B] Parabol. c. XXIII.] Tria c. XLV.

Sicut superba fides.] Ut brevior sim, remitto Lectorem ad B. Augustinum fusius hac de re tractantem t. II ad Valentinum De libero arbitrio ep. 46. Item eodem t. contra Pelagianos ep. 105. Postremo t. VIII, praefatione in Ps. XXXI.

Linguam esse venalem.] Duo margines subnotant versum Lucani de Curione, Caesari, cui ante adversabatur, reconciliato.

Lib. 1. Audax venali comitatur Curio lingua.

Qui cerebellos.] Viros parvi cerebri, et exiguae aciei mentis. V. et M. pro cerebellos habent coterellos.

A coterellis advocatis.] Coterelli nomen a cote videtur derivari. Tales enim ad instar cultelli supra cotem causas acuunt, et veritatis speciem addunt, cum tamen ex se falsae et injustae sint.

Crocodili.] Tria cocodrili. Crocodilus sola bestiarum omnium caret lingua, sola quoque in mandendo partem movet superiorem. B. August. tom. I, lib. II [Col. 0448C] Solil. cap. 8.

Cum non sitis mihi.] Male C. cum vos sitis, etc.

Diligenter investigabam.] Quidni diligentissime, cum Biblico textu: Job XXIX.

446 Sed divites quaestionem.] Plane ita est. In causam et quaestionem veniunt divites, et ob minimam rem, vel verbulum acetosum, levissimumque in se jactatum convicium, cum illa patienter, et absque famae damno tolerare et sopire possint. Non mirum, si hodie consilia, curiae vel camerae provinciales, innumeris causis decidendis praegravatae consistant. O quam laudabile Thomae Mori martyris et judicis, aequissimi factum. Ille cancellariam Anglicanam litibus maxime onustam, sua dexteritate, solertia et aequitate, ab omni causa suo tempore liberam fecit. Ita Stapletonus de B. Thoma Moro martyre, Angliae cancellario in Vita ipsius.

Praecipit tueri.] M. intueri.

Moneam ad pacem.] M. Moveam ad pacem.

[Col. 0448D] Ergo mones eum.] M. Ergo monens eum.

Si conductitius.] V. omittit Si. M. Si conductus.

Quidam justus et prudens.] M. justus et providens. Huc revocandus est margo V. Talis est: Hic ipse R. cum esset episcopus Ambianensis (et cogeret advocatos et judices ad restitutionem damni, quod per eos reis et clientibus illatum fuerat injustis advocationibus et judiciis) quaesitum est ab eo, cur in talibus tantam adhiberet operam. Respondit: Quia nisi hoc facerem, tenerer de meo restituere injuriam passis.

Parab. c. XXIII.] Tria XLV.



CAPUT LIII.

M. Demum legit hic titulum capitis praecedentis immediate, qui est: Legibus divinis, etc.

In summario habetur: Quod soliditatis nihil habet, hoc est, quod ad voluntatem hominis immutari possit justitia positiva.

[Col. 0449A] Deut. c. XVI.] V. c. LXXIV. C. LXXXIII. M. LXXXIV.

Justinianae.] M. in margine: Justitiae humanae. Dicuntur leges Justinianae, quia a Justiniano imperat. constitutae et declaratae. Tales, ait Margo C. potius punient in arena quam in ecclesia

Numeri c. XXVII.] Tria LIX.

Horum, quae ad litteram.] Verba sunt ejusdem Orig. hom. 11. C. hic addit in laterali ora: Contra, Levit. LXIII. Orig. quod supradictum est, etc. Ubi dicitur: Apud Christianos non est praeceptum, ut corporaliter puniatur; sed Evangelium pietatem legis observat, rigorem juris abjicit.

Non proprias.] Ita textus Origenis. C. non propria.

Non sufficit partem.] Subdo ex Glossa in c. XVIII, Levit ver. 5: Lex enim non vivificat, nisi Evangelium superveniat.

Quod autem nihil solidum.] Hic demum caput inchoat M. praefixo summario: Quod nihil solidum, etc.

[Col. 0449B] 447 Patet decreta.] Sicut ait Lugdun. episcopus. M. in margine.

Alia et alia ratio reformat.] Hinc appellationes a judice ad judicem superiorem. Unde B. Aug. t. I. De libero arbitrio l. I, c. 6, circa medium: Lex temporalis quamvis justa sit, commutari tamen per tempora juste potest.

Quod in ea] M. quod in eo.

Agellius.] C. Augellius. A quibusdam vocatur Aulus Gellius, cujus exstant Noctium Atticarum l. 20.

Leges urbium.] C. et M. Leges vestrae sunt.

Et similitudinibus.] Ut caecus qui pascens alium (aiunt margines M. et C.) pro ore eruit ei oculum (M. addit) lippum.

Et exemplis sanctorum.] Haec omittit V.

Statuentes.] C. statuens.

Et caeteros hujusmodi.] Dictum de talibus supra c. 47.

Quod videtur.] Quod si non sufficit, ait C. videtur quod clericus, etc.

[Col. 0449C] Transgressores constit.] Ergo et te habentem plures ecclesias sine scientia et licentia papae. Ita margines C. et M.



CAPUT LIV.

Maximo et praecipuo.] C. maxime et praecipue.

Eccli. c. VII.] M. et C. 19. V. 29.

Extimescas.] Cyprianus: Clericus vel laicus si timet, vicinus est veniae; cum vero episcopus timet, actum est de eo. Margines C. et M.

Et colligas.] Haec omittit V.

Hircus emissarius.] Non emissorius, ut C. Vide Levit. XVI et hom. 9 Origenis in hunc locum.

Postea ordinatus.] Apparet Nicolaum de Lira quondam hunc nostrum auctorem vidisse; nam ejus Glossa redolet ea quae hic in textu habentur. Ita enim ad illud I Tim. V: Neque communicaveris, etc. Aliqui exponunt hoc de ordinatione nimis festina alicujus insufficientis, et sic episcopus communicat peccatis [Col. 0449D] ipsius indigne ministrantis.

In cathedra derisorum.] Haec Hebraica translatio B. Hieronymi est. Chaldaica versio pro in cathedra, legit, in societate derisorum.

Et temporalem.] V. omittit, et.

Episcopus Cenomanensis.] Nomine Hildebertus, qui varios versus edidit. Hos vidi inter chirographa nostra: De mysterio missae sic incipit:

Tollimur e medio fatis urgentibus omnes,
   Et trahimur quo nos vita peracta vocat.

Alios praeterea sub hoc titulo: Sacramenta Cenomanensis episcopi. Incipiunt:

448 Scribere proposui quid mystica sacra priorum

Missa repraesentet, quidve minister agat. Deinde alios vere ingeniosos, quibus in capite pro summario haec praefiguntur: De aequipollentia virginitatis sanctae Mariae: Quomodo ignis habetur de sole. Initium tale est:

[Col. 0450A] Sol, crystallus, aqua, dant qualemcunque figuram
   Virginei partus, erudiuntque fidem.

Infelix quem res.] M. et C. praeponunt haec: Item poeta.

I Joan. II.] Tria, cap. IV.

II Cor. XIII.] Tria LXI.

Et ita aliquando.] M. super et ita habet M., quod est Magister,

Et delectionem.] Non delectationem, ut V. nec dilectionem, ut M.

Ad remum.] Nequaquam remedium, ut corrigebat margo M. Ait enim idem alibi: Ad episcopalem dignitatem eligi non debuit, qui minora officia gubernare non didicit; quia cura navis illi committi non debuit, qui remum tenere non novit.

Ad amplustre] Seu aplustre, ut supra dixi ad cap. 1.

Casus gravior est.] C. casus difficilior est. Juven. sat. 8:

[Col. 0450B] Omne animi vitium tanto conspectius in se

Crimen habet, quanto qui peccat major habetur.

Dit. vacavit papatus.] Per 35 dies, ut habet Baronius in Annal. Eccles. estque sermo de Sixto II. Diutius vocavit post Fabianum.

Pompam saecularem.] M. hoc subnotat in ora laterali: Aurifrigium in mitra et hujusmodi. Aurifrigium ornamentum est industriosum primo in Frigia inventum, ut de Dalmatica ait Isidorus, quia primo in Dalmatia Graeciae texta est.

Qui major est.] In virtutibus, ait C. in margine.

Fiat sicut minor.] Idem: In humilitate.

Sed an pollens.] V. Sed an pollens m. forte minus.

Contra conscientiam.] M. contra scientiam.

Pro conscientia.] Idem pro scientia.

Unde nec velit esse.] Similia habet B. Greg. hom. 17, in Evang.

Vita, scientia.] Glossa est in II Tim. II.

[Col. 0450C] Galfridus Peronensis.] V. Gaufridus Paronensis. Dictus est Peronensis, quia a Perona civitate Galliae oriundus. Hujus meminit, suppresso nomine. Caesarius exemp. memorab. l II, c. 29 et Menologium Cistertiense die 15 Januarii. Ubi vide adnot. Vocatur autem ibidem Godefridus de Perona. Nec absimilia narrat. Cantipratanus I Apum c. 20. Ubi ait de Hugone decano Cameracensi, quod maluerit in habitu monachali sub regula in Vacellis latere, quam infala pontificali decorari. Et aliud ibidem prorsus simile de Canonico Regulari S. Victoris apud Parisios.

449 Factus custos.] M. et C. Sanctus custos.

In oraculo.] Hoc est oratorio secreto.



CAPUT LV

Levit. cap. XXI.] Tria LXXI.

In ministerio evangelico.] C. in minist. ecclesiastico?

Abrotanum aegro.] Sic tra exemplaria et originale. Graeci . Herba est, Gallice Aurosne.

[Col. 0450D] Hujus autem indignae.] M. super Hujus, legit M. forte Magister.

Stemma generis.] Seu, ut margines duo: Nobilitas sanguinis.

Quantam ergo matur.] V. haec omittit, usque Si ergo. C. habet in marg.

Et prudentiam.] Et quamcunque prudentiam. C. ibidem.

Quod pretiosum.] Haec parenthesi inclusa V. habet in textu, C. in margine.

Regere et revelare.] M. velare et revelare.

Caveant sibi.] M. Unde cavendum est promoventibus tales, ne simili poena, ut Philistaei, percutiantur, etc.

Item timendum est.] Absunt haec in M. usque: Sic enim.

Sed et sibilus.] Sibilo enim aurigae, boves reguntur.

Utpote scholares.] M. et C. ut poetae scholares.

[Col. 0451A] Magistri scholarum.] Haec omittit M.

Sed quorsum haec objicio.] M. perstringit et saltat sic: Sed tales non eliguntur in fabros, nec habent locum in ecclesia. Ubi non est videns, privamur videntibus, ut videri proxima captivitate prophetis. Balthasar abusus est vasis Domini figuralibus, unde eadem nocte occisus est. Quanto magis punientur qui viva vasa, id est animas et ecclesiastica sacramenta committunt indignis? etc.

Item Ecclesiastes.] Solum V. in textu usque: Item: Quomodo. C. vero in ora inferiori, notatque c. 21, sed hodie 10 est.

Matth. c. XXIV.] M. c. 68. V. et C. 247. Olim diviserunt Matthaei Evangelium in c. 355, ut est Suidas, Ammonius, et Eusebius.

Et honorum.] M. ex ambitione tantum. C. Ex ambitione dignitatum. V. addit et honorum.

In illa faece temporum.] C. in margine: Dictum Sapientis: V. etiam in margine haec legit: Id est tempore medio, inter defectum legis et initium [Col. 0451B] Evangelii; tempore scilicet praedicationis Dominicae, quando jam lex deficiebat, et in Evangelium nondum plene coruscabat. Quod tempus dicitur perversa medietas a perversitate Judaeorum, qui tunc erant, legem Moysi jam incipientium perdere, et Evangelium Christi nolentium recipere.

Sederunt passim.] C. et V. Sederunt quilibet passim super cathedram, etc. Male quilibet affirmative, quia sequitur, sed tantum Scribae, etc. Videatur Glossa in hunc locum.

450 Signum religionis.] C. divisi ab aliis per signum religionis.

Maturi aetate.] Verba Glossae ordinariae, in illud Matth. XXIII, vers. 2.

Si convertatur et poenit.] M. Si convertatur et relinquat post se benedictionem. Omittit et poeniteat, male, prout et proxime sequentibus liquet: Sicut de peccatore poenitentem, etc.

Et inscio promoto.] Haec absunt in M. Sic enim: [Col. 0451C] Sed fatuo nulla spes est; sicut (etiam hic omittit quaedam) de peccatore poenitentem, etc.

Hinc, inquit Aug. Consule Glossam in c. IV Levitici, deinde recurre ad tom. IV operum ejusdem parte II, Quaestionum ex utroque Testamento, q. 4.

Quis medebitur ei?] Sacra Biblia: Quis miserebitur ei?

Colligite fragmenta.] V. Colligite fraumenta, et pro fragmentorum, fraumentorum.

Manus prandentium.] C. prudentium.

Sicut cophini.] Hoc usque: Ut pro tempore V. omittit. C. habet in margine. M. in textu.

Substantialem differentiam.] C. Substantialem drachmam.

Hieronymus de Helvidio.] Habetur epistola B. Hieronymi adversus eumdem t. II. Incipitque: Nuper rogatus a fratribus. Gennadius in Catalogo virorum illustrium, Helvidii meminit. C. Hieronymus de Edulio, [Col. 0451D] pro Helvidio. M. post illud de fide et spe, omittit, et bonis moribus Ecclesiae, subditque sic: Helvidius unicum et horrendum monstrum in Gallia sacerdos laicus (cum sola Gallia monstris careat) qui tamen litteratus fuit, sed impie de B. Virgine scripsit. Si ex praecepto Domini, etc. Aliquid simile de Vigilantio scribit idem B. Hier. in ep. quae incipit: Multa in orbe monstra.



CAPUT LVI.

Ad indignam.] M. abbreviat hoc modo: Ad indignam indignorum intrusionem repellendam, intueri libet officium praelatorum et sacerdotum. Provideat Dominus, etc.

Numeri c. XXVII.] V. et C. 59. Consule Glossam Origenis in hunc locum.

Dominus Deus spirituum.] Non spiritum, ut C. Quod acute reprehendit margo V. Nota, inquit, Glossatorem litteram istam non intellexisse, qui spiritum [Col. 0452A] pro spirituum glossavit. Falsi enim codices sunt, qui spiritum pro spirituum habent, quod hic primo inveni. Nihil autem adeo falsum est, quod aliquam expositionem non recipiat. Omnis enim littera meretrix est, et corruptorem patitur.

Item ibidem.] Addidi ibidem eo quod idem sit caput. Tria interim legebant: Item 60 (caput scilicet) Tolle, etc.

Genesis, c. XLVI.] Tria, c. LXXV

451 Actum est de eo.] B. Cypriani sententia.

Officium et onus.] M. omittit officium, sed vitiose. Ait enim Glossa ord. in c. I, Jerem. Detestatur, Jeremias, officium, quod pro aetate non potest sustinere. B. Hieron. in comment.

Elementarius vita.] Supra c. 7, vocat abedarium. Juvat hic subnotare quae Alanus habet initio sui libri Poenitentialis, nondum, ut reor, impressi. Orditur sic: A, a, a Domine Deus, quoniam puer ego sum et nescio loqui. Si Jeremias ab utero sanctificatus, a Domino propheta electus, a criminali macula alienus, [Col. 0452B] divina inspiratione edoctus: timens officium praedicationis assumere, timens verba Dei resonare, se confessus est puerum, se confessus est blaesum: quomodo nostri temporis homines ab utero immundi, a Domino reprobati, criminalibus impliciti, divina visitatione deserti, audent sacerdotii culmen ascendere, arcana coelestia balbutire; cum non sint infantes pueritia, sed puri [forte pueri] sapientia, cum non sint pueri sapiendo, sed senes desipiendo; cum non sint tantum blaesi ad praedicandum, sed muti ad loquendum? Si Jeremias, qui eloquens erat ad praedicandum Deum, se mutum confitetur: quomodo sacerdos mutus, ad loquendum de Deo se eloquentem fatetur? etc., lectu dignissima.

Ineloquens autem.] M. variat. Sic enim inquit: Innocens (forte ineloquens) et absque sermone conversatio, quantum exemplo prodest, tantum silentio nocet.

Nam latratu canis.] Hoc, usque et dixit, solum [Col. 0452C] M. admittit.

De facili enim.] M. omittit non pauca. Post, audibilia faciatis, ait: Faciendo quae praedicatis, alioquin facitis ne verbis credatur. Tu ergo accinge, etc.

Jeremiae c. I.] Tria c. III.

Sicut Ezech. c. III.] Tria c. V.

Quod Job, Elias.] De Job vide ejusdem c. XXXVIII, 3. De Elia III, Reg. XVIII, 46. De Jeremia libri ejusdem cap. I, 17. De Joanne Matth. III, 4. Hos recenset auctor secundum ordinem aetatis. Job enim Eliam imo et Moysen praecedit tempore.

Incessorem. V. Cessorem.

Item accedens.] M. restringit hanc sententiam hoc modo: Attendat judex futurus, quod nullus judicum, etc.

Spiritum Othonielis.] M. paucis complectitur Spiritum Othonielis, Debborae, Gedeonis antequam, [Col. 0452D] etc.

Delborae.] Tria sic pro Delborae. Antiquitus Delbora pro Debora, ut ex variis codicibus deprehendi, dicebatur.

Item Exodi III.] Tria non III, sed V.

Mutationem virgae.] M. et C. in margine: Virga ferrea necessaria est praelato: Ita censet B. Greg. l. XX, Moral. c. 8.

Sonorae vocis.] Verba sunt Origenis hom. 3, in Exodum, initio.

II. Tim. II.] Tria. II Tim. IV.

452 In Act. apost. C. XX.] V. et C. c. XLVIII. M. LX.

Episcopos regere.] Quo sacerdotes intelligas, sed contractum est nomen, inquit C. in ora laterali. In primitiva Ecclesia nomine episcopi etiam presbyteri intelliguntur et e converso. Vide S. Tho. 2. 2. q. 184: art. 6 ad 1.

Usque ad ascellas.] Post haec sequitur in Fragmento [Col. 0453A] Camberonensi: De hoc mysterio Apostolus ad II Timotheum IV: »Tu vero vigila.« Glossa: »In omnibus labora,« tam perversos quam bonos docendo. Opus fac Evangelistae: imple opere quod praedicas ore. Sobrius esto: discretus in omni opere tuo, carens omni superfluitate. Et postmodum addit: »Contestor vos hodierna die, quoniam mundus sum a sanguine omnium vestrum. Non enim subterfugi, quo minus annuntiarem vobis omne consilium Dei (Act. XX).« Ergo si quo minus annuntiassem, reus essem animarum ipsorum. Si enim frater fratris, proximus proximi tenetur esse custos (alioquin vox sanguinis clamabit ad Deum de terra [Gen. IV]), multo magis praelatus tenetur esse custos pro quibus spopondit; quod oves infirmas etiam super humeros portans introducet in ovile coeleste, omnia postponens et proprium corpus exponens morti propter illas? Item, tunc Jacob defleat Joseph, etc. Haec ibi. Ea autem quae habet textus hoc [Col. 0453B] loco, omittit idem Fragmentum.

Quia praedicatio.] Haec parenthesi inclusa, C. legit in margine, V. nullibi.

Vel singulorum.] Solum C. addit.

Augustinus: Quid sibi.] T. IV libro Expositionis epistolae ad Romanos inchoatae, ante medium.

Et fortitudinem.] Hoc omittit M.

Traditur indigno.] M. etiam bene, creditur indigno.

Piscis tristitiae.] Id male omittit V. Est enim interpretatio nominis Dagon.

Eunuchis mollibus.] Eunuchis abest in M. non, mollibus.

Diaboli fugantis eos.] Haec verba non habet.

Custodibus animarum.] C. custodiis.

Ad Rom I.] V. et C. ad Rom. II.

Vestram atque meam.] C. Vestram atque misericordiam.

In eadem c. I.] Tria, c. III.

[Col. 0453C] Aliquem fructum habeam.] M. in margine: Vel ut vos fructificetis, vel ut ego praemium acquiram pro vobis. Glossa est interlinealis cap. I, ad Roman., vers. 13.

Vobis in subditis.] M. Vobis et subditis. Sequiturque in M. Mercedem aeternam et permanentem, etc.

Apostolus promptus fuit evangelizare.] Haec, verba omittit C.

Applicandi sunt doct. C. applificandi. Fallitur.

Item IV Reg. XI.] M. non citat locum. V. et C. c. 78. Idem legitur Jeremiae XXIX, et II Paral. XXIII.

453 Ut esset populus Domini.] C. Ut esset populus post Deum, obediens Deo et regi.

Sed quis sit mediator.] M. Sed quis sit mediator, non homo sed Deus, si conversus fuerit in lupum vel mercenarium, sed sine custode. Omittit: Non legitur, ut patet ex textu.

Germinatio dictionis.] Haec absunt in M. usque: [Col. 0453D] Debet enim. Non absimili sensu in parabola decem virginum B. Hier. ad illa verba: Domine, Domine, aperi nobis: Egregia, inquit, in Domini appellatione confessio, idque repetitum, fidei indicium est.

Verbo praedicationis.] M. et C. in margine: Tu cum Judaeus sis, cogis gentes judaizare. Gal. II. Additque Glossam, quae ord. est: Non docentis imperio, sed conversationis exemplo.

Spiritum suum.] V. Spiritum sanctum.

Nunc autem.] Haec omittit V. usque: Unde quidam.

Pastor oves cura.] V. et M. omisso primo versu, incipiunt a secundo: Attrahe, etc. Habentur hi versus, in Glossa Capit. Cum venisset, Extra de sacra unctione. Ubi primus versus hic est:

In baculi forma praesul datur haec tibi norma.
Attrahe, etc.
Tertium versiculum habet etiam S. Thomas in Supp. q. 40, art. 7, sed pro attrahe legit collige, sicut et [Col. 0454A] Durandus l. III, Rationalis c. 15 et eadem indicantur in Pontificali, dum episcopo traditur pedum Pastorale.

Ezechiel c. III.] C. pro Ezechiel, male legebat Ezechias.

Et c. XIII.] V. c. XXVII.

Et cap. XXII.] Tria LIV in fine.

Et cap. XLIV.] Duo c. CVIII. V. non notat caput.

Et cap. XLIV. Fili.] Tria c. CV.



CAPUT LVII.

I Tim. IV.] Tria, I Tim. VII. M. sic inscipit: Attende lectioni et post exhortationi, G. (hoc est Glossa) Volentium, T. (textus) et doctrinae, G. nescientiam.

Canonicam electionem.] M. non legit, canonicam.

In eadem epist.] Tria c. II, cum I, sit.

Id est, secundum.] Glossae sunt interlineales

Quae dicuntur prophetiae.] Ab hinc usque: Gratiam [Col. 0454B] exponendi, V. tacet.

I Machab. c. V.] V. c. XVI. M. XV.

IV Reg. XXII.] C. et M. IV Reg. LXXXVII. V. IV Reg. XXXIII.

454 Quanto sollicitius.] M. Breviter: Sollicitius praelatus Ecclesiae evigilare debet ad tonitrua verborum Domini. Grex perditus. Caetera intermedia omittit.

Pastores eorum sedux.] M. et C. in margine: Exemplo. Error enim principum trahitur in exemplum.

. . . . . Non sic evertere mentes
Humanas, edicta valent ut vita regentis.
Versus sunt Claudiani libro de IV Consulatu Honorii imperat., sed nonnihil discrepantes ab impressis, qui sic:

   . . . . Non sic inflectere sensus
Humanos, edicta valent, ut vita regentis.

Cubilis sui.] C. cubiculi.

[Col. 0454C] Et litigiosa.] Abest in V. et loco hujus: Et mala.

Isaias cap. LII.] V. et M. c. 157, C. 167.

Quia populus hodie.] Nota diligenter. V. Quia populus hodie, non sicut sacerdos, et sacerdos minus, non sicut populus. C. Quia populus hodie plus quam sacerdos et sacerdos minus non sint plus.

I Tim. c. IV.] C. et M. V, V. VII.

Nihil enim est.] B. Hier. t. VI. Commentario in finem c. II epistolae ad Titum ita censet.

Item Isaias c. XXVII.] V. c. LXXIV, C. LXXV.

Venient super eos vel nos.] V. et M. Venient super nos. C. in margine addit: Qui templum Domini populus peculiaris sumus.

Stercoribus temporalium.] M. in margine collaterali ita correxit. Prius enim in textu: Fetoribus temporalium.

Qui iniistis consilium.] C. Fallitur hic. Ait enim: Qui non iniistis consilium. Textus Isaiae cap. XXX. (C. in margine cap. LXX, M. LXXIX.) sic: Ut faceretis [Col. 0454D] consilium.

Amos. cap. VI.] Tria, c. XXV.

Propter quod emittam.] M. Propter quos emittam. Utique bene.

Qui non ardet non acc.] Sicut enim non accenditur candela nisi ab ardente flamma, ita non accenditur auditor, nisi prius ardeat praedicator. Is ergo prius exemplo doceat quam verbo.

Basilio etiam.] Exempla haec tum B. Basilii cum S. Sebastiani etiam habentur supra c. VII. Quare ibi notas videto.

Lingua ignea.] M. Flamma.

Act. apost. c. 20.] Tria c. XLVIII. M. omittit hic non pauca ab illo loco: Item Lucas, usque: Apostolus festinavit, ut Pentecosten (verba sunt M.) faceret in Jerusalem.

Majoribus solemnit.] M. Solemnitatibus simpliciter, omisso majoribus.

455 Majores natu senes.] M. addit non juvenes. C. in marg Non pueros, non juvenes.

[Col. 0455A] Incognita salutis.] Omittit M.

Et per domos.] C. in margine: Ubi nunc hujusmodi praedicatio? Praelatus enim suus non est.

Vado in Jerusalem. M. in margine: Non ad exigendum munera, non ad deliciandum (C. amplius: Non ad convivandum et declamandum) sed ad tribulationem (M. patiendum) C. pavendam.

Tribulationes me manent.] C. ibidem: In mundo pressurae, etc. Joan. XVI.

Vel vitam meam.] Solum C. M. autem in margine ad illud: Animam meam, ait: Id est vitam meam. Dicam illud, vel vitam male abfuisse a textu eo quod Syriaca interpretatio videatur admittere.

Dummodo consummem.] Tria: Dum ego consummem. Ex Bibliis sacris restitui. Etsi interim etiam legerim: Dummodo ego consummem. Videto textum Glossae impressae sub charactere S. Petri, ut vulgo dicitur.

II Ad Tim. cap. IV.] C. et M. c. VI.

[Col. 0455B] Aliquem sermonem.] Sic legendum est, ut ex Glossa interlineali collegi. Non ergo aliquando, ut M. et C. Hic subjicio notam marginalem C. Patres successuri a filiis utiliora tunc dant monita. Naturale enim hoc est.

Pro quibus spopondit.] C. Pro quibus respondendum spopondit. M. autem abbreviat sic: Multo magis praelatus custos animarum (hic desunt) qui tenetur oves infirmas super humeros portare, etc.

De eodem Jeremiae cap. XLVIII. Haec usque: Attendite, M. C. et V. cap. LVII.

Item III Reg. c. XX.] V. c. LIV. Duo alia non determinant.

Discessionem meam.] M. Discessum.

Lupi rapaces.] M. Lupi graves, pro rapaces.

Memoriter retinentes.] M. Non est parva custodia, divini praecepti memoria. Textus Biblicus: Memoria retinentes, non memoriter. Quod hic adnotavi ex M. Glossa est ordin. quae et Rabani.

[Col. 0455C] Nullius concupivi.] C. et V. Non concupivi.

Et dignoscuntur.] M. et V. et discernuntur.

Quod non veri praelati.] M. Quod non sunt praelati.

Manus istae.] M. meae pro istae. Male.

A lupis.] M. in textu, C. in margine: Ne infirmi scandalizentur vel graventur.

Commendans illos Deo.] Hoc abest in M. et [.....].

Bonus princeps.] C. et V. solus princeps incorrecte.

Et flent maxime.] Hoc, usque ad finem, omittit M.



456 CAPUT LVIII.

Notandum M. divisisse hoc caput a priori, intercapedine, ut assolet; tamen in margine indicat inchoandum novum hoc summario: De patientia et impatientia praelatorum.

Praecipua virtus.] Id omittit M. Sic ergo: Patientia est praecipuum ornamentum praelati, etc.

Est patientia.] C. ad marginem explicat: Et abundans [Col. 0455D] praeter generalem. Cur hoc? Quia praelatus candela est super candelabrum aliis subditis praelucens exemplo, charitate, patientia, etc.

Ad I Cor. c. XII.] Tria cap. XXVII.

Et ablato equo.] M. unde cum cuidam tolleretur jumentum, ait: Quin et tolle scuticam. Quantus enim quisque existat illata contumelia probat. Item IV Reg., etc.

IV Reg. II.] C. IV Reg. IX.

Et in Hom. 21, l. II.] Tria: in hom. 9, secundae partis. Utique bene. Nam per secundam partem, liber II intelligendus est. In hoc autem lib. II, antiquitus 10 numerabantur homiliae, et illa, de qua est sermo, nona est, hodie vero 21, quia numerum duodecim homiliarum l. I moderni conjungunt cum homiliis l. II.

Sacri eloquii verbis.] Ita C. cum textu B. Greg. hom. 21 in Ezech. V. vero: Sacri eloquii verba docet.



CAPUT LIX.
[Col. 0456A]

V: tale legit summarium hujus capitis: Quod ad sollicitudinem pastoralem pertinet, esse exoneratum a saecularibus. M. autem, quia continuo variat in lectione, consulto post notas ex integro subjiciemus. Sunt autem hoc capite quaedam vehementius dicta contra episcopos qui non religiosi sunt, ut erant apostoli. Neque est peccatum habere divitias, sed eis cor apponere.

Hoc determinantem.] C. denuntiantem.

Etiam voluntatem habendi.] Videto commentarium B. Hieronymi in cap. IX Matth.

Joannes relicta sindone profugit ab eis.] Non est verisimile adolescentem illum fuisse Joannem apostolum; quia Joannes introivit in atrium pontificis. Joan. XVIII, v. 15 et 16.

Successorem apostolorum.] Haec duo verba omittit V

Equos et phaleras] C. in margine, ad illa verba: [Col. 0456B] Secuti sumus te, ait: Quomodo? Nunquid in phaleris et pompis saeculi; in equis et quadrigis, non tantum ferentibus, sed post se trahentibus aurum et argentum? etc.

457 Lucae c. XXII.] C. c. CLXX. M. CCLXX. Nec mireris, lector, si tot numerent capita. Nam antiquitus Oecumenius et Euthymius Evangelium Lucae in LXXXIII capita distribuunt; Ammonius et Eusebius in CCCXLIII; Ambrosius in titulos CLXIV; recentiores Latini in XXIV capita dissecant.

Quam Eccles. praelati.] C. ad marginem: Qui etiam in cathedris super colla ducum feruntur cum turba tumultuante et tibiciniis.

Divites saeculi.] Nec male V. Duces saeculi.

Nonne militant.] Horum solutionem ignoro, ait C. in margine. Uti promisi, praedictum caput 59 ex M. verbotenus (ut loquuntur) describo. Sic incipit: Quo idam addidit: Quod adjectum poterat prodesse et neglectum obesse. Dictum est apostolis, et per consequentiam [Col. 0456C] successoribus apostolicis viris: »Nolite possidere aurum et arg. nec pecuniam in zonis vestris, non peram in via, non duas tunicas, nec calceamenta, nec virgam: dignus est operarius cibo suo (Matth. X).« Lucas: »Edentes et bibentes, quae apud illos sunt. Manducate quae apponuntur vobis, curantes infirmos qui in domo sunt (Luc. X).« Moderni praedicatores partem auctoritatis detruncant, procurari volunt, non curare vel praedicare. Praeoperari operarius deberet. Dominus dicit: Operarius, et cibo, non cibis, non ferculis; et suo, sibi debito post impenso, pro spirituali praeimpenso. Quae apud illos sunt: Non terra marique quaesita delicatiora extra domum; sed nec deliciosa domus et lautiora quaerat sibi apponi praelatus, sed sibi appositis sit contentus. Unde: Manducate quae apponuntur vobis, scilicet sine delectu vel murmure. Sed nunc non erat his locus, ut dicunt, sed in primitiva Ecclesia. Dictum est rusticis et piscatoribus, [Col. 0456D] hodie licere sibi habere oppida, servos, phaleras, divitias, equos, mutatoria vestium et hujusmodi. Hodie enim lactatur Ecclesia mammilla regum, habet regalia episcopus, comes movet castra, habet milites, satellites, multiplicat sibi thesauros et equos. Cum hoc prohibitum sit regibus, multo fortius regibus spiritualibus: quod observavit David, qui solam mulam habuit, et super eam Salomon consecratus est (Deut. XVII), et ita secundum eos delendum ut caeremoniale, novum Evangelium, Verbum abbreviatum quod misit Deus super terram (Rom. IX): cum tamen de moralibus dicant sancti esse hujusmodi praecepta Evangelii, non pro loco, tempore, persona exsufflanda, nec pro consuetudine et usu utentium in contrarium. Nam Dominus dicit: »Quod vobis dico, omnibus dico (Marc. XIII).« E »Initio cognovi de testimoniis (Psal. CXVIII),« etc. Et: »Principium verborum tuorum veritas (ibid.),« etc. Ecce nos reliquimus omnia; etiam voluntatem habendi. [Col. 0457A] In numero divitum computatur, qui divitias concupiscit, et si non habeat. Et: »Facilius est camelum per foramen acus transire,« etc. »Et secuti sumus te (Matth. XIX).« Non in pompis et phaleris, etc. In regeneratione, etc. Relictio omnium, confert hanc judiciariam potestatem, scilicet ut nudi nudum sequantur Dominum et ejus discipulos. Ad hoc tenetur quilibet praedicator ex officio. Unde Joannes, relicta sindone, nudus profugit; 458 Joseph, relicto pallio; Matthaeus telonio (Matth. IX); Samaritana hydria. Et volens sepelire patrem, audit a Domino: »Dimitte mortuos sepelire,« etc. »Et sequere me (Matth. VIII).« Cum pium sit exsequiale etiam erga patrem officium; multo magis etiam caetera onera interdicenda signavit, et praelatis strepitus belli, etc. Haec enim et gentes inquirunt. Regibus Israel prohibitum est ne redirent in Aegyptum. Si dixerint quia omnia reliquerunt eo quod patrimonium et propria non habeant, sed tantum [Col. 0457B] dispensationem rerum pauperum sibi creditam, sic reliquerunt omnia imperatores, qui ex electione succedunt. Quod sequitur, alia duo complectuntur.



CAPUT LX.

V Hunc praefert titulum: De gradu et dignitate diaconorum.

Et si sapiens.] Glossa interlinealis cum sequent.

Subdiaconatum.] Id expressit Urbanus II uti legitur de aetate et qualitate ordinis, a multis multoties.

Alterius dioecesis.] V. Alterius multoties episcopi.

Substituantur.] Instituantur M.

Ad evangelizandum.] C. ad latus: Hoc videtur tantum archidiaconis convenire.

Cui commisisti Dominici corporis et sanguinis consecrationem, etc] Tam in Vita S. Laurentii, quae est apud Surium, quam in ipso Ambrosio l. I. Offic., cap. 41. (omissa dictione corporis) legitur Dominici [Col. 0457C] sanguinis consecrationem (sicut et in Paris. editione facta ex Romana) hoc est Dominicum sanguinem consecratum, populo scilicet distribuendum, ut ibi in missa: Haec commistio et consecratio. Sed quia non bene intellectum offendere videbatur, in Breviario Romano mutatum est, in dispensationem, quomodo legit sanctus Thomas parte tertia, quaestione octuagesima secunda, articulo tertio; et Baronius tomo secundo Annalium ecclesiasticorum anno ducentesimo sexagesimo primo.

Non quia sumat.] M. Non quia conficiat, vel semper sumat.

Conficitur corpus.] Conficit. M. Et cum majori reverentia conficitur praesentia, ministerio et testimonio ejus, diaconi nempe.

In majoribus.] Id abest in M.

Et ruralibus.] Et hoc omittit.

Praedicare ex auctoritate.] M. Ex officio. Quondam legi apud B. Hieronymum, quae hic subnoto: [Col. 0457D] Tunc denique ut aures habeamus ad Dominum, diaconus acclamat, ipse praedicat, ipse hortatur, etc. quae brevitatis studio omittimus. Consule t. VIII, De septem ordinibus Ecclesiae de quinto gradu. Praeterea de officio diaconi habetur dist. 25, c. 1 parag. Ad diaconum.

Exemplo B. Vincentii.] Surius post Metaphrasten refert Vitam S. Vincentii t. I, die 22, Januarii.

459 Vita, scientia.] Glossa interlinealis est, qua in praecedentibus saepius utitur auctor, ut idoneitatem et sufficientiam clericorum comprobet.



CAPUT LXI.

V. pro summario sic habet: De reverentia sacerdotalis officii. M. id omittit: Vel novitios.

Unde Cenomanensis episc.] C. Unde Viocenomanensis male cuidam scribit. M. in textu: Electo cuidam.

In summis enim sacerd.] Ait B. Gregor., l. II Expositionis [Col. 0458A] in 1 reg., cap. 3, post medium: Aetas virilis, tempus est administrandi sacerdotii. Sed omnia sequentia, sunt verba Hildeberti, usque: Sed objicitur.

Aetas prophetae.] Haec et sequentia redolent doctrinam B. Gregorii homilia 2 in Ezech. initio.

Detulit igitur aetati. Margo C. Quid majus ostenditur, quam puerum erigi supra senes?

Certusque limes.] Olim episcopatus, sicut et sacrorum ordinum, susceptio, in juniori aetate permittebatur facilius quam hodie. Limitat conc. Trid. aetatem episcopi.

Sed objicitur de Salom.] M. variat sic: Si Salomon duodennis inunctus est in regem, ob hoc forte bonos non habuit exitus. Jeremias, Daniel, Timotheus citra aetatem facti sunt prophetae et doctores; sed privilegia paucorum non faciunt consequentiam. Unde trahi non deberet in consequentiam; si trahatur, eligantur similes praedictis. Item [Col. 0458B] Isai., etc. Has objectiones solve cum B. Hier. t. IV in c. III Isaiae, v. 4.

Privilegia paucorum.] Regula Juris 74 in sexto. Quod alicui gratiose conceditur, trahi non debet ab aliis in exemplum. Aliquando aetate juvenes ordinantur sive sacerdotes, sive episcopi, urgente necessitate, neque hoc in argumentum trahi debet, ut liquet ex regula 78. Si praeterea privilegium visum sit personale, illam personam sequitur tantum, exstinguiturque cum ea, ut indicat regula septima, ibidem.

Item Isai. c. II.] M. c. IV. C. et V. c. VII. Initio notavi numerum capitum ab antiquis observatum.

Puer contra senem.] Margo M. Vita.

Ignobilis contra nob.] Idem: Genere. Abhinc, usque: Ideo Apostolus, tacent C. et V.

Et dicet.] Margo idem, scilicet M. Carnali affectione suos intrudentes. Videatur in hunc locum Isaiae commentarius B. Hier. t. IV.

[Col. 0458C] Ecclesiastes, c. I.] M. c. XXVIII.

Et voluptas.] C. Voluntas. Idem noto in psal. XXVI: Ut videam voluntatem, pro 460 voluptatem. Psal. IV: Ad Deum fontem vivum, pro fortem, vivum.

Sterilibus.] Id abest in C. et V.

Mane comedit.] M. omittit haec, usque: Item Hieronymus. C. vero tantum legit in ora laterali, unde reor haec a scholasticis subnotata fuisse.

Quid tu hic?] Ita textus Biblicus. V. Quia tu hic.

Aestimabat enim.] Glossa est in hunc locum, ut innuit C. sed illam nondum legi.

Vestimentum tibi est.] M. in margine: Omnia necessaria. Glossa interlinealis est.

Non statim judicio multitudinis.] Margo M. et C. huc refertur et est talis: modo non multitudinis, sed unius in conclavi.

Simile legitur. V. Simile Hier. causa 1. Vide eum [Col. 0458D] in c. III Michaeae.

Praesumptuose innuit.] M. Praesumptuose jactantur habere senectutem morum, etc.

Quasi diceret.] M. omittit aitque: Ut quasi alter Daniel propter vitam et merita jus spirituale meruerit, et generale jus infringatur canonum.

Quia remissus.] M. remissius, notatque in margine: I Reg. X.

I ad Tim., c. V.] Tria c. VI.

Annorum 25] C. Annorum 20. Fallitur.

Ne quibus opus.] M. Abbreviat: Ne quibus opus defensore, fiant administratores rerum alienarum.

Illud comicum.] C. illud canonicum. Vitium est.

Et cui opus paeda.] Abest in M. usque: Apostolus nonnisi.

Sexagenariam.] Supple Viduam. V. autem addit. Ubi scilicet dicit ad Timotheum: Vidua enim eligatur non minus annorum 60. Adnotavi locum ad latus.

[Col. 0459A] Aliis panem franget?] Alludit ad illud Threnorum IV: Parvuli petierunt panem, et non erat qui frangeret eis.

Esse discipuli] M. addit: Qui nec tiro fuit, etc.

Lubricum enim.] Id omittit M. usque: Item: Moyses.

Movente hominum aff.] M. Movente affectus (et addit) in comoediis, tragoediis, magis in seriis et veris Ecclesiae pastoribus eligendis.

Limina.] Statim subdit M. Pastor qui hoc non frequentaverit, cum Paulo non ab homine, etc.

Si apud Hebraeos.] B. Hieronymus proaemio in primum commentariorum in Ezechielem ad Eustochium, t. IV diximus hac de re, c. 4.

Milites ogeri ligneos.] Id abest in V.

Ad theatrum et spectaculum.] M. Ad theatri spectaculum.

I Reg., c. I.] Tria, c. III.

Non vult Anna.] M. hoc omittit, usque: Quia Ecclesia.

[Col. 0459B] Job, cap. XXXII.] Tria c. XXV.



461 CAPUT LXII.

Titulus V. prae aliis placuit addens, maxime.

Non opponentes.] Genuina lectio, ut patet ex c. XIII Ezech. V. et C. suo sensu utique bene: Non valentes latrare, sed opponentes se, etc.

Isaias, c. LXII.] C. et M. c. CLXXXIV.

Non quiescam.] Post haec sequitur in M. Speculatores Ecclesiae caeci omnes, nescierunt universi. Super muros, etc.

Ei Domino.] Solum C. Domino.

Depingi video.] Sequitur in M. Nondum enim stabilita videtur Ecclesia, etc., quae parenthesi consulto conclusi. V. et C. legunt simpliciter: In sacra Scriptura depingi video non sentio in opere.

Video non sentio.] M. Depingi video, qualem sentio in opere.

[Col. 0459C] Et iterum, c. XL.] V. c. CVIII. M. et C. c. CX.

Item idem, c. VI.] Tria c. XVII.

Pollutus non mendaciis.] M. praemittit G. verbo pollutus, quod est Glossa. Illam ego non legi, nec in interlineali, nec in ordinaria. Apparet tamen Nicolaum de Lira illam vidisse, quia, hoc sensu, ait: Sicut enim polluuntur labia loquendo quod non decet ita etiam tacendo quod decet. In Is. c. VI.

Ignitus calculus.] Credo ignitum fuisse, alioquin forcipibus non fuisset opus. C. omittit, ignitus.

Combussit mihi labium.] Nota marginem C. Sic visum est ei imaginarie. Non enim intelligendum quod adusta sint ei labia actualiter.

Iod: Heu, heu.] Manu scripta tria legunt: Ioth.

Parvulus lactens.] Tria: Lactans. Male. Nam lacteo, lac sugo, quod parvulorum est; lacto autem, lac praebeo, quod nutricum.

Act., cap. I.] V. et C. cap. XLVIII.

Et multiplicati sunt.] V. Etiamsi multiplicati sunt [Col. 0459D] supra numerum. Ad illud multiplicati, ait C. ad latus: Adversarii mei contra me.

Prov., c. I.] Tria, c. IV.

Id est in praelatis.] V. allucinatur: Id est in plateis.

Jerem., c. XXVI.] V. et M. c. XLIV.

Et c. III.] Tria: Et c. XII.

Act. XX.] Tria: Act. XCVIII.

Detestarentur.] C. et M. detestaretur. Apud B. Hieron. visuntur ea, quae de B. Joanne Bapt. infra habentur, t. VI in c. I, Matthaei.

In eccles. Historia.] V. In Vitas Patrum. Ruffinus eccles. Hist., l. X. Nicephorus, l. VIII.

Exsulante Athanasio.] C. Anastasio: Vitiose.

462 Papa.] Non Romanus. Omnes enim episcopi multis saeculis papae vocati sunt, ut multis locis videre est apud B. Hieronymum scribentem ad B. Augustinum contemporaneum suum. V. pro papa, legit episcopo Alexandrino. Etiam bene.

[Col. 0460A] Panem otiosus comedo.] V. et C. Panem otiosum comedo.

Cum Athanasio. C. iterum: Anastasio. Male.

Cur non magis.] Hoc, usque: et egrediens, omittit M.

Injungens sibi hoc.] Haec, usque: Justus, absunt in V.

Et sanctus est.] C. Verus est, forte, Verax est.

Athanasius.] C. ut supra, et infra: Anastasius.

In Socratico decreto.] Sic loquitur Boetius De conf. philosi, lib. I, prosa 4.

Similis est Catharo.] V. ad latus exponit, quis ille sit Catharus. Ait ergo: Id est haeretico Montano, vel Cataphryge: qui dicuntur Cataphryge a loco Phrygiae, unde primum orti sunt a Montano auctore. Cathari autem a munditia, quia se solos inter homines mundos putant. Tales haeretici, nempe Montanus, Prisca, Maximilla, adventum Spiritus sancti, non in apostolis, in se traditum asserebant. S. Hieronymus epistola ad Marcellam adversus Montanum, [Col. 0460B] quae incipit: Testimonia: in fine. Item epistola adversus Vigilantium quae incipit: Multa in orbe, t. II. Et multis aliis locis Montani ejus sequacium Cataphrygum haeresim insequitur et damnat. Vide t. VII, in Psal. CVII, ad illud: Et usque ad nubes veritas tua. B. Greg. t. II. Reg., l. IX, indict. 4, c. 61.

Pandere noli.] V. Prodere noli.

Jerem., c. LI.] V. c. CLIX; M. et C. c. CLXIX.

Et Anna et Mo.] Reor illud et Mo. indicare Moysen, qui similiter clamasse dicitur orando, ut Exodi, c. VIII. Et clamavit Moyses, etc. V. et C. Hoc solum habent: Et Susanna tacens clamavit, quod superest, adjeci ex M.

Ad confitendum peccata.] Recte id significat B. Hieron. tom. VI, c. IX. Matth., v. 33.

Augustinus.] Tom. II, ep. XIX, ad B. Hier., c. 4 in fine.

[Col. 0460C] Ad disputandum.] M. discrepat: Ad disputandum, ad litigandum bene tacetur. Sequitur ibi: Nisi disputatio fit collatio, qualis decet sanctos.

Decet sanctos.] C. Decet sacerdotem.

Pessimae taciturnitatis.] C. sunt autem causae pessimae, taciturnitas, timor mundanus vel humanus.

Nisi qui concupiscit.] Ita Seneca: Nil timet nisi qui sperat.

In os Demosthenis.] Supra subnotavi historiae locum.

Cum Atheniensibus.] M. et C. Contra Athenienses. Unde et quidam, etc. Reliqua desunt.

Non squinancem.] Melius synancem. Nam aliud Gallicum est: Esquinancie.

463 Et vim auctoritatis.] Sententia est B. Ambrosii in II epist. Cor., cap. VIII sub initium.

Paulus abstinuit.] M. variat sic: Paulus manibus victum quaeritans, non accepit a subditis necessaria.

[Col. 0460D] A, a, a.] M. Ah, ah, ah.

Sed nullus praelatorum.] M. Sed modo in praelatis prudentia excusat aetatem, quod falsum, etc.

Hoc autem vitium.] Usque: Quintilianus, abest in M.

Unde Hieronymus.] Vide epist. contra Helvidium t. II, quae incipit: Nuper rogatus.

Quod comparabile.] Subaudi est, vel videtur, ut clarior sensus evadat. M. idem aliis verbis exprimit: Cum sola Gallia monstris careat, Helvidius solus in ea sacerdos et laicus, non quia litteras nescierit, sed tropos ignorans loquendi et diversas acceptiones hujus nominis, primogenitus, B. Virgini obloquens erravit. Et vox poenitentiae.

Et lacrymae.] Hemistichium Ovidii l. III, de Ponto, elegia X.

Est et vox confessionis.] Vide supra c. 6 cum notis.

[Col. 0461A] In voce exsultationis.] C. In voce exsultationis et salutis in tabernaculis justorum. In his omnibus periculose tacetur.

Secunda.] Voce nempe. V. addit: Scilicet confessionis.

Tertia.] Iterum V. subdit: Orationis.

Quarta.] V. Scilicet laudis, id est praedicationis.

Eruditionis.] Supra in notis ad c. 6, collegi ly, eruditionis omitti, et subrogari inter has quinque species ly, sustentationis, seu consustentationis.



CAPUT LXIII.

Sugillato vitio.] initium, usque: Aperiat, abest in M. Incipit ergo hoc modo:

Aperiat os praelatus, quae duo alia m. s. omittunt, usque: Est enim tempus.

Scio enim te.] Haec absunt in M. aitque: Sanctum Dei non est dandum canibus, etc.

Malus detractionis.] His carent V. et C. usque: Unde Ezechielis.

[Col. 0461B] Circa praedicatorem.] V. praedicationem.

Et incapacitate.] M. et incapacitas.

Quae fit ad privatam.] C. et M. Quae de vitio linguae fit ad privatam personam.

Ubi quandoque.] M. omittit ubi.

Frustra quidem niti.] Post Terentium B. Hier. epist. ad Domnionem et Rogatianum, quae incipit: Utrum difficilius.

464 Jeremias, c. XXV.] V. c. III.

Si malum exemplum.] C. Si malis exemplum timetur.



CAPUT LXIV.

Non Dominus.] V. Sicut advena et peregrinus, et nunquam: desunt alia: C. Sicut advena et multum tace, et nunquam, etc. Ly: et multum tace, omisi, quia paulo post repetitur.

Si vis amari.] C. in margine: Charitatem ponit. M. autem ad latus habet: Raritatem notat. Quod ad [Col. 0461C] illud refer: Multum tace, hoc est raro loquere.

Semper tacuit. M. Diu tacuit. De Lantfranco dixi supra c. 10. post medium. Mirabile exemplum refert Contipratanus de monacho Affligemiensi in Brabantia, qui ob silentii assiduam custodiam Radulphus tacens dictus est. Hic cum in praefato suo monasterio grande incendium videret, confisus de bonitate Dei, talia protulit verba: Stet ignis hac hora; flamma penitus conquiescas: qui prius per sexdecim annos ne vel syllabam protulerat. l. II, Apum, c. 13, n. 4.

Quasi frenum.] Omittit M.

Sicut tutius.] M. Sicut minus.

Misericordiae.] Abest in M.

Tutius auditur.] Hanc sententiam solum M. legit.

Ut voces ejus habeant.] M. Immediate post haec: Maria conservabat omnia verba haec conferens in corde suo. Lucae II.

Non de summitate.] C. et V. Non de summis labiis.

[Col. 0461D] Ut autem distinguantur.] M. tacet, usque: Duplices.

Utentes malo.] C. Veteres malo. Non sapit.

Ut autem vitium.] Iterum M. omittit, ibique incipit novam periodum: Nota quod tripliciter.

Fili, ne te laudent.] Hoc proverbium omittit V.

De omni otioso.] Usque: In Ecclesiastico, c. XXVIII. Solum M. habet.

Ecclesiastico, c. XXVIII.] V. c. LXXV. C. LXXXIII.

Jacobi, c. III.] C. et V. c. VI Ad marginem C. haec adverti: Quomodo quidam sanctorum (haud dubium quin B. Laurentius) tortores suos in iram concitaverunt dicentes: Versa et manduca. Plus possum, qui torqueor quam potest ipse qui torquet, forte ex interna revelatione, et familiari consilio Spiritus sancti.



CAPUT LXV.

Ut officium praelati.] M. Bis legit: Ut officium praelati plenius prosequamur, et etiam ejus incautam [Col. 0462A] loquacitatem plenius exsequamur. 465 etc. C. pro exsequamur rursus legit prosequamur. V. melius persequamur.

Et modestia.] V. et moderantia.

Carnalibus vero.] M. ex parte tacet: Carnalibus historica debet praedicator annuntiare.

Apostolici viri.] C. et V. Id omittunt, et alia reponunt. Quae? Audi: ascendunt montes et descendunt campi, qui idem sunt montibus, in locum quem fundasti eis. Ps. CIII.

Ad Cor. c. II] Tria c. VII.

Sublimitatem.] Recte V. quia textui respondet biblico. Non in sublimitate sermonis, vel per sublimitatem sermonis, ut habent Graeca, et duo m. SS. Lovaniensium. M. et C. Subtilitatem.

Idem cap. III.] Tria c. XIV.

Idem cap. IX.] Tria XLI.

Ad Rom. cap. I] Tria c. III.

I. Cor. cap. IX.] Eadem cap. XLI.

[Col. 0462B] II. ad Cor. V.] Item eadem c. XV.

Urget nos.] Haec monet nos C.

Ob hoc etiam.] M. Id omittit, sicque habet: Hinc est quod salivae et salivaria et infantilia verba, etc.

Et virilia verba maio.] C. Praelatus enim, et virilia, et infantilia verba minoribus habere debet: M. autem: Ita praelatus minora minoribus. Jacob vidit angelos, etc. Ad haec refero marginem C. Ne nimis subtilia et profunda dicant.

Hortensius]. M. hujus non meminit in textu. De Hortensio agit Cicero in Bruto.

Capitolio.] C. capitulo, etiam admitto. Nam praelatorum est capitulariter hortari et monere sibi subditos.

Divinis eloquiis admisceat.] Margo C. Ex imperitia et ostensione litterarum. M. ibidem: Experientia vel ostentatione.

Quaerentes potius.] Hoc, usque: in templo, omittit M.

[Col. 0462C] Super quod Samarit.] Haec usque; cophinus, omittit V.

Quatuor verba ponit.] M. variat hoc modo: Tria dicit ad vitia exstirpanda (et omittit ly disperdas) duo ad virtutes inserendas. Evellas: per contritionem quam infundit mentibus auditorum. Destruas, per confessionem; dissipes, per satisfactionem; aedifices, praedicando; et plantes, consolando.

Quod fit per vitiorum.] C. quod fit per judicium, increpationem, confessionis auditionem, etc.

Sunt ergo praelati cophini.] M. sic habet. Et notandum quod confessor debet esse cophinus, in quo portentur et mundentur sordes civitatis Dei, sicut dicitur de Joseph: Manus ejus in cophino servierunt. Et debet apponere subdito suo confitenti; primo vinum compunctionis, et postea oleum dulcedinis et consolationis, 466 exemplo Samaritani, qui vinum et oleum infudit vulneribus sauciati. [Col. 0462D] Debet etiam condolere suo confitenti, et promittere comportare onus injunctae poenitentiae. (Ex B. Greg. Pasto. 2, p. c. 6). Et maxime ad tria debet confessor hortari confitentem suum, scilicet, ut occasionem peccati fugiat, etc. (Item Mor. 20, c. 8.)

Et ut negligentiam.] C. et V. Et ut habeat diligentiam pro peccatis satisfaciendi. Sequitur autem: Item super Esther c. I, quod M. omittit. Reliqua hujus capitis, et M. solo collegi.

Statim currendum est ad confessorem.] Et hoc ad bene esse; non autem de novo peccat, qui differt confiteri usque ad primam occasionem. Interim securum est et laudabile post peccatum conteri cum proposito emendationis, et confessionis faciendae prima data opportunitate.

Satisfactionis incurritur.] Correxi M. legebat enim: Non incurritur.

Bien jujar.] Forte secundum Hispanos, Juzgar.

Totum officium praelati.] Ita finiunt C. et V. at M. [Col. 0463A] addit: Scilicet bene judicare, praedicare, poenitentiam injungere. Et Sciendum, etc., quae ad caput sequens pertinent.



CAPUT LXVI.

In summariis vel titulis trium exemplarium, varietas est. C. enim. De officio praelati tripartito. V. autem: Contra acceptionem personarum. M. caput praesens a praecedenti non dividit, in margine tamen laterali hoc subnotat: De acceptione personarum.

Priusquam aliquid hic subnotem, velim te monitum, Lector, me verbotenus, ut loquuntur, descripsisse exemplar M. ab hoc capite 66, usque ad illa verba cap. 80. Interjectionem, indignationem mentis exprimentem, etc., et hoc causa evitandi laboris continui. Cum enim Marchianense m. S. ab aliis duobus maxime recedat, tum multimoda lectionis varietate, cum ordinis sententiarum dispositione praepostera; ita aegre admodum ad singulas periodos, [Col. 0463B] vel sententias, cum duobus aliis exemplaribus conferri potuit, eoque minus ad notas communes revocari. Quae vero ex M. descripsi immediate post notas nostras in caput operis ultimum reposui.

Nunc prosequor subnotare ex C. et V.

Augustinus.] Loco Augustini quidam possent dicere Anbrosii in c. II, ad Rom. sed verisimilius est falso tribui Ambrosio, etsi non constet Augustini esse sententiam.

Puto propter religionem.] C. puta religione et honestate vitae. In margine vero, ad illud, honestate vitae, haec subnotat: Quam solam attendit Deus, scilicet meritum vitae.

Est abjectio personae.] Margo C. Abjectio honorificentiae crimen est sicut et abusus ejus, qui dicitur abjectio personae.

Sunt autem quaedam mediae.] Idem C. ad marginem: Propter quam istarum 467 acceptio personae veniale peccatum est, vel criminale, et quando magis [Col. 0463C] criminale, dubium est.

Aballiardo.] V. Abalardo.

Lenonis.] C. Leonis.

Jacobus c. II.] Duo, c. IV.

Intus ita judicat.] C. in margine: Quod videtur velle littera haec: Nonne judicatis apud vosmetipsos, etc. Etiam haec ex Glossa in hunc locum Jacobi, verbis tamen diversis, colliguntur.

Sed per conscientiam] Margo C. Novit enim eum justum. V. Sed per scientiam.

Deut. c. I.] C. c. II. V. c. 70 et 29. Non erat, quia etiam c. XVI, versibus 19 et 20 item repetitur.

Item Job XXXII] C. Job XXIII. V. 13.

In Ecclesiastico dicitur.] Notatur in m. S. S. c. XXII.

Judae canonica.] Duo, hoc est C. et V. c. 3. Olim in plura capita dissecabatur epistola B. Judae apostoli.

Mirantes personas.] C. ad latus exponit: Accipientes. [Col. 0463D] M. autem laudantes.

Phinees zelo Dei.] V. Phinees telo Dei male.

Boamundus.] Recte V. sicut ex Baronio patet t. XII, ad annum 1100, fol. 12. C. Boimundus.

Mahometica.] V. Machometica. C. Macometica. Ita antiquitus, uti etiam hodie Teutonici pronuntiant nichil pro nihil.

I. Reg. cap. XIV.] Duo cap. XXV.

Jonathas contra decretum.] Audi marginem C. Hinc autem argumentatur, quod talis est convenientia et potestas populi, non dico contra, sed erga regem, et cleri contra praelatum et episcopum suum M. in textu sic ait post hoc exemplum de Jonatha. Et habes hic argumentum, quod princeps non debet aliquid facere sine consensu populi, nec etiam praelatus sine consilio cleri.

Item Exodi XXXII.] V. 123. C. 122.

Tanta aequitate.] Textus B. Gregorii: Tanta aequalitate.

[Col. 0464A] Intra Ecclesiam vivere.] Hoc unicum verbum, vivere, omittit C.

Esse Dei negat.] Ad hanc B. Gregorii expositionem ait margo C. Terreat his verbis maxime praelatum.

Vitam carnalium.] Idem margo: Quasi nec propter carnalem affectum, nec propter aliam causam.

Item, Aman.] V. notat c. VII. Esther. Hodie V est.

Nec motus est de loco.] Sed quomodo non, inquit margo C. cum Apostolus potestates praecipiat honorari, iste autem secundus fuit a rege? Ad Rom. cap. XIII.

Joannis c. IV.] Duo c. XXXVIII.



468 CAPUT LXVII.

Procrustes.] Latro insignis in Attica regione, de quo Plutarchus in Theseo.

Summum jus summa.] V. Summum jus summa [Col. 0464B] injuria est. Ex Cicerone primo Offic.

In remissione peccare.] Hoc est, remissius agendo, aut cum mitigatione poenae debitae.

In omni opere.] C. in omni tempore.

Reputavit prudentiss.] Ait Cato:

Stultitiam simulare loco prudentia summa.

Parabolarum c. XV.] Duo c. XXXII.

De S. Malachia.] Cujus vitam conscripsit mellifluus doctor S. Bernardus.

De abbate Igniacensi.] Nomine Humberto, de quo idem Sanctus Bernardus in ep. 141, et in sermone. Vitam B. Humberti Igniac. Gallice conscriptam vidi inter aliquot alias Ord. Cisterc. Sanctorum abbatum, editas a R. D. Joanne d' Assignies Camberonensi monacho hodie abbate Nizellensi meritissimo. De eodem Humberto Menologium Cisterc. die 7 Septemb. et alii, quos citat Chrysost. Henriquez in notis ad eumdem diem.

Ter flevisse legitur.] Nimirum: In suscitatione [Col. 0464C] Lazari, Joan. XI. Super civitatem Luc. XIX. Et in oratione, uti colligitur ex c. V, ad Hebraeos.

Maxime cum omnes defectus.] C. ad latus elucidationis gratia legit versus Juvenalis sat. 9.

Deprendas animi tormenta latentis in aegro

Corpore, deprendas et gaudia, sumat utrumque

Inde habitum facies.

Sed nunquid potuit Deus bene risisse?.] De hac quaestione videatur Joannes in Nider Formicario lib. I, c. 11.

Suspectus tibi habeatur.] Post rixam risus, simulationis est indicium. Ita C. in ora laterali.



CAPUT LXVIII.

Vivendique modis.] C. videndique modi.

Parit notam.] Ita sane: Nam nimia familiaritas parit contemptum, raritas admirationem conciliat.

Conveniunt Christiano.] Ita legit textus S. Hier. ep. ad Eustochium de Custodia virginitatis quae incipit: Audi filia: in fine c. 12, t. I. C. sic habet. Vel [Col. 0464D] in veste laudem pariunt. Item Aug.

Item Aug.] Aliquid simile habet t. III, l. I. De doct. Christ. c. 4.

Aut aliquid significet.] Ait margo C. Tali praecipitur, ut de omnibus aliquid degustet, ne suspectus sit.

Item idem.] August. t. VI, l. De bono conjugali c. 31.

469 Dummodo his.] C. in margine: Ne mos geratur, ne saeculo conformemur.

Merearisque dicier. Respicit ad versum Persii sat. I.

At pulchrum digito monstrari, et dicier: Hic est.

Sed conspici cupiunt.] Addit margo C. Ut clericus, vel laicus, et hujusmodi.

Sensum communem.] C. dividit: Sensum, communionem, humanitatem. Senecam sumus seculi.

Ita usitatas.] M. inusitatas legit, sed contra originale et alia exemplaria.

[Col. 0465A] Non incompta.] C. non incomposita.

Non poenam.] Addit margo C. Et sobrietatem ineptam.

Sed non agnoscant.] Textus Senecae: Sed et agnoscant.

Quemadmodum argento.] Sic originale, nostra: Quemadmodum fictilibus argento. Sed illud quemadmodum fictilibus adjecimus in fine sententiae ex eodem originali.



CAPUT LXIX.

Quae familiarius.] C. Quae familiaribus. M. Quae magis proprie dicitur solitudo.

Aut commendat.] Exemplo, ait Lypsius ad haec.

Aut imprimit.] Verbo.

Allinit.] Conversatione.

Inter homines fui.] Margo C. In turba. Turba enim semper turbata est a nominis etymologia.

Subducendus itaque.] Idem Seneca infra in eadem epist. Variat saepius M. in hac epistola Senecae. Vide [Col. 0465B] post notas nostras ad caput ultimum hujus operis.

Tam magno comitatu.] V. cum magno comitatu. At C. cum magno conatu. Observavi textum Senecae.

Unum exemplum.] Ita M. cum Seneca. Duo: Unde exemplum. Sequitur: Simplici animo. Ly animo omittit Seneca.

Si te eis conformes.] Haec absunt a textu Senecae.

Item Hieronymus.] C. in latere: In Vita S. Pauli, scilicet eremit. Sed ibi non habetur.

Jerem. c. XV.] V. et C. c. 62.

Amaritudine replesti.] Ita interpretatio B. Hieronymi in ipsius commentario, et LXX Interpretes; hodie tamen legitur: Comminatione replesti me.



CAPUT LXX.

C. Pro titulo: De mala societate fugienda.

A convictu mores.] Seneca: Sumuntur a conversantibus mores. l. III. De ira c, 8.

470 Colloquia mala.] Versus Menandri poetae. C. corda prava.

[Col. 0465C] Ecclesiasticus c. IX.] C. 31. V. 32.

Et philosophus.] Seneca epist. 19. post Epicurum.

Et Augustinus.] Forte Greg. l. IX, epist. 49. vel synodi generalis, cui praesedit, c. 2. Item 2. q. 7. Cum Pastoris.

Natura est cum bonis.] Id est voluntas, inquit V. inter lineas.

Qualis enim judex.] Rex velit honesta nemo non eadem velit. Vel:

Regis ad exemplum totus componitur orbis.

Eccles. c. XIII.] V. et C. c. 40.

Diligit simile.] C. ad latus: Cum sancto sanctus eris (Psal. XVII).

Maxime cavenda est.] Quia perniciosa, teste Seneca ep. 7.

Parabol. c. XIII.] C. et V. c 29

Describitur Scylla.] Haec habes apud B. Hier. l. IV. Pro aemio intertium Commentariorum in Jeremiam, et ep. ad Heliodorum De laude vitae solitariae t. l.

[Col. 0465D] Harpyiis similes.] De Harpyia ave, Virg. 3. Aeneidos et Cantiprat. l. I De apibus cap. 25.

Res divitum.] Margo C. Status divitum.

Ranae in penetralibus.] Diserte in hunc locum B. Hieronymus: In ranis, inquit, poetarum carmina designantur, qui a Catholica regula discrepantes regum terrenorum corda deceptionum fabulis replent.

Status potentum meticulosus.] Margo C. Res pauperum in tuto est.

I. Reg. XIV.] Duo XXV.

I. Reg. XIX.] Alias XXXII.



CAPUT LXXI.

V. Pro titulo legit: Contra carnales affectus.

Opera ex carnali.] C. ad marginem: Titulo de consanguinitate, et titulo de indignorum promotione.

Non praeposuerit.] Margo C. Tempore et loco semper utiliora praeponenda sunt minus utilibus.

Moderari debere.] V. Temperari debere.

Sed mugientibus.] Perperam C. Sed nec mugientibus. Nam ex B. Gregorio convincitur loco in margine [Col. 0466A] citato. Ait enim: Dant ab intimis mugitus, et tamen ab itinere non deflectunt gressus. V. legit: Sed mugientes: male, quia peccat in casu.

Praesertim in spiritualibus.] C. Praesertim non in spiritualibus.

Ob quam.] Nempe uxorem. V. Ob hoc.

Levit. XXI,] C. Levit. LXX. V. 71.

Ad vocem Salvatoris.] C. ad latus: Lazare veni foras Joan. XI.

471 Reddamus parentibus.] Margo C. Scilicet necessaria vitae.

Hoc quo ad necessi.] C. Hoc quod ad necessitatem. Similiter subsequitur. Hoc quod ad cautelam, etc.

Ob hoc Benedictus] Vitam et miracula S. Patris nostri Benedicti conscripsit B. Greg., papa t. I, Dial. l. II.

Aegydius.] Videto vitam apud Surium t. V. die 1 Septembr.

[Col. 0466B] Ingressi sunt.] V. Ingressa sunt.

Judicum 9.] V. Judicum XV, C. Judic. XI.

Joathae] Duo Jonathae, sed vitiose.

Promoverant.] Margo C. Et parte factis Godeonis.

Ubi ait Augustinus.] T. X, serm. 6 De verbis Apostoli.

A latere descendentes.] C. in margine. Scilicet nepotes nostros.

Tirocinii] C. in margine: Militiae novae. Sacramentum est genus militiae. Vide notas Erasmi in hunc locum.

Non est nobis ferreum.] C. ibidem: Sicut nec tibi.

Non ex silice natos.] C. et V. non ex silice natus. Juxta textum Hieronymianum restitui.

Mammae lallare.] Duo eadem pro lallare, legunt: Lac dare. Similiter restitui. Ait autem Persius sat. 3.


[Col. 0466C] Et similis regum pueris, pappare minutum
Poscis, et iratus mammae lallare recusas?

Pappare idem est quod edere; unde puerorum cibum pappam dicimus.

Retundendus est mucrone.] Sic legi in duobus, etsi textus B. Hieronymi pro mucrone legat muro.

Alicui parentoso V. Alicui parentum ipsius.

Item, exemplo templa.] V. post ly committi, ait: Sed nec templario licet habere famulum cognatum. Ad hoc etiam valet exemplum episcopi, etc. Fusius de Templariis in textu C.

Quando me in apicem.] C. Quoniam me in apicem.

Item IV Reg. IV Mitte] C. post promovistis subjungit; item Reg. III in fine; et 10 et 16 in medio, Et III Reg. IX et 23 in medio. Item IV Regum LXIII. Mitte. Hic conveniunt V. et C. Restitui caput secundum hodiernam biblicam lectionem: IV Reg. IV, alias 63.

[Col. 0466D] Vae qui aedificant Sion in.] Citatur Habacuc, qui tamen pro Sion, habet civitatem in textu. Michaeae III. Sion in sanguinibus legitur.



CAPUT LXXII.

Solitudinem operis.] Duo pro operis legebant temporis sed restitui ex antedictis. Nam in fine c. 69, ubi solitudo trifariam dividitur, sic legitur: Solitudo loci, pectoris et operis.

472 Duo quippe sunt genera.] Videto genera monachorum apud B. Hieronymum t. l. ep. ad Eustochium de custodia virg. c. 15, et post eum B. Patrem nostrum Benedictum Regulae suae c. 1.

Secunda excelsior.] Ly excelsior omittit V.

Bonosus tuus.] Male M. Onesimus tuus.

Cedant huic veritati.] Restitui ex textu Hieronymiano usque ad illa verba contempta matre. Nam haec omittebant C. et V.

Onesimus.] C. fallitur. Honestissimus pro Onesimus.

[Col. 0467A] Censu factus.] V. censum dedit nomen suum. Reliqua reticet.

Membra deformi.] Duo: membra deformia. Restitui ex Hier

Nullo Euriporum austro.] Impressa quaedam Hieronymiana, non tamen Erasmi opera, legunt: Nulla riparum amoenitate. Vide Erasmi notas in hunc locum.

Aut Dominum rogat.] Impressa: Cum Dominum rogat.

Ibi cibarios panes.] Memini M. legere cribrarios.

Secretum arboris.] C. et V. secretum aeris.

Ostendit.] Tolerabile est. Impressa ostendunt.

Querulas sive garrulas, ut M.

Ligna non emam.] Impressa S. Hier. Non coemam.

Calidus vigilabo. Impressa calidius.

Utilius non algebo.] Impressa vilius non, etc.

Item, Maximinus.] Episcopus Trevirensis, de quo [Col. 0467B] Usuardus in martyr. 29 Maii. C. Item, Maximianus. Margo C. Addit: In Legenda omnium sanctorum. Vitam habet Surius t. III.

Unde Stilpon.] Consule ep. 10 Senecae, initio; primo tamen finem 9 percurras. V. et C. Stilbon.

Ut vide quo judicium.] C. variat hic; et vide quod judicium tui habeo scilicet, audeo, etc. Senecam observavi ep. 10.

Abeat.] V. incorrecte, habeat. Vide Senecam ep. 10.

Iratum et furibuudum.] Haec duo non habet textus Senecae.

Exponit.] Senecae textus, expromit.

Te malim esse.] Ex Seneca restitui ly te, quod omisisse oberat multum.

Qui non aspectus tantum.] Restitui ex eodem Seneca. Nam duo pro aspectus sic habent: Qui non praesens tantum, quomodo quidam monent, teste Lipsio, in suis libris legi; et ipse testatur omnes libros Senecae habere: Qui non actus tantum.

[Col. 0467C] Semper tibi ostende.] Ita Seneca C. pro ostende, habet effice.

Aegyptiaca.] Hujus Mariae Aegyptiacae vitam conscripsit Sophronius Hierosolymitanus epis. teste Nicephoro l. VII, c. 5, et eam habet Surius t. II, die 9 Aprilis. Alteram vitam m. S. metro per Hildebertum Cenoman. episcopum conscriptam vidi in celeberrimo monast. Bonae Spei Ord. Praemonstrat

Item c. XLIX.] C. c. 73, V. 63.

473 Asor. Ait margo C. Asor, sagitta interpretatur. Mundus autem plenus est sagittis et laqueis, et ob hoc fugiendus.

Martinus adhuc duodenis.] Vide vitam ejusdem apud Surium t. VI per Severum Sulpicium editam.

B. Germanus.] Hujus vitam habes apud Surium t. IV (die 31 Julii).

Remigius Remensis.] Exstat vita per Hincmarum conscripta. Sur. t. I et V. M. addit post Remigius, filius comitis Laudunensis.

[Col. 0467D] Secundum temperantius.] V. Secundum temperaratius, extremum et appetibilius.

Periculum primi.] C. Periculum populi quod est in civitate. Primus, quod est in singularitate; Vae soli, etc. Clarius est quod in textu reposui ex V.

Circumcisi paucitate.] Ait C. ad latus: Paucitas enim quasi media via eligenda est in perfectis.

Offendit et offenditur.] C. Ostendit et ostenditur.

Redundat in singulos.] Dum fratribus suis, ea quae foris. (In Reg. c. LXVII) viderit, refert; quia, ut ait S. Benedictus, plurima destructio est.



CAPUT LXXIII.

Achan peccante.] Duo Achor.

Consentit.] Forte distinguendum est inter majorem et minorem consensum, ait C. in margine.

Deperit inde nihil.] Hemistichium Ovidii De amoribus.

Signum tantum.] In cantando. Margo C.

Per multitudinem.] V. pro multitudine.

[Col. 0468A] Super II librum Regum.] C. et V. vitiose legebant: Super III librum Regum. His similia vidi apud B. Aug. t. III, l. II. De mirabilibus S. Scripturae c. 13. Praeterea citantur hae sententiae de poenitent. dist. 3. Illud vero: Item 1, quaest. 4. Ecclesia quae.

Septuaginta millia.] Non, Octoginta millia, ut C.

Heli pro iniquitate.] Nihil immutavi, etsi haec verba non sint Josephi, sed potius B. Hieronymi t. II adversus Jovinianum l. I, cap. 20, quae etiam in Glossa ad I Reg. c. II recensentur.

Severa animadversione.] V. Saeva animadversione.

Primo Reg. c. XXVIII.] V. c. XLV C. c. XLVI. Circa haec attendendus est margo C. Spiritum sanctum exstinguit, qui non libere (puta metu pressus, vel alia causa indebita) loquitur veritatem, vel celat.



474 CAPUT LXXIV.

V. Variat in summario: Quod pro facili occasione [Col. 0468B] Sancti se reos dicunt alicujus peccati etiam gravissimi.

Se reum peccati consti.] C. Hanc sententiam repetit in margine paucis immutatis: Vir sanctus pro modica occasione se reum peccati constituit, quod manu, vel verbo expresso non impletur.

II Reg. XXIII.] V. II Reg. XLIX. C. II Reg. XXVI.

Super periculo.] Quia exposuerunt vitam, ut aquam haurirent, et asportarent Davidi.

Act. apost. c. XX.] V. c. XLVIII. C. c. LXIX.

Deut. c. XIX.] V. c. LXXXV. C. LXXXIV.

Ecclesiae servaveris.] V. pro Ecclesiae, legit personae.

Ruticulas et apodiationes.] V. haec omittit. Sic enim: Facies murum tecti, etsi planum sit per circuitum. M. pro ruticulas, habet luticulas. Forte reticula vel retinacula. Apodiationes seu fulcra sive retinacula, quibus inniti possunt, qui, post ambulationes in podio, conquiescere volunt, Gallice des [Col. 0468C] apuys.

Murum tecti, etsi planum.] C. Murum declivum, etsi planum sit. Ad haec ait margo C. Cur igitur aedificantur Ecclesiae turritae, et tam altae?

Sic et advocatus.] Vide infra M. quia variat hic.

Per apenninum.] V. per appenninum. C. per alpenninum. De Apenninis montibus scribit Plinius III 12. De Apennicolis vero Virg. 11, Aeneidos:


. . . . . Apennicolae bellator filius anni.

Item Job cap. IX.] C. c. XI, V. c. XL.

In Num. c. XXXII.] C. et V. c. LXVII.

Item Exodi XXI.] V. Exod. LIII, C. LII.

Robertus Ambianensis episcopus.] Is videtur esse qui in Gallia Christiana Claudii Roberti recensetur quadragesimus anno 1166.

Sanctus etiam Maurilius Andegavensis.] C. Maurilius Cenomanensis, sed male. In catalogo Claudii Roberti est trigesimus, et vocatur Mauriolus. Usuardus in Martyrol. die 13. Septembris vocat Maurilionem. [Col. 0468D] Exstat vita apud Vincentium Bellovac. 1. XXI Speculi historialis c. CXXVI per Fortunatum episc. Pictaviensem conscripta.

Ad baptizandum puerum.] Ex vita ejusdem B. Maurilii colligitur loquendum, non de puero baptizando, sed confirmando. Vide t. V. Surii die 13. Septembris. Exemplum simile huic habetur in exemplari M. de quodam Cameracensi episcopo. Vide illud infra, post notas ad caput ultimum hujus operis.



475 CAPUT LXXV.

C. Pro summario aut titulo habet: Contra superstitiosos, male.

Quod in se agitur.] B. Augustinus in Ps. CXVIII. Conc. 12. Quod in se ipso agitur. Fallitur C. Quod in se agitatur. V. posset tolerari: Quod in se agit.

Superficialia.] Quasi ad apparentiam duntaxat. C. supercilia, abusus Amanuensis.

Vel propter laudes.] Glossa est interlinealis et ordinaria [Col. 0469A] in c. VI Matthaei, sed reor auctorem haec immediate hausisse ex Beato Augustino. tom. VIII. In psalm. CXVIII, conc. 12.

Judicium autem rerum.] Solum V. addit: Manifestatum. Videatur hac de re doctrina B. Thomae 2, 2 q. 60, a. 4.

Dubia in meliorem partem.] Solvit haec clare idem, loco eodem.

Ad Rom. XIV.] Duo 45.

Ad Gal. cap. VI.] V. c. XII. C. ad Ephes. c XII.

Proterve exagitando.] Haec desumpsit ex B. August. tom. IV, libro exposit. in hunc locum.

Praescindendae communionis.] Textus B. Augustini, legit praecidendae, sed varietas est nominis non rei, ideoque retinui eam, quae in m. S. S. erat lectio. C. non communionis, sed commonitionis, vitiose.

I ad Cor. c. IV.] V. c. XVI.

Item ad Rom. XIV.] Duo XLV.

Augustinus De civitate.] C. ad latus, corrigit quod [Col. 0469B] in textu habet, hoc modo: Lege, Trinitate. Sed nec in libris De Trinitate, nec De civitate hunc locum vidi, sed t. IV, l. II. De serm. Domini in monte c. 18, per totum.

Alienae vel malitiae.] Glossa in illud II Cor. I, v. 12. Et sinceritate Dei, ait: Alienae malitiae, etc., omittit Vel. Considera Glossam hic.

Lectum de cin.] Haec de re habes exemplum in exemplari M. infra post notas omnes.

Sardanapali.] Sardanapalus fuit postremus rex Assyriorum, vir muliere corruptior, inquit Justinus l. I. Unde emanavit proverbium: Sardanapalo mollior. Hoc proverbio utitur Tertullianus t. I, libro De pallio c. IV, n. 79.

Unctum Domini.] Sacerdotem scilicet. Ita censet M. vel certe episcopum.

Jacobi c. IV.] V. et C. c. 9.

Ecclesiasticus c. XI.] Eadem cap. XXXVI.



476 CAPUT LXXVI.

[Col. 0469C] V. Pro titulo legit: De rumorosis et rumusculosis.

II ad Thess. III.] V. et C. II ad Thess. v.

Et obsecramus.] C. Et objurgamus.

Et rumusculis.] Hoc redolet Glossam interl. in hunc locum. Sic enim: Non rumorosi.

Et Quintus Curtius.] Exemplaria sic habent in textu. At C. ad marginem corrigit sic: Lege, Mutius. De hoc Cicero in Verrem.

Fama malum.] Versus Virg. 4 Aeneidos per modum parenthesis sublegendi.

Et proferens illoto.] C. illico.

Tales bibulas.] Ex B. Bernardo De consideratione ad Eugenium papam.

Debeat esse certa.] Non tamen in judicio, ait margo C.

Recula ipsius.] Recula diminutivum a re. C. legit Regula.

Socrates praecepit.] Hoc Socratis praeceptum observavit Aristoteles, prout supra ostenditur c. 5 in [Col. 0469D] fine, et in notis.

Et Eccli. c. XXXII.] C. c. 85 V. 86.

Manifestat.] Id est solvere voluerit, inquit C. in margine. Plura invenies hac de re capite 5 hujus operis.

Item Eccli. XXIX] C. 65.

In Parab. c. IV.] C. c. 14.

Dissimile erit.] Id est difficile. Ita C ad latus.

Verba inenarrabilia.] Margo C. vitiose corrigit: enarrabilia. Nam textus biblicus contradicit.

Summa ergo summarum.] Isne Seneca ep. 40 in fine.

Et philosophus.] Quis ille philosophus? Isne Seneca? Nondum in eo hanc sententiam legi. Interea primarium hujus sententiae auctorem dicam esse Plautum in Mostellaria actu 1, scena 1 initio.

Nec liberare metus.] Duo posteriora hemistichia, quae sunt Statii Thebaidos lib. XI omittit C. V. pro liberare habet librare. Hic impressa sequor.

Imperator Augustus.] Praeter hoc exemplum, adhuc aliud habet exemplar M. Vide illud infra post notas.



CAPUT LXXVII.
[Col. 0470A]

V. Caret titulo, neque intercapedine hoc caput dividit a praecedente.

Comitatur inconstantia.] C. communicatur.

Eccli. c. XXXIII.] C. LXXXVI V. 87.

Mulierum est inconst.] Glossa interlin. in hunc loc.

477 Tremulum caput.] De signo in Cain posito diximus supra in c. II.

Et Isa. III.] V. et C. Isa. VIII.

Et Parab. c. IV.] V. c. 13, C. 14.



CAPUT LXXVIII.

C. Paucis titulum perficit: Contra peregrina judicia.

Ariolos sciscitetur.] C. ad latus ait: Lege suscitet vel suscitetur. Quid hoc est? Ergone fallitur sacrae Scripturae textus?

Per gladium vel praelium.] Utique placebat. V. Vel pelvim.

Vel incarminatoris.] C. hic Carminatoris, infra [Col. 0470B] autem Incarminationes. Gallice charmes.

Sed quomodo intelligam.] Haec restitui ex Bibliis sacris. Alioquin duo: Sed quomodo intelligam per illum esse locutum Dominum? Hoc habebis signum: sic quod propheta ille praedixerit, non evenerit, et hoc Dominus locutus est (V. et hoc Dominus est non locutus) sed per tumorem animi propheta confinxerit, etc.

Sed peregrina judicia.] Margo C. Sicut Ecclesiastica sacramenta faciunt.

Istis enim.] V. Illic enim.

Si autem evenerit.] Idem margo: Procuratione diaboli, permissione Dei.

Item c. XVII.] V. c. 86. C. 76.

Glossa: Non nisi.] C. Qui interficietur gladio. Non nisi, etc. Amanuensis, gladio pro Glossa scripsit. Sic enim Glossa ordin. Attestationes scilicet legis prophetarum, et Evangelii, secundum illud Joan. XI. Sermo quem locutus sum, ille judicabit eum in novissimo [Col. 0470C] die.

Ad Hebraeos VI.] Duo 9.

Scriptura memoret.] Num. c. V. Hoc quoque caput citatur Causa 2. q. 4. Consuluisti.

Propter numiam Propter hanc eamdem causam, inquit margo V. prohibitum est in capitulo generali apud Cistercium, non haberi Decreta Gratiani in claustris nostris; quia quidam simpliciores abbates abutebantur eorum auctoritate ad furta monasterii investiganda. Percurre textum M. hoc loco, quia multa exempla recenset.

Igitur nec in eo quodminus.] Similiter propter incertitudinem peregrini judicii, ait C. ad latus.

Privilegia paucorum.] .Regula Juris 74 in Sexto sic habet: Quod alicui gratiose conceditur, trahi non debet ab aliis in exemplum. Sive: In argumentum trahi nequeunt, quae propter necessitatem aliquando sunt concessa. Regula 78. in Sexto. et 2. q. 2. Non statim.

478 In his judicatur circa.] Ait C. in margine: [Col. 0470D] Ut clam reum respuant, vel innocentem admittant.

Effectum suum consequantur.] Idem ibidem inquit: Quod tamen quia plures eo salvi fiebant, quidam malitiosi in judicium ignis transtulerunt, quo magis perierunt.

Quam miraculis.] Cur hoc? Quia miracula quotidiana, ex assiduitate vilescunt, inquit B. Gregorius hom. 26 in Evang. sub finem. Praeterea, ait idem, corporalia illa miracula ostendunt aliquando sanctitatem, non faciunt. Haec vero spiritalia, quae aguntur in mente, virtutem vitae non ostendunt, sed faciunt. Illa habere et mali possunt; istis autem perfrui, nisi boni non possunt. Hom. 29. in medio.

Quae sunt ad salutem.] Non dico appendicia, ait C. ad latus, ut gratia praedicandi, et hujusmodi.

Inventi a Salomone.] Liber est in decreto Gelasii papae damnatus dist. 15. Capit. Sancta Romana Ecclesia, de quo Sixtus Senensis lib. II Bibliothecae sanctae verbo Salomon, sic habet: Recensetur etiam [Col. 0471A] in Decreto Gelasii Pont. inter damnata scripta liber quidam falsissime Salomoni ascriptus, qui Clavicula Salomonis praenotatur. Latius de his exorcismis Michael Glycas parte. II Annal. pag. 255.

Sed auctor ignoratur.] Nisi forsan diabolus sit, inquit margo C. Accipe ea quae in oris V. hoc loco deprehendi. S. Gengulfus [(16) 1Kb] de Burgundia oriundus, regi Pipino percharus erat. A quo, dum aliquando rediens transiret per Campaniam, devenit ad quemdam fontem. Super quem dum sumeret jentaculum, supervenit dominus illius praedioli: quem invitans ad prandium, rogavit eum ut fontem illi venderet. Qui cogitans intra se, coepit eum irridere, reputans posse sibi cedere utrumque, scilicet et pretium et fontem: et vendidit eum centum solidis. Igitur Gengulfus, dato pretio et ascensis equis, rediit, et uxori suae, quae illo absente adulteraverat, narravit quae egerat. Illa, ut erat superba et petulans, irrisit eum quod sua tam leviter perderet emendo inutilia. [Col. 0471B] Post haec sanctus Gengulfus loca domui suae contigua circuiens, baculum infixit solo, quem tenebat, eoque relicto rediit. Crastina die, cum mane surrexisset, et aquam ad abluendas manus et faciem posceret, defuit; et jussit uni ex ministris, ut iret ad locum baculo signatum, et baculum abstraheret, et aquam quae sequeretur, afferret. Mox baculo abstracto, fons ille, quem in Campania emerat, ibi exortus est, et ita avarus venditor privatus est fonte suo. Est autem coloris subalbidi, et usque hodie dicitur sanare languentes per merita B. Gengulfi. Uxor autem sancti amabat quemdam clericum. Cujus flagitii rumor cum pervenisset ad sanctum, duxit ad praedictum fontem uxorem tanquam gratia spatiandi, cui et ait: Multa, inquit, turpia audio de te, sed levem purgationem tibi offero. Ecce hic est fons frigidissimus: immitte manum 479 tuam, et affer capillum de fundo. Si nihil patieris mali, inculpabilis es. Mox illa, ut capillum tangens, manum [Col. 0471C] ad se retraxit, quidquid unda tetigerat cute nudatum est, tanquam si in ignem manum misisset, ita ut in summitate digitorum penderet caro cum cute abstracta. Tunc sanctus: Digna quidem morte fueras, sed meis manibus non morieris, judicio Dei te reservo; si tamen poenitentiam egeris, indulgentiam consequeris. Hoc autem scias, quod in meo ulterius consortio non eris. Dimitto autem tibi quidquid in dotem dederam, ut habeas unde vivas. Tunc abiit sanctus Gengulfus in praedia sua longe posita in Avallensi territorio. Illa autem timens ne se et amicum suum interficeret, locuta est clerico. Qui veniens in domum in qua sanctus dormiebat, gladium extraxit, qui erat ad caput ejus. Interim excitatus sanctus, surgit, et dum ictum capitis declinaret, incidit in cuspidem gladii, et lethaliter vulneratus est in femore. Clericus autem fugit ad amicam suam. Et postquam simul plauserant de hoc quod acciderat, quia videlicet sanctus post paucos dies obierat, clericus ventrem purgaturus, viscera [Col. 0471D] sua omnia effudit in latrinam, et ita periit. Interea sanctus portatur ad sepulcrum, et inter eundum multa miracula facit. Quod cum una ex ancillis narraret uxori ejus, illa insaniens respondit: Sic operatur virtutes Gengulfus quomodo anus meus. Quo dicto, statim a parte abstrusa corporis obscenus sonus prodiit. Erat autem sexta feria. Talique postea subjacuit opprobrio, ut per omne tempus vitae suae quot eo die protulit verba, tot ab illa parte corporis prodirent probra. Hujus rei fama adeo divulgata est, ut rex Pipinus per illa loca transiens mitteret nuntios ad inquirendam rei veritatem, et invenit ita esse. Haec ibi, at in margine C. longe succinctius recitantur hoc modo: Notandum, quia Ganculfus dux, ut probaret an uxor sua moechata esset, ait ei: Si sine exustione extraxeris lapidem de fundo hujus fontis, innocens es. Quae mittens manum [Col. 0472A] in fontem aquae frigidae, extrahit lapidem, et combusta est manus ejus lapide. Videantur plura in Vita ejusdem B. Gangulphi t. III Surii die 11 Maii.

Causam constituit.] C. ad latus corrigit textum sic, pro constituit, lege innotuit.

Est et alia aperta.] Publica et manifesta, inquit B. Aug. t. VIII in exposit. hujus Ps. LXVIII.

Mammotrecti.] Sic duo exemplaria, tertium mammotrepti, Graece , id est diu sugentes, vel a nutrice educati: qua voce utitur B. Aug. concione 2. in Ps. XXX. Est Dictionarium biblicum voces obscuriores explicans Metis excusum quod vocatur Mammotrectus, eo quod rudibus in Latina lingua veluti mammam sugendam quidam ordinis Minorum exhibuit (anno 1509). Nomen videtur esse Teutonicae originis, qua lingua trecken significat trahere, quasi dicas, qui mammam trahit vel sugit.

480 Justis sub Novo Testam. C. Juratis sub Novo, etc.

[Col. 0472B] Quomodo igitur forma exsecrabilis incarminationis ferri etc.] Non in carminosis ferri, ut C. In Capitularibus Caroli Magni et Ludovici Pii exstat edictum de usu aquae ferventis l. IV c. 13. Sed in additione quarta cap. 81. interdicitur usus aquae frigidae his verbis: Ut examen aquae frigidae, quod hactenus faciebant, a missis omnibus (id est legatis) interdicatur ne ulterius fiat. Edidit haec Capitula Petrus Pythaeus, et Glossarium adjecit in quo ponitur exorcismus aquae ad judicium Dei demonstrandum. Deinde Missa integra de eadem re, quae vocatur, Missa judicii. Tertio tres adjurationes aquae, quarto totidem adjurationes ferri. Quae omnia desumpsit ex ordine Dunstani Dorobernensis archiepiscopi. Atque haec sunt quae toto hoc capite confutat Petrus Cantor.

In ferventis olei.] Prochorus in vita S. Joannis Evang. Item Tertullianus lib. de Praescriptionibus adversus haereticos, n. 215.

B. Marcello Parisiensi.] Episcopo, ordine, nono. Ejus vita exstat per Fortunatum tom. VI. Surii die 1 [Col. 0472C] Novembris. Nota haec gesta B. Marcelli contigisse antequam episcopus esset, ut liquet ex M. Quod vide post notas, et invenies exempla alia, quae V. et C. tacent.

De calore ignis.] Ly ignis, ex M. addidi.

Et novem pondera.] M. Sed novem, etc.

Tui peccatoris.] V. inter lineas: id est, o tu peccator.

Papa Eugenio.] Addit M. Praesentibus cardinalibus, archiepiscopis, episcopis, etc. Eugenius est tertius ad quem beatus Bernardus misit libros De consideratione.

Quidam Manichaeus.] Addit M. de Steila Britto, forte ex Britannia. Vide post omnes notas inter aliquot capita variantia M.

Ejusdem civitatis.] Remensis nempe, n. 49, alias 50.

Benedictionem aquae.] V. maledictionem aquae Vitiose ut ex proxime sequentibus liquet.

A convicto.] V etiam male: a conjuncto.

[Col. 0472D] Catharis deliberandi.] Cathari haeretici sunt Novatum sectantes, unde et Novatiani dicti sunt. Ait B. Hieronymus t. V. in c. XIV Oseae: De haereticis facilis intelligentia est, quod vocentur Samaria, eo quod Dei praecepta servare se jactent; non quod custodes sint legis ejus, sed quod hoc esse se dicant, in similitudinem schismatis Novatianorum, qui et ipsi , id est mundos se vocant, cum sint omnium immundissimi, negantes poenitentiam, etc. Ipse quoque B. Augustinus eos describens his fere verbis utitur: Cathari, inquit, qui seipsos isto nomine, quasi propter munditiam, superbissime atque odiosissime nominant, secundas nuptias non admittunt, poenitentiam denegant. Novatum sectantes haereticum, unde et Novatiani appellantur. Haec ille tom. VI de haeresibus ad Quodvultdeum haeresi 38. Plura de Catharis haereticis in Gabriele Prateolo, Cathari, alio [Col. 0473A] 481 nomine Patarei, et Patareni damnati sunt in concil. Lateranens. sub Alex. III, cap. 27.

Sacerdotum de semine Chanaan.] Susannam interficere volentium. Margo C. ex Dan. XIII.

Ad Hebrae., c. XI.] V. et C. c. XVIII.

Quandoque occulta victoria.] Occulta victoria ad animam, manifesta ad corpus pertinet. B. Augustinus in Psal. LXVIII. Intende animae meae et libera eam.

Alius confessus est.] Itaque edituus ille Compendiensis, de Compienne perperam adustus est, veritate rei comperta per confessionem ipsius furis et rei. Clarius haec exempla recitat M. infra post notas.

Familiari Catharis.] V. hic legit Cantharis, sed non bene, ut patet ex sequentibus, ubi de Catharorum haeresi mentio fit.

In dubiis ergo tenenda.] Senecae sententia, de quatuor virt., c. 1.

Cujus auctoritate fit.] Quia qui facit per alium, est perinde ac sic faciat, per se ipsum. Regula juris 72, in 6.

[Col. 0473B] Ait Isidorus.] Forte B. Gregorius, ut ex l. III. Moral. et ex Glossa in II Reg. c. XX, conjicio.

II Cor. IV.] V. et C. XI.

Vita autem operatur.] Illa scilicet, qua delectamini in terrenis, operatur in nobis mortem aeternam.

I Cor. c. XII.] C. et V. c. 60.

Similitudo exposcat.] Sana lectio, ut habetur causa 2, q. 8. Quisquis. Non ergo: Similitudo exspectet, ut C.

Isaias, XLIV.] C. et V. CXXIX.

Occasionem effundendi sang.] O quanto magis peccant qui arma talibus locant! Ut sanguinem injuste scilicet effundant. Margo C. Legitur causa 14, q. I. Qui in malo patrocinium dat malis, socius est criminis. Tum vero quis consentit aut patrocinium dat, quando factis malorum consortium approbationis adjungit.

Juxta illud: Multitudo.] Hoc omittit C. usque ergo. Hoc proverbium sic efferri solet. Multitudo [Col. 0473C] errantium, non facit errori patrocinium.

Per violentiam in cuppam.] C. Vel si coactus per violentiam in curam, eritve, etc. Recte legit V. Est autem hic cuppa sive cupa, dolium, quo utuntur nautae ad naves, quae reficiendae sunt, sustinendas. Unde Lucanus l. IV, De bello Pharsalico:

Namque ratem vacuae sustentant undique cuppae.

Quo retento.] C. quo retinente.

Committetur.] C. Vel committetur. Ly Vel expunxi, qui visum est supervacaneum.

Callosa est manus.] Hoc est indurata exercitio continuo. Unde in officinis ferrariis 482 visuntur fabri callosis pedum plantis, pene candens ferrum percurrere, sine pedum offensa aut ustione.

Haec peregrina judicia ferri candentis et aquae inhibita esse in Ecclesia, patet ex causa 2, q. 5. Consuluisti. Et ex epistola Ivonis ad Hildebertum, quae incipit: Ivo Dei gratia Carnotensis Ecclesiae minister, Hildeberto Cenomannensi episcopo, in tribulatione patientiam, in [Col. 0473D] patientia tolerantiam. Ibi enim monet Hildebertum, ne probatione per ignem, quam rex ab eo exigebat, vellet ullo pacto suam probare innocentiam; quod hoc esset in Ecclesia Dei per plures vetitum canones, et pontificum decreta. Vidi epistolam, quae in m. ss. nostris notatur 14, in impressis 91. Praeterea S. Greg. papa I, severe haec prohibet in ep. ad Brunechildem Francorum reginam l. XI, ep. 8, et citatur 2, q. 5. c. Mennam. Eadem prohibentur l. V. De purgatione vulgari, tribus capitibus, Coelestini III, Innocentii III et Honorii III.



CAPUT LXXIX.

In titulo et multitudinem omittit C.

Parientes.] C. perhibentes. Non sapit.

Et inobedientes.] Hic multum variat C. Constituentes inobedientes illis transgressores (abest nisi) in parcitate et in paucitate.

Divinis praeceptis. Hae.] V. divinis praeceptis hae, et evacuare, etc.

[Col. 0474A] Scilicet silentium.] V. solum admittit ly scilicet.

In atrocioribus.] Lege arctioribus, ait margo C. sed Melius quod in textu observavi, uti ex M. patet. Ait enim. De atrocioribus et enormibus peccatis.

Si dextera tua.] Per dextram vitam intellige contemplativam; per sinistram, activam.

Redi ad activam.] Quomodo hoc? An licet Mariam deserere, ut Marthae adhaereamus? Audi. Duplex est contemplativa. Una superior, quae simplex est et sincera, qua rapitur quis in Deum eique colloquitur, aut choris coelitum interest mente. Altera priori inferior est, quae contemplativorum activa dici potest, qua quis honestis exercitiis incumbit, ne mentis aciem continuo intentam contemplationi, offendat. Exercitia haec varia sunt. Lectioni sacrae intendere, libros conscribere, aut verbotenus describere, ad utilitatem proximi. Ait enim B. Hieronymus, ep. ad Rusticum. Nihil Christiano: Scribantur libri, ut et manus operetur cibum et animus lectione saturetur. Et ibidem vitandi otii ergo. Texantur et lina capiendis [Col. 0474B] piscibus. Item. Ama scientiam Scripturarum, et carnis vitia non amabis. Plura hac de re habentur in Glossa ad illud Matth. V. Si dextera tua, etc. Et in exemplari M. illud vide post omnes notas.

Conjugatis est in remedium.] V. conjugati, M. clarius. Prior est ad amplum praemium, secunda est ad compensandum remedium. Similiter duplex 483 est activa: Praelatorum dignior ad meritum, conjugatorum indignior infirmitatis remedium, etc. lectu dignissima, et quae ad horum pleniorem intellectum maxime conducunt.

Abbati evangelico.] Id est Christo, inquit V.

Melliflui facti.] Ex officio Nativit. Domini.

Quid faceret.] C. quid faciat.

Christiana sepultura.] Monachi forte darent tali sepulturam. Ita C. in laterali ora.

Velando capite.] C. Velando corpore. Quantus hodie puellarum tum nobilium, cum divitum luxus. Non modo non velant sinciput, sed quod detestabilius [Col. 0474C] est, tumentes mammas denudant, adolescentibus et procis suis hamum aeternae damnationis expandentes. Jamque liceret inclamare cum Boetio et quidem gemebunde:

Heu quam praecipiti mersa profundo
Mens habet, et propria luce relicta
Tendit in aeternas ire tenebras.
Contra hanc pectoris puellarum nuditatem, non ita pridem in Belgium nostrum introductam et receptam, acriter et docte, et, ut spero non infructuose, invehit quidam castissimus juxta ac doctissimus metropol. Camerac. Ecclesiae canonicus. Videantur ejus libelli Gallice impressi: Le couvre-chef féminin: Item: Le chancre, ou couvre-sein féminin.

Cum dicat auctoritas.] Auctoritas intelligitur ut supra indeterminate pro veteribus auctoribus. Id autem, quod hic citatur, petendum est ex actis conc. Lateran. sub Alex. III, quae hactenus non exstant.

Ut Evangelium observ.] C. male: Ne Evangelium, [Col. 0474D] etc.

Decretum Gregorii.] Gregorii VII cujus libri XI Epistolarum habentur in tomo III concil. Talia jejunia non esse generaliter constituenda ut fecerant Galliae episcopi egregie docet Gerardus I. Camerac. episc., ut videre est ex chronico Camerac. Balderici Noviomensis et Tornac. episcopi l. III, c. 52.

De revocandis decimus.] Hac de re est specialis titulus in Append. ad conc. Lateran. sub Alex. III, parte V et de observandis decimis iisdem part. XIII.

Innitentium.] C. munientium.

Laicis.] Dicentibus, ait margo C. Ducam hanc et ditabor, quia relinquam eam cum voluero, quia est mihi in tertio genere affinitatis.

Protrahentes advocati.] De advocatis abunde dictum est supra c. 51

Dum moliuntur,] Non molliuntur, ut V. Verba sunt Terentii: Et nosti mores mulierum, dum moliuntur, dum comuntur, annus est. In Heautontim. [Col. 0475A] Actu II, scena II, in fine ubi etiam antiqua exemplaria legunt molliuntur.

Comes Theobaldus.] Forte ille Campaniae comes, de quo Caesarius exempl. memorab. lib. VIII, c. 31 et Cantipratanus l. II. Boni universalis de apibus, c. 25, num. 14 et 15.

484 Ut autem planior] V. ut autem amplior.

Grandi Montensium.] Ordo Grandi-Montensis in Lemovicensi dioecesi apud Gallos, institutus est circa annum Domini 1080 militatque sub regula S. Patris nostri Benedicti. Agit de eo Jacobus a Vitriaco in Historia occidentali, c. 19.

De non confitendo.] Haec, usque peccante aberant in C. Merito autem tales traditiones et constitutiones reprehendit auctor, quia sunt causa, quod peccata omnia in confessione non aperiantur.

A barbato misso.] V. A barbaro, etc. Fusius haec vide in M. post notas.

Et Hieronymus.] Consule commentarium in Psal. CXLVI. tom. VII. Item in Ep. ad Ephesios, c. V, [Col. 0475B] tom. VI.

Et psalmo cantici.] Psalmorum et canticorum inter se comparatio fit in homilia 1 in Cantica cantic. tom. VIII. B. Hieronymi post Origenem. Hoc autem interest inter psalmum et canticum, quod psalmus refertur ad manus, hoc est ad opera; canticum vero ad theoriam. Ait idem B. Hieronymus in Psal. XCI super illud: In decachordo psalterio: Simpliciter dico: Quotiescunque levamus manus sine cogitationibus et disceptationibus, in decachordo psallimus Domino. In decachordo psalterio cum cithara. In cithara nostra, et corpus, et anima, et spiritus omnibus chordis composita sunt. Plura hac de re videre est apud eumdem, tom. VI in Epistol. ad Ephesios, cap. V ad illud: Loquentes vobismetipsis in psalmis, et hymnis et canticis spiritualibus.

Cum Nicolao.] Habetur vita apud Surium tom. VI, die 6 Decemb.

De centum libris.] Librarum distinctiones, similiter [Col. 0475C] et originem refert Budaeus, libris De asse et ejus partibus.

Quare, etc., si.] Ex M. hunc locum restitui I Cor VI. Quare non magis fraudem patimini, etc. V. Quare etiam etsi licitum juretur. Locum Apostoli non distinguebat, ideoque vitiose.

Item: In alia.] Subaudi Ecclesia, ut ante.

Et hoc sacramentum.] Nomen Sacramenti hic sumitur analogice pro juramento, sicut 22, q. 5. Parvuli qui. Attente considera textum M. hac de materia, infra post notas.

Bursa emungi.] Hoc idem patiuntur archidiaconi ab episcopis; jam puniuntur sic instrumento suae offensionis. Ita C. in margine.

Notitiam majorum praelatorum.] C. fallitur: Malorum praelatorum.

Secundum leges.] Accusatio pastorum talis, non procedit ex charitate ideoque non debet admitti 4, q. 4. Nullus introducatur. Praeterea debet praecedere [Col. 0475D] admonitio charitativa. 2; q. 1. Si peccaverit, et 2, q. 7. Accusatio quoque.

Exemplum puerorum.] M. suo loco hoc exemplum refert fusius.

Praeter necessarias. [Duo: Praeter necessarissimas.

II Cor. VIII.] C. et V. II Cor. XXII.

485 A vobis.] C. a nobis.

De recipiendis legatis.] Id colligitur ex causa 10, q. 3 sub finem.

In domo.] Scilicet (inquit margo V). quae etiam longe quaerenda sunt contra illud poeticum:

Quodque domi non est, et habet vicinus, ematur. Non dixit transmarinus, non alterius regionis vel villae, sed vicinus. Quod tamen non de sumptuosis intelligendum est, sed de facilibus inventu. Unde apparet Carnotensem in nugis suis male reprehendere Cistercienses, eo quod carnes hospitibus non apponant, utentem adversus eos hoc versu poetico, cum isti in nemoribus et in desertis maneant maximeque [Col. 0476A] luxuriae sit, ab eremicolis, sicut ab Aegyptiis, ollas carnium exigere. Exodi XVI.

Nota quod spoliatorem.] Haec usque ad finem capitis solum V. legebat.



CAPUT LXXX.

Absurde sonare.] V. Aspere sonare.

Mahometus.] Id restitui, nam tria exemp. Machometus; quis ille sit, omnes norunt.

Non interponens super.] Sicut ii, de quibus B. Hieronymus. Quidquid dixerint, inquit, hoc legem Dei putant, nec scire dignantur, quid prophetae, quid apostoli, senserint; sed ad sensum suum incongrua aptant testimonia, quasi grande sit, et non vitiosissimum docendi genus, depravare sententias, et ad voluntatem suam Scripturam trahere repugnantem. Haec ille in ep. ad Paulinum, quae incipit: Frater Ambrosius.

Viam mandatorum.] C. Viam mundi, sed vitiose.

Secretum Scripturae.] Haec redolent expositionem S. Augustini in hunc locum.

[Col. 0476B] Caupones tui.] Ex interpetatione LXX sive Graeca.

Et sincera veritas.] Restitui ex B. Hieronymo V. et C. Et sincera voluntas.

Contenta.] C. contempta, in margine. Interea dicam quod sentio. Si quod supra est, et sincera voluntas, attendatur, aliquo sensu posset tolerari ly contempta, scilicet voluntas contempta in S. Scriptura, quia in illa docemur propriam voluntatem relinquere. Non veni voluntatem meam facere, ait Dominus, sed ejus qui misit me. Joan. VI.

Martinus videns.] Illius vita per Severum Sulpitium conscripta habetur apud Surium tom. VI die 11 Novembr.

Non sane et sincere.] Ait M. Ideoque perierunt filii Israel, quia os Domini, id est sacram Scripturam non interrogaverunt.

Nolunt implere opere.] C. Volunt implere. Quanta varietas. Ait B. Gregorius: Deus verbum veritatis facientibus tribuit, et non facientibus tollit. Moral. [Col. 0476C] l. XI, c. 9.

486 Sanctis quippe.] Imo et infidelibus in humana scientia peritis. Ex quibus unum refero Senecam. Ait ille ep. 115: Nimis anxium esse te circa verba et compositionem, mi Lucili, nolo: habeo majora quae cures. Plura petis? percurre ejusdem ep. 45.

Econtra philosopho.] V. Insolenter hic variat. Ait: Econtra philosophus, majori curae est integritas et compositio verborum, quam veritas sensuum. Ubi, quaeso, hoc habet Seneca?

Hujuscemodi hominibus] Recedentibus scilicet a superficie litterae evangelicae, ait C. in margine.

Apud Matth. c. V.] V. et C. cap. XXXIII.

In me capite.] Glossa est interlinealis in hunc locum. S. Hieronymus etiam videri potest tom. VI in Matthaeum, quia ex eo non nonnulla desumpsit auctor noster.

Maximus, non solvit.] Hoc: Non solvit, abest in V.

[Col. 0476D] Etiam addita in Evangelio.] C. in margine: Ut de non videnda muliere ad concupiscendam eam, de non irascendo fratri, et hujusmodi. Matth. V.

Interjectionem.] M. legebat in textu: Interiorem indignationem, sed correxit in margine, et recte. Nam glossa interlinealis sic habet: Interjectio indignationem exprimens. Hic denuo concordat M. cum duobus aliis exemplaribus usque ad finem operis, ergo in sequentibus trium inter se fiet collatio, uti supra ante cap. 66. De officio praelati tripartito, et contra acceptionem personarum.

Specialia.] Spiritualia C. et M.

Et alia determinata.] M. et enervata processerit.

Usque ad furorem.] Ita V. in textu: C. in margine, et revocat ad illud: Fatue.

In Joanne, c. V.] Tria c. XLIII.

Unde Augustinus.] Tom. VI contra Faustum l. XVI, cap. 22 et 26. Item tom. X De verbis Domini serm. 46.

[Col. 0477A] Cum etiam fides.] M. Tamen etiam fides ex quibusdam cellulis parvis locis, scilicet sacra Scriptura, et subobscuris fit elicita. In quarum, etc.

Ego et pater.] Ad illud ego additur in marg. C. Ecclesia vel cellula.

Augustinus: Vide.] Solum M. legit Augustinus, qui tom. IX, tract. 36, in Evang. Joannis sic fatur.

Non recedas.] M. omisit non. Culpanda amanuensis negligentia.

Quae fides exigit.] Articulos fidei, inquit margo. C.

Deberet exspectare.] C. Sapere. V. omittit.

Gastrimargiam.] Tria Castrimargiam.

Occasionem rapiendi.] Ait C. in ora superiori. Novem modis curritur cum fure, non restituendo, praecipiendo ut Dominus qui praecipit servis ut rapiant; tacendo, consulendo, consentiendo, adulando, non indicando, recaptando ut abbas, communicando.

487 Ne alii faciant majora.] C. et V. Ne alii non [Col. 0477B] faciant majora. Quispiam, duobus punctis suppositis indicavit particulam negativam auferendam in V.

II Cor. X.] Tria II. Cor. XXIII. Videatur Glossa interlinealis in hunc locum.

Et aspere vos.] M. Et aspergo vos.

Isaias, c. III.] Tria VII.

Auferam a vobis.] Sive, ut habet textus: Auferam a Jerusalem.

Afferunt stateras.] Insipide. C. auferunt.

Parab., c. XX.] C. et M. c. XLI.

Romulidae saturi.] C. Satyri Versus Persii sat. X:

   Ecce inter pocula quaerunt
Romulidae saturi quid dia poemata narrent.

Omnibus dignitatibus. M. Omnibus ditionibus.

Se malle centies.] C. centesies.

Quod vispillo facit, fecerat et medicus;] Sic. V. et M. At C. vispilio. De qua voce Joan. Januensis in Dictionario quod inscripsit Catholicon: Vispilio, vel vespilio, raptor, latro, proedo, quasi vi spolians. Qua [Col. 0477C] significatione hic uti videtur Petrus Cantor, quomodo tum forte usurpabatur. Alioquin legendum videtur vespillo; quam dictionem Nicolaus Perrottus a vespera deducit scribens in 3 epigramma Martialis his verbis: Vespillo vilis cadaverum funerator, qui vespertino tempore eos efferre solebat, qui funebri pompa duci, propter inopiam non poterant. Martialis:

Qui fuerit medicus, nunc est vespillo Diaulus.
Ita Perrottus qui ejusdem dictonis meminit in Epigramma 59.

Chirurgus fuerat, nunc est vespillo Diaulus,
   Coepit quod poterat Clinicus esse modo.
Quam scriptionem et significationem sequitur Ambrosius Calepinus, et Adrianus Junius in suo nomenclatore.

Isaias, c. v.] Tria cap. XV.

Sequamur mendacium.] M. Sequamur falsitatem.

Vel minus bonum, majus bonum.] Hoc, majus bonum, abest in M.

[Col. 0477D] Et digniori.] V. et C. id omittunt.

Deut., c. XXXI.] Tria cap. CXLIII. et c. XII.

Et Act. apost., c. III.] M. et C. cap. 6. V. c. 12.

Ezechielis c. XXXIII.] Tria cap. CLIV. Prophetia Ezechielis, ut in m. ss. notatum est, habet versus 3340.

Parab., c. XXX.] Tria LVI.

Ad Galatas.] Notavi c. I. ad illa verba: Sed licet nos, ut angelus de coelo evangelizet vobis, etc.

Ecclesiastes, c. XII.] Tria XXXI, in fine.



488 CAPUT LXXXI.

In Proverbiis c. VI.] Tria cap. 16.

Idem, c. XII] V. et C. ca. XXVII. M. c. XXVIII.

Idem, c. XII. Manus] Tria c. XXVIII. Ergo ante error in numero.

Idem, c. XIII.] Tria XXIX.

Idem, c. XV. Iter pigrorum.] Miror unde subrepserit error in quibusdam Bibliis impressis, ut pro pigrorum legatur impiorum, quia versio S. Hieronymi, et LXX, cum Chaldaica paraphrasi concorditer [Col. 0478A] contradicunt. Exemplaria tria habent cap. XXXIII.

Idem, c. XVIII.] Tria XXXVII.

A bono opere.] Recte juxta Glossam interlinealem: C. autem: ab omni opere.

Similis est.] Glossa interlinealis. Textus biblicus: Frater est, etc.

Pigredo immittit.] Non Pinguedo, ut M. et C

Esuriet voluptates.] V. omittit voluptates, sed male. Glossa enim est interlinealis. Sed cur voluptates esurire dicitur? Quia, ut ait Seneca: Otiosus non sibi vivit, sed quod turpissimum est, ventri et somno, epist. 55

Item, cap. XX.] Tria c. XXXIX.

Id est, Deo servire.] Id solum M. habet.

Item. c. XXI] V. c. LXIII C. et M. cap. 42.

Desideria occidunt. C. et M. Desidia occidit pigrum.

Parab., c. XXIV] C. et M. c. XLVIII. V. XLVII.

Vel temulenti.] Id abest in V

[Col. 0478B] Idem, c. XXVI.] V. c. LI. C. et M. L.

In Ecclesiaste, c. IV.] Tria cap. VII.

Fomentum.] C. fomitem.

Eccli., c. XXII.] V. LXI. C. et M. XLI.

Abundantia panis.] Septuaginta sic habent: Deliciarum luxuriaeque opulentia, fuit origo peccati Sodomorum, Vide B. Hier. in Ezech. c. XVI.

Putandum.] Deest in C.

Nisi scilicet quantum.] V. Ubi scilicet quantum.

Et quoties dederis.] Manducare subaudi, prout C. indicat in ore laterali.

In non erogando.] Ly in omittit C.

Non tantum facientem.] Placet haec lectio. M. Non enim facientem. Obscure.

Servorum itaque.] Ait margo C. Ut birriarum et et clavorum.

Dominus etiam promisit.] Invitatorium est ad nocturnas horas Dominica prima Qudragesimae.

489 An galli cantu.] C. ad latus: Nocte sopora.

[Col. 0478C] Conticinium.] Has diei divisiones clare tradit Macrobius lib. I. c. 3, similiter Honorius Augustodu, to. XII (Bibliot. Patrum folio mihi 948).

In necessariis.] Ad salutem, inquit margo, C.

Electa fortiter.) M. electiva.

Alienus.] Id C. legit. Optime.

Secundo dormitant.] V. dormiunt

Comminanti in Genesi.] C. comminanti interitum, addit quoque in margine: Eumque mendacem efficere conantur.

Cum is displicet.) V. et C. Cum his displicet.

Comes Palatinus.] Non Palatinus Rheni, sed palatii comes,

Aliquandiu tacui.] M. a malo diu tacui.

Isaias. c. LVI.] Tria LXVIII.

Genere humano.] C. et V. genere hominum. M. addebat post humano: hominum pigritia, sed quasi supervacaneum resecavi.

[Col. 0478D] Per panem omne necessarium.] Quia panis cum omni opsonio sapit. Panis primus (ait Vidua Sareptana nuper a nobis primum publicata, lib. III. hom. 8, cap. I) panis medius, panis extremus cibus. Panis cum ferculis editur omnibus.

Sed in vestiendo.] Unde margines M. et C.

Impiger extremos currit mercator ad Indos.
C. addit: Per mare pauperiem fugiens.

Nota quod pro Impiger, C. habet institor. Versus Horatii lib. I; epist. 1 ante medium.

Scilicet et spiritualis.] C. Scilicet et naturalis. Vitiose.

Spiritualis in cogitatione.] Unicum V. repetit, Spiritualis: et hoc sapide sententia mea, ut ita posterius a priori, ob planiorem intellectum, separetur.

Corporalis multiplex.] Non damno C. Corporis multiplex.

Secundum sollicitudinem.] Sic ait Glossa interlinealis: Non labor et providentia damnatur, sed sollicitudo mentem suffocans. Itaque recte restitui secundum [Col. 0479A] pro scilicet, quod C. et V. admittebant.

Labor gratiae.] Gratiae, male omittit M.

Stratum meum rigabo.] Post haec addit V. Item: Vide humilitatem meam et laborem meum. Psal. XXIV.

Consistit circa.] C. Consistit. Seneca sic ait ep. CXX, initio: Sed in una constitit.

Provisionem proximi.] C. promissionem proximi.

Canalii quam concha.] Restitui locum. Tria enim carnalis, quod ex sequentibus in V. colligere est vitium esse. Ait enim post illud quam concha, id est alii refluens, quam sibi retinens.

Quoddam etiam laborare.] V. et M. Quodam etiam labore, ut invidere, etc.

490 Ipsum culpa est.] C. etiam bene sic: ipsa culpa est.

Verumtamen laborem naturae.] M. Verumtamen bonum naturae boni, ut saepe, etc.



CAPUT LXXXII.

[Col. 0479B] M. Non dividit hic caput, sed demum ad illa verba, quae caput 83, inchoant: Verum quantum recesserit.

Et quomodo?] Haec interrogatio, non obstante capitis divisione, ad postrema verba praecedentis capitis referenda sunt. Quod nec absonum videri debet, quia et in sacris Bibliis, non semel idem reperitur.

Citius et lautius.] V. Vanius et lautius.

Vastissimorum.] Ita Seneca loco citato. C. et M. Vastrorum.



CAPUT LXXXIII.

Usque ad plumas avium.] Unde Horatius in epist.

Moveat cornicula risum
Furtivis nudata coloribus.

Sub colore vestium.] M. et C. citant in margine versum Juven. satyra 6.


Quarum delicias pannus bombycinus urit.

Oculos nos intuentium.] C. Lumina nos intuentium, De simili vestium superfluitate videatur Seneca epist. 5 B. Hieronymus ad Demetriadem De Virginitate [Col. 0479C] c. 10, to. I, quae incipit: Inter omnes materias. Item ad Fabiolam t. III incipit: Usque hodie. Item idem: Si vir vel mulier se ornaverit, et vultus hominum ad se provocaverit, etsi nullum inde sequatur damnum, judicium tamen patietur aeternum, quia venenum attulit si fuisset qui biberet.

Ergo dicite pontifices. Verba B. Bernardi in apologia ad Guillelmum abbatem, ante finem: Quae videntur redolere Persium poetam, sat. 2.

Ad usuram.] C. ad vendendum, quam pauperes. M. ad usuram quam pati ad imbrem. Quanta dissonantia.

Judaizando.] Insipide C. Judicando.

Cruorem immolatitium.] Ita restitui. M. Cruorem immolantium. Non immolantium cruor dicitur, sed potius crudelitas. C. Immolaticensium. V. Immolatitum.

Alii mattulis.] Sic reor debere legi, eo quod videatur diminutivum a matta. Unde B. Benedictus in Regula c. 55. Stramenta autem lectorum sufficiant, [Col. 0479D] matta, sagum, lena et capitale. C. alii natulis. Gallice nattes: hoc est, florea ex straminibus contexta. M. alii maculis. Forte hic maculae pro quadris foraminibus retis, ut apud Varronem, l. II.

491 Nuda in nemore.] V. Nuda in deserto.

Nimis grammatici.] Ironice dictum. Alioquin C. Minus grammatici.

Ut si transitio.] C. Transactio.

Redarguitur Tubalcain.] Forte legendum Jubal, qui, ut dicitur Genesis IV fuit pater canentium cithara. Sed pro Tubalcain facit quod meminit malleorum. Ait quoque Glossa interl. in hunc locum: Ipse fuit inventor, scilicet musicae, quae pertinet ad voluptatem aurium. Tubalcain vero fuit malleator: unde ibidem Glossa: Qui per opera, scilicet aeris, incitavit concupiscentiam oculorum.

Peccatur enim in compositione. Pudor est, inter Catholicos tot tamque varias vestium compositiones quotidie adinveniri. Ornatus iste non Domini est, velamen [Col. 0480A] istud est Antichristi, inquit B. Hieronymus ad Furiam viduam. Cur hoc? Ideo quod puellae in vestitu et ornatu corporis venena pudicitiae propinent, adolescentes fomenta libidinum incendant. Hos abhorret poeta ep. ad Hippol.

Sint procul a nobis juvenes ut femina compti: illas detestantur viri sancti. Fuge lasciviam puellarum (ait B. Hier. ad Demetriadem De virginitate servanda, c. X) quae ornant capita, crines a fronte dimittunt, cutem poliunt, utuntur pigmentis, astrictas habent manicas, vestimenta sine ruga, soccosque crispantes, ut sub nomine virginali vendibilius pereant. B. Cyprianus libro De habitu virginum sic inquit: Feminae manus Deo inferunt, quando illud, quod ille formavit, reformare contendunt.

Habent syrmata.] genus est vestis tragicorum, vel cauda, seu tractus vestis feminarum Marcell. apud Diosc. notat accipi pro purgamento, et quasi eo quod scopis verritur. , justa Arist. [Col. 0480B] stramina sunt.

Dariis et Byrrhiis] Videntur haec esse nomina populorum.

Milo Terwanensis.] Seu Morinensis. Fuerunt autem duo ejusdem nominis. Primus consecratus est XV Kal. Martii 1131, mortuus 1159. Milo II successit patruo ex monacho S. Mariae de Bostho [alias Russiauville] mortuus 1169 XVIII Kal. Octob. Ita in m. ss. catalogo episcoporum Morinensium. Consentit Claudius Robertus in catalogo episcoporum Bononiensium. Et fuit eo tempore usitatum proverbium: In Bernardo charitas; in Norberto fides [Vide Vitam S. Norbert. paulo post initium apud Sur t. III); in Milone humilitas. Sed et religione et scientia insignis fuit teste Baron. anno 1148. Haec de Milone I qui fuit ordinis Praemonstrat. ex abbate S. Jodoci creatus episcopus. De ejus scriptis nusquam legi. De eo Miraeus in Chron. Praemonstrat. et in Fast. Belg. die XIII Novembris. Item Raissius in Auctario SS. Belgii die XVI Julii: [Col. 0480C] et latissime Joannes le Paige in Bibliotheca Praemonstrat. ordin. libro II.

Pes tibi.] C. et M. Pes modo. Ex Ovidio de arte.



492 CAPUT LXXXIV.

Solum V. caput novum inchoat.

Pelliparii.] Qui animalium pelles hominum usui parant. Gallice: Pelletiers.

Non Daedalini.] A Daedalo Atheniensi artificum suae aetatis ingeniosissimo.

Non sumptuosi.] Id omittit M.

Qui sellas et calcar.] Ut quid haec auri perditio? Non faciunt equum meliorem aurea frena, ait Senec.

Detiorum.] Gallicum est, quod Latine alea.

Non dico schacorum.] Polydorus horum meminit: Est vel aliud ludi genus, quo calculis in tabula lusoria, id est fritillis et alveolis luditur, inventum olim circiter annum orbis conditi 3635 a quodam viro, nomine Xerxe. Et infra: Vocant hodie hosce calculos schacos a scandendo forsitan dictos, quod [Col. 0480D] calculi, cum moventur, in alteram adversam partem scandere videantur. Haec ille, De juvent. rerum l. II, c. 13.

Et cum judici.] Saeculari judici gladius necessarius est, ut malos plectat in exemplum aliorum. Non placet lectio V. et M. Et cum judicii necessarius, etc.

Et pila.] Pilum genus est teli apud Romanos. Unde Lucanus, lib. I.

Signa pares aquila, et pila minantia pilis.
M. ita legit: Et pila duplicata loricam perforantia. Si aetate nostri auctoris usus bombardorum fuisset, posset tolerari haec lectio M. Ubi enim hoc instrumentum, praeter morem, duplici oneratur pulveris quantitate aut copia, loricas facilius penetrat et perfodit.

Toxici.] Toxicum, venenum est arbore, taxos dicta, proveniens.

Ad Cor. c. IX.] Tria ca. XLII.

Ne quid minis.] Terentius.

Tibi, si habeas.] Subaudi Tibi reddit quod suum [Col. 0481A] est, si habeas etc. M. tamen omittit tibi.

Transitores Dothain.] Ita C. At duo Transitores Idithun. Dothain locus est Gen. XXXVII. Ubi dicitur: Eamus in Dothain. Hebraeus, id est transiens, sive transfluvialis. Idithun nomen est cantoris in titulis Psal. XXXVIII, LXI, et LXXVI, et interpretatur lex ejus, vel legalis, sive laudem et confessionem dans.



CAPUT LXXXV.

Neque hic C. et M. caput dividunt. Placet divisio, quia lectori gratior.

Sicut ait Gregorius.] Et quid inquit? edicam: Nemo existimet in fluxu atque studio pretiosarum vestium peccatum deesse, quia si hoc culpa non esset, nullo modo Joannem Dominus de vestimenti sui asperitate laudasset. Si 493 hoc culpa non esset, nequaquam Paulus apostolus per epistolam feminas a pretiosarum vestium appetitu compesceret, dicens: Non in veste pretiosa. Pensate ergo quae culpa sit hoc etiam viros appetere, a quo curavit [Col. 0481B] pastor Ecclesiae et feminas prohibere. Sic ille t. II, hom. 6, in Evangelia. Et ex apologia B. Bernardi haec didici: Mollia indumenta animi mollitiem indicant. Non tantum curaretur cultus corporis, nisi prius neglecta fuisset mens inculta virtutibus.

Vitio inconstantiae.] Quod per arundinem vento agitatam exprimitur. Ait iterum B. Gregorius ibidem: Discamus, fratres charissimi, arundo vento agitata non esse: solidemus animum inter auras linguarum positum, stet inflexibilis status mentis. Nulla nos detractio, etc.

Religiosis uti splendidis.] Tu vero si monachus esse vis, inquit B. Hier. non videto curam. Sordidae vestes candidae mentis indicia sint: vilis tunica contemptum saeculi probet; ita duntaxat, ne animus tumeat, ne habitus sermoque dissentiant.

Sed ne quibusdam videatur haec B. Hieronymi exhortatio dura observatu, alteram Senecae mitiorem et favorabiliorem suggero 1. Sic ille ep. 5 ad Lucilium: Illud te admoneo, ne eorum more, qui non [Col. 0481C] proficere, sed conspici cupiunt facias aliqua, quae in habitu tuo aut genere vitae notabilia sint. Asperum cultum, et intonsum caput, et negligentiorem barbam, et quidquid aliud ambitionem perversa via sequitur, devita. Et ut brevior sim: infra ait: Non splendeat toga, ne sordeat quidem. Videamus ne ista, per quae admirationem parare volumus, ridicula et odiosa sint, etc.

Unde Bernardius.] C. Bernardus.

Chisimus ascendit.] M. Cifimus erupit.

Martrix et spolio non leviore bever.] M. Martrix et pretio non levitate bever.

His pellibus.] C. Sabelinis pellibus, et aliis.

Ut larvati.] Vel similes capris per artificium: ait C. et M. in laterali ora.

Propter mollitiem effeminationem.] M. Propter mollem effeminationem. Natura, ad necessitatem varias artes edocuit, de quibus Seneca edisserit, ep. 90, non autem ad abusum, aut mollitiem.

[Col. 0481D] Hanc ambitiosam.] M. adjectivum convertit in substantivum hoc modo: Hanc ambitionem, supellectilem, etc.

Odio persequeris.] C. Odio prosequaris.



CAPUT LXXXVI.

Et cibariorum.] Non tamen damno M. et ciborum.

Res in vitium.] Ait Gallus eleg. 1. Non res in vitium sed malefacta cadunt.

494 A simplicitate antiquorum.] Sancti Anachoretae neve cellulas audebant construere, ita argumentantes, quod quidquid victus necessitatem superabundat, ad carnis curam pertinet. Unde quidam dicebat se vidisse daemonem cum collega suo malleum levantem, dum in superfluis reparandis malleo uteretur. Hoc exemplum citatur in libro. Vidua Sareptana dicto, nuper a nobis in lucem emisso, lib. I, hom. 1, cap. 10.

In casulis.] Hoc est parvis casis.

[Col. 0482A] Tecta culmo.] M. Tecta in culmo.

Quidam etiam antiquorum.] B. Hieronymus asserit B. Hilarionem cellulam habuisse latitudine quatuor pedum, altitudine quinque, hoc est statura sua humiliorem. Hanc cellulam, inquit, potius sepulcrum quam domum credidisses. De anachoretarum cavernis et corticibus saepius mentio fit in libro Vitas Patrum.

In illo mensulam.] Mensa tripes ait Margo C. Item ibi: Puri salis.

Ita esse sollicitos.] B. Joannes Chrysost. in fine homiliae 23 in Matth. sic inquit: Quid a pueris distamus ludentibus et domos fabricantibus, nos qui domos praeclaras aedificamus: nisi quod nos cum poena hoc agimus, illi cum gaudio?

Unde quidam.] Solum V. addit: Remensis clericus in textu. C. in margine.

Murorum.] Solum M. id habet.

Isaiae, c. LXVI.] Solum V. notat: c. XCVIII.

[Col. 0482B] Scilicet Megarenses.] Non Megalenses ut C. videatur B. Hier. to. I, ep. II ad Ageruchiam viduam de monogamia, c. 5 sub finem.

Paulus primus eremita.] Colliguntur haec ex vita ejusdem per B. Hieronymum conscripta.

In hypogeo.] Loco subterraneo. , et , aut , subterraneus, subditus.

E regione.] V. et C. sic inquiunt: e regione de eo comederunt, reliqua absunt.

Daemonibus in carcerem.] M. daemonibus incarceremur.

Tunc habitare.] C. etiam habitare incipientium; omittit tunc.

Ne amittant.] V. admittant.

Omittunt.] V. justitiam Dei committunt. Si committunt ergo contra justitiam.

Pro divitiis grangiarum.] Caesarius per grangiam intelligit praedium sive villam. Grangiarius qui praeest villae.

Huic epulae.] Ita Lucanus l. II ante medium: [Col. 0482C] at C. et M. Huic cibus est, etc.

Erigendum.] C. eligendum.

Reliquo.] C. et M. relinquo.

Sepelit natura relictos.] Maecenatis aliud hemistichium, cui libenter adderem ex Seneca sententiam, et ex Lucano versus. Ait prior, ep. ad Lucilium 92. Neminem de supremo officio rogo, nulli reliquias meas commendo. Ne quis insepultus 495 esset, rerum natura prospexit. Quem saevitia projecerit, dies condet. Posterior dicto l. VII inquit:

Nil agis hac ira, tabesne cadavere solvat,
An rogus, haud refert: placido natura receptat
Cuncta sinu.
Haec hemistichia, quae in textu habentur, redegi in ordinem, alioquin C. et M. prosam ordinabant hoc modo: Facilis jactura sepulcri, quia sepelit natura relictos.

Gregorius.] Moralium XV, c. 37. Praeterea videatur liber B. Aug. ad Paulinum De cura pro mortuis [Col. 0482D] gerenda.

Arte Daedalo.] Recte, quia ille Atheniensis artifex ingeniosissimus, ut supra dixi: non ergo legendum arcae pro arte, ut volunt C. et M.

Item, Psal. LXXIII.] Tria male legebant Psal. LXXII.

In his lapidibus.] Non, cum his lapidibus, ut vult C. ut patet ex B. Hieronymi epistola ad Eustochium de obitu Paulae, quae incipit: Si cuncta corporis, post medium.

Item Jerem., c. XXII.] C. et M. c. LXXX. V. XXV.

Ad avaritiam.] M. ad audaciam.

Ad consummationem.] Tria hic conveniunt, etsi in sacris Bibliis: Ad cursum mali operis.

Aequae spatiose.] C. aeque spatiosa luxuria.

In orbe locus.] Impressa exemplaria Horatii legunt: Nullus in orbe sinus. Horat. l. I, ep. 1.

Item Juvenalis.] Satyra 14.

Aedificator erat.] Auctor noster vel potius amanuenses [Col. 0483A] ex duobus hemistichiis constat unum sexametrum ex eadem satyra 14, ait enim Juvenalis:

Aedificator erat Centronius, et modo curvo.
Littore Cajetae, etc.
Et infra:

Dum sic ergo habitat Centronius, imminuit rem,]
Fregit opes, etc.

Contronius.] M. et C. Centonius.

Item, Hieronymus.] Videto epist. ad Heliodorum de laude vitae solitariae, quae incipit: Quanto amore.

In ciliciis.] M. in consiliis.

Sive parietinis.] Parietinae sunt ruinae, in quibus soli parietes exstant sine tecto.

Memor uteri.] C. Major uteri.

Sive in parietinis.] Glossa in hunc locum, quae et B. Augustini est.

Isaias, c. V.] C. et V. ca. XIII. M. XIV.

Levit., c. XXVI.] V. et M. c. LXXVIII. C. LXXIX.

[Col. 0483B] Habacuc, II.] Tria V.

496 Item, Isa. c. XXVI.] Tria LIX.

Et Daniel, ca. VIII.] Tria c. XIV.



CAPUT LXXXVII.

Titulum ex V. collegi: nam M. et C. simpliciter legebant: Contra prodigalitatem.

Consumere frusta.] Non solum V. et C hic, sed et alibi in mss. saepius vidi frustra pro frusta. Sed amanuensium abusus.

Et pro nihilo.] C. Et de nihilo litigato objurgat.

Inaestimabile.] C Inaestimabiliter.

Scilicet Christi.] Haec omittit V.

Et alias superfluitates.] V. sic: Quidam ob libidinem aedificandi, de qua supra. Alii ob libidinem, etc.

Feruntur ad Cyanem.] M. et C. Feruntur ad carnem. Cyanos aliquando pro gemma, aliquando pro flore caeruleo accipitur, aliquando pro colore nigro aut caeruleo. Vide Ovidium V et IX Metam

[Col. 0483C] Cibos delicatos.] M. cibos delibatos.

Hesterno jure liguriat.] M. Hesterno vix liguriat.

Dignosceret hoste.] M. Praenosceret hoste.

Ut dicatur de eis.] C. in margine: Ut de quodam praelato dictum est, et inde syllogizatum.

Ut essent solvenda.] Ne quidem male C. Ut essent solvendo.

Unde poeta.] Claudianus De bello Gildonico.



CAPUT LXXXVIII.

Prodigum Paulum.] Illi de proconsule, nos de Paulo exponimus: aiunt duo margines.

Metiri se quemque.] Versus Horatii.

Verum est.] C. Justum est.

Buccae.] Haec hemistichii pars cum versibus sequentibus est Juvenalis satyra 11. V. pro Buccae legit Bursae. Textus poetae: Buccae.



CAPUT LXXXIX.

[Col. 0483D] In summario capitis, pro immergentes M. ingerentes. Utrumque sapit.

Ut sint leves.] C. Ut sicut leves, etc.

Sicut arundo.] M. Sicut arundo ad omnem ventum doctrinae.

Oestro temporalium.] musca est, boves et equos aestate pungens, quam asylum aut tabanum quidam nominant. Virgilius III Georg.

   497 . . . Cui nomen asylo
Romanum est: oestrum Graii vertere vocantes.
Quintus Serenus ait:

Nonne velut rapido mentem correptus ab oestro.

Epileptici.] Qui laborant epilepsia, sive morbo comitati, de quo Serenus:

Est subiti species morbi, cui nomen ab illo,
Quod fieri nobis suffragia justa recusat.
Saepe etenim membris acri languore caducis
Consilium populi labes horrenda diremit;
Ipse Deus memorat dubiae per tempora lunae
Conceptum, talis quem saepe ruina profudit.

[Col. 0484A] Proverb., c. XX.] M. et V. XLI C XL.

Ventilatoriorum.] Lectio Biblica moderna sic habet: Dissipat impios, etc. At Hieronymo attributus qui est Bedae commentarius in hunc locum ait.: Hunc versum antiqua translatio sic habet: Ventilator impiorum rex sapiens, et immittet illis rotam malorum, id est poenam nullo fine consummandam. Cui, videlicet rotae, contraria est corona vitae aeternae, quam repromisit Deus diligentibus se (Jac. I.)

Nunquam ad perfect.] V. paucis haec habet: et nunquam scientes: Semper, etc.

Non ambulant.] Ad haec verba addit margo C. Pro necessariis.

Investigabiles.] V. Instabiles.

Isaias, c. XIX.] V. et C. ca. LII.

Id est permisit.] Hoc solum M. legit.

Caudam.] C. inter lineas ait: finem.

Idem, c. LVII.] M. et C ca. CLXXI. V. CLXXII.

[Col. 0484B] Illud tantum umbratiliter.] M. et C. Illud tamen M. Umbraliter.

Velut stercora.] C. ad latus: Sic Apostolus, sic beata Agnes, et alii sancti, omnia ista reputarunt ut stercora.

Per mundanam cupiditatem.] M. et V. Per mundanam concupiscentiam.

Sicut nec Judaei.] Haec, usque: Sed putruerunt, solum M. admittit.

Aranea vermis est.] Cassianus in Psal. XXXVIII.

Illi gareionum.] Garciones aliquando pueruli, aliquando etiam nebulones dicuntur: Hoc nomine utitur B. Bernardus in a ol. ad Guillelmum abbatem.

Pes mundi.] M. Pedes mundi.

Vel hostium.] M. Id est hostium.

Lex non aequior.] Ex Ovidio I De arte, ubi de Perillo novi cruciatus inventore agit. Et nota est historia de bove Phalaridis de quo idem l. III De tristibus elegia 11.

[Col. 0484C] Hoc est lingentibus.] Sive lambentibus terram. Nam B. Hieronymus nomen Amalec interpretatur Lambens terram.



498 CAPUT XC.

Unde Augustinus.] In Psal. VII, to. VIII ubi addit: Cognoscetur Dominus judicia faciens, in operibus manuum suarum comprehensus est peccator. Ex Psal. IX.

Augustinus: Qui vult.] Tria exemplaria sic legunt. Interea dicam hanc expositionem magis redolere doctrinam B. Ambrosii in hunc Psal. XXXVI quam B. Aug.

Parab., c. XXVI.] Tria cap. LI.

Eccli., c. XXVII.] Tria c. LXXII.

Fraus in se conversa.] Sententia S. Severiani in sermone De SS. Innocentibus. Huic non absimilem habet B. Aug. in Psal. LXXII ad illa verba: Propter dolositatem posuisti eis. Fraudulenti, inquit, fraudem patiuntur.

[Col. 0484D] Item per exempla.] Praeter exempla sacrae Scripturae, etiam illud notum est Euthymii, qui in eodem carro et carpento, quod B. Ambrosio paraverat, impositus est, et in exsilium missus, et sic iniquitas ipsius, in verticem ejus descendit (Psal. IX). Ex Vita B. Ambrosii apud Surium 4 April.

Quidam etiam aulicus.] Perillus nomine, in aula regis Phalaridis, de quo Orosius l. I, cap. 22, simile exemplum refert margo V. his verbis: In Chronicis (Diodorus l. V; Strabo, l. VII) et apud Orosium (lib. I, c. 11) legitur Busiris apud Aegyptum tyrannidem exercuisse, quod facere non posset nisi rex esset. Hic hospites quasi pro religione immolabat: quem Hercules postea interfecit. Unde Boetius: Busiris hospites immolans, ab hospite Hercule interfectus est. Quis autem Busiridem talem religionem docuerit, incertum est. Claudianus autem dicit ipsum, qui eum docuit, primum ad aram ipsius Busiridis, id est quam Busiris instituerat, immolatum. Sic enim ait:

[Col. 0485A] Hospite qui caeso docuit placare tonantem,
Primus et inventas Busiridis imbuit aras.
Praeterea Virgil. III Georg.

   Quis aut Eurysthea durum,
Aut illaudati nescit Busiridis aras?
Statius XII Thebaidos:

Non trucibus monstris Busirim infandumque dedisti.
Boetius post Busiridis exemplum, aliud subdit de regulo. Regulus, inquit, plures Poenorum bello captos in vincula conjecerat: sed mox ipse victorum catenis manus praebuit. De consolat., l. II, prosa 6.

Ebrietas.] Ebrietatis insaniam eleganter describit idem Seneca ep. 83 a medio ad finem usque.

Consilia etiam perfectionis.] M. in textu, et C. in margine, legat: Consilia etiam praedicationis.

Remunerationis. M. et V. Retributionis.



499 CAPUT XCI

[Col. 0485B] In titulo solum V. legit Hominis.

Maxime beneficiorum.] C. Maxime benefactorum.

Ad dilectionem Dei.] Non, ad delectationem Dei, ut C.

In faciem quadrupedum.] Tristes vero esse voluptatis exitus, inquit Boetius, quisquis volet reminisci libidinum suarum intelliget: quae si beatos explicare possunt, nil causae est, quin pecudes quoque beatae esse dicantur. De consol. l. III, prosa 7.

Socialitate.] C. et M. Societate.

In radice charitatis.] Ex B. Greg. hom. 27 in Evang. Praecepta Dominica, inquit, multa sunt et unum; multa per diversitatem operis, unum in radice dilectionis.

Clerici habitu milites.] Clerici ideo sic vocantur, quia de sorte Domini sunt, enim Graece sors Latine dicitur. B. Hier. ep. ad Nepotianum De vita clericorum quae incipit: Petis a me. De habitu clerici tractatur in Clem. l. III, tit. 1, c. 2, ubi sic legitur. Quicunque clericus (per clericum hic intellige eum, [Col. 0485C] qui habet primam tonsuram, ut habetur in Glossa in hunc locum) virgata vel partita veste (hoc est diversi coloris vel partis, vel sericis texturis ornata), publice utetur (nisi exstet rationabilis causa) si beneficiatus exstiterit, per sex menses a perceptione fructuum beneficiorum, quae obtinet, eo ipso sit suspensus. Si vero beneficiatus non fuerit, in sacris tamen ordinibus citra sacerdotium constitutus, per idem tempus reddatur eo ipso inhabilis ad ecclesiasticum beneficium obtinendum. Idem quoque censemus de clericis aliis (qui scilicet nec beneficiati sunt, nec in sacris) vestem talem (virgatam et partitam) simul et tonsuram publice deferentibus clericalem.

Sermone histriones.] Moventes risum audientibus, et sic seipsos omni aestimatione, apud eos, undantes. Unde eleganter Horatius l. I. Serm., sat. 4.


   Absentem qui rodit amicum;
Qui non defendit, alio culpante: solutos
Qui captat risus hominum, famamque dicacis:
[Col. 0485D] Fingere qui non visa potest, commissa tacere
Qui nequit: hic niger est, hunc tu, Romane, caveto.

Gestu meretrices.] Pudet hic eloqui.

Occupatione curarum.] Obsecro te, inquit beatus Hieronymus ad Nepotianum, et repetens iterumque iterumque monebo, ne officium clericatus, genus antiquae militiae putes, id est ne lucra saeculi, in Christi quaeras militia; ne plus habeas, quam quando clericus esse coepisti, et dicatur tibi: Cleri eorum 500 non proderunt eis. Et infra: Negotiatorem clericum, et ex inope divitem, ex ignobili gloriosum, quasi quamdam pestem fuge.

Sed ob gloriam.] Cum tamen tonsura et corona ex se significent divitiarum omnium abnegationem, et regni in Deo possessionem. Sic enim 12, qu. 1. Duo: Hi, clerici, sunt reges, id est se, et alios regentes in virtutibus. et ita in Deo regnum habent; et hoc designat corona in capite. Hanc coronam habent ab institutione Romanae Ecclesiae in signum regni quod [Col. 0486A] in Christo exspectatur. Ratio vero capitis est temporalium omnium depositio.



CAPUT XCII.

Primatum et ducatum.] C. Principatum et ducatum.

Matris tamen.] Non charitas fidem, sed fides charitatem praecedit. B. Greg. to. II, l. II, hom. 16, in Ezech.

Sed nutriturae.] Gratia scilicet.

Citra alias virtutes.] M. extra alias, virtutum miracula operatur, etiam rudis operatur.

Sed bene signatum] Videlicet, signo crucis.

I. ad Cor. c. XIII.] C et V. c. LXI, M. LIX.

Saepe mali operantur.] Ut daemones qui credunt et contremiscunt. C. in margine: M. in textu, sed non loco debito.

Prima ad Cor., c. III.] Tria c. XII.

Ad Rom, c. III.] Tria c. IX.

Et cap. III] Tria. c. X.

[Col. 0486B] Item ad Ephes. VI.] Tria ad Ephes. XXX.

In fide fundati, firmi.] Firmi solum, M. legit, quod Apostolus hoc loco omittit.

Habacuc, II.] Tria Habacuc IV. Hunc locum citarem ego ex Apostolo ad Hebr. X, ver. XXXVIII, ratione ly meus quod deest in Habacuc.

Petrus I. Ep. c. V.] V. c. XII. C. IX. M. non citat.

Joannis I, c. V.] C. et V. cap. XIII.

Adeo ut salutem.] M. et V. A Deo ut.

Elizabeth B. Virgini.] Non Angelus B. Virgini, uti Tria legebant.

Fides enim peperit.] M. Fides enim comparando peperit.

Perdidit promptae.] Ex hymno Ecclesiae solito cantari die Nativitatis B. Baptistae Joannis.

Ad Hebr., c. I.] Tria c. XVIII.

Exemplum eremitae.] Haec usque ad finem omittit C.

Ne aliud faceres.] M. Non aliud diceres et aliud faceres.



501 CAPUT XCIII.
[Col. 0486C]

V. Pro titulo sic: Contra defectum fidei.

Isaias, c. XXI.] M. et V. LV. C. LII.

Viri misericordes multi.] V. et C. Viri mendaces multi.

Et Ecclesiasticus, c. II.] Tria c. VI.

Item Jacobus, II.] Tria Jacob V.

Similes enim Antichristo.] Verbum enim Antichristi maledictum: inquiunt margines C. et M.

In Isaia, c. XXII.] V. ca LII. C. ca. LIX. M. tacet.

Item, c. XXIX.] C. ca. LXXXIX. V. et M. LXXIX.

Item, XXIV. Secretum.] V. et M. Item LXV. C. Item XLV.

De gloria aeterna.] Recte ex commentario B. Hieronymi in c. XXIV Isaiae, t. IV.

Incommodo vitando.] Post haec M. solum addit: Sed non faciens hoc propter infirmitatem, vel ignorantiam, vel obreptionem sint prudentiores, etc.

Ergo qui pro minori commodo.] M. Ergo qui pro [Col. 0486D] minori causa.

Temporali commodo consequendo] M. Temporali commodo sequendo.

Vel incommodo temporali.] C. Vel incommodo, ut pro temporali vitando. Hoc, Ut pro, omittunt M. et V.

Ei factum est.] Quaedam hic desunt in V. Sic enim habet: Vel incommodo temporali vitando est prudentior et vigilantior, ei aliquid est certius fide (Hic desunt aliqua) cum pro certiori et majori secundum opinionem, etc.

Et si fides, mortua.] Ita expone: Et si fides est, mortua est, de qua Jac. II. Fides sine operibus mortua est. M. aliter censet: Et si fides, mortuam habentes in comprehensione, etc.

Quam qui corde vel ore.] C. Quam qui cogitatione vel locutione, omissis his: Sicut magis peccatur, etc.

Quanto magis autem.] M. et C. multis demptis [Col. 0487A] sic legunt: Quanto magis et Deum nosse? Sed: Dixit insipiens, etc.

Qui gloriam ab invicem.] M. Ad invicem.

Humilitas haec sola.] Audi varietatem: Humilitas, inquiunt M. et C. solius Dei quaerit gloriam, quae ei soli placere appetit. Ad illud: Humilitas, subnotat C. in margine: Non sola credit.

Ad Rom, c. IV.] Tria c. X.



CAPUT XCIV.

Quod enim credimus.] C. et M. Quia enim credimus speramus.

Ad Romanos, cap. V.] Tria c. XI.

502 Pacem habeamus.] in textu et C. in margine: Pie, et sobrie et juste vivendo habeamus. Tit. II.

Nec sunt filii spei.] Recte V. M. Ergo male repetit C. Nec sunt filii desperationis, quia hoc prius dictum est

Entes in proposito.] Hoc est, dum sunt in proposito. Ter aut quater ly entes in hoc opere reperitur, pro [Col. 0487B] existentes.

Vel idem sunt cum spe.] C. in margine sic inquit: Utrum sperare, exspectare, confidere sint idem, vel motus cujusdam virtutis, scilicet spei. Videtur B. Augustinus illa non distinguere, quia idem objectum habent, nempe Deum totius boni auctorem, De confidentia tract., t. X, serm. 66. De tempore. De exspectatione vero eodem to; De verbis Domini, sermone 39, Psal. XXXIX. Exspecta Dominum, hoc est, spera in Domino, et Psal. II. Beati qui confidunt in Domino. Eodem sensu.

Tristis es anima mea.] Pedissequa, inquit C. ad latus.

Ad Rom., c. VIII.] M. et C. c. XX

Exspectatio creaturae.] Homo exspectans, ait margo C. sive creatura exspectans, ut habet Glossa interl.

Adversarii scilicet.] M. adversariorum.

Job, c. XIX.] M. et C. cap. XVII.



CAPUT XCV.
[Col. 0487C]

Ad Cor., c. XIII.] Tria c. LXI.

In via donis.] Hoc est in praesenti vita. V. et M. omittunt, in via.

Charitas patiens est.] Glossas, quae de charitate sequuntur, ex toto omittit V. C. legit ad latus. M. vero, quod hac in parte sumus imitati, in textu.

Unde Augustinus.] Tractatu de laude charitatis t. IX ex sermone 39. De tempore t. X; sed nec ille tractatus nec sermo sunt B. Augustini, praefata tamen Glossa, quae interlinealis est, videtur ex his desumpta.

In commune bona.] M. communiter bona.

Ut Oceanus, quae sine.] Continuatur citatio ex B. Aug. serm. 30 De temp. to. X, quo sermone plurimum usus est Venerab. Beda in expositione I. Cor. c. XIII.

Ignis flammigerens.] V. et C. Flammigerans. Sacra Biblia: Ignis exaestuans. Jerem. XX.

Ad penitima cordis.] Intus et in cute, ut ait Persius. [Col. 0487D] Quando quidem ly penitima substantive sumatur non opus pro penetrasti scribere penetralia, ut M.

Item octonario 13, sub.] Sive, in octonario 13, vel ut M. et C. octava 13. Quod sic interpretor ex Psal. CXVIII. Cum enim ille per Abecedarii Hebraici litteras, quarum singulae octo versiculos continent, dividatur; computo a prima littera Aleph dicta, sive a primo octonario, quod incipit: Beati immaculati, usque ad 3 octonarium, ita inchoans: Quomodo dilexit legem tuam, ibique litteram Mem quaesitam invenio. 503 Haec vero, secundum interpretationem B. Hieronymi, idem sonat quod viscera mea, vel ex ipsis intimis. Nos Benedictini, secundum regulae nostrae statuta, omnia praefati Psalmi octonaria, in horis diurnis, tum canonicis cum Marianis, recitatione versiculi Gloria Patri, dividimus.

Non habuit meritoriam.] M. omittit meritoriam.

Quem totus non capit.] Ex cantico Ecclesiae in laudem B. virginis Mariae.

[Col. 0488A] Tropice dictum est.] Humana est similitudo, ait C. ad latus.

Etsi realiter.] Haec inclusi parenthesi. Varietas autem lectionis talis est. M. Et realiter toti Trinitati, communicat circa, etc. C. etiam legit: communicat circa Spiritum S, etc. Ego ex V. restitui conveniat, omisso communicat, sicque sensus clarus est.

Spiratur enim.] M. Spiritus enim ab utroque.

Hinc emersit quorumdam opinio non approbanda.] Taxat errorem magistri Sententiarum, lib. I, Sent., dist. 17; docentis charitatem esse Spiritum sanctum, non qualitatem aliquam creatam.

Igitur mundandum.] C. et M. mundandum.



CAPUT XCVI.

M. Pro titulo: De fletu bono et malo. Duo: De luctu, etc.

Et octava, quae redit.] Verba sunt B. Aug. to. IV, l. I De sermone Domini in monte, cap. III.

[Col. 0488B] Multiplices lacrymae.] De lacrymis dicam. Sunt lacrymae malorum, scilicet lacrymae infirmitatis: unde, puer cum primo nascitur, vagit, ut sit propheta suae miseriae. Sunt lacrymae adversitatis; unde, bona cum amore possidentur, quae cum luctu et dolore perduntur. Lacrymae simulationis, unde: Nihil citius arescit lacryma (Ad Heren., lib. II). Lacrymae aeternae damnationis: Unde: Extrema gaudii luctus occupat. Prov. XIV. Lacrymae bonorum quas facit compunctio peccati. Unde. Posuisti lacrymas meas, etc. Psal. LV. Lacrymae quas facit miseria proximi: Unde: Gaudere cum gaudentibus, flere cum flentibus. Rom. XII. Lacrymae quas facit dilatio regni: unde: Beati qui lugent, etc. Matth. V. Haec ex codice ms. decerpsi.

Nihil citius arescit.] Lib. II ad Herennium, Cicero.

Non possumus enim.] His non absimilia edicit Seneca, ep. 63 et 99.

[Col. 0488C] Lacrymae corporis.] Haec verba: Corporis et cordis, V. omittit.

Peccata proximorum frix.] Frixorium, etc. Vide Glossam in II Cor. XI.

Diogenes etiam.] Tria sic legunt, at ego Heraclitum puto, qui quoties in publicum procedebat, flebat, econtra Democritus ridebat. Huic omnia miseriae, illi ineptiae videbantur. Seneca, l. De tranquillitate animi, c. 15. Item, l. II, De Ira, c. 10.

Axa, inquit.] Haec, usque ad finem capitis, V. omittit.



504 CAPUT XCVII.

Isaias, cap. LV.] C. cap. CLXIII. V. et M. c. CLXIV.

Ad Deum fortem.] Fortis, est unum Dei nominibus, quibus apud Hebraeos nominatur. Non pro fortem legendum est fontem, ut V. et alia quaedam impressa Biblia. Id corrigunt novissimae impressiones [Col. 0488D] Bibliorum Sixti V. Pont. Max. ad exemplaria mss collatae. Item et illud: Ut videam voluntatem Dei, pro voluptatem, coelestem nempe.

Ministerio corporis.] M. Mysterio ostendit.

Oculata fide.] Non occulta, ut C.

Nec gratiae, sed vanitas.] Recte quaerit margo V. Quomodo desiderium rerum temporalium ita sit vanitatis quod non culpae, non video sane intelligi posse, nisi hoc dictum sit de culpa mortali, et de rebus necessariis. Nam desiderare non necessaria, non potest non esse, et vanitas, et culpa, cum etiam necessaria nimie desiderare peccatum sit, juxta illud Gregorii: Temporalia ab Jesu petere non est peccatum, si tamen non nimie petantur. Ergo illa nimie petere peccatum est. Nimium autem est quidquid supra necessitatem est. Quidquid ergo non necessarium desideratur, culpabiliter desideratur, et tale desiderium frivolum est et stultum. Si autem stultum, quomodo non culpabile, cum ipsa stultitia [Col. 0489A] nunquam sit sine culpa? Ergo sicut dixi frivola est haec distinctio, quae dicit desiderium esse, quod nec est naturae, nec gratiae, nec culpae, sed vanitatis, nisi intelligatur de culpa mortali. Desiderare autem temporalia ad necessitatem, nec frivolum, nec stultum est, nec vanitatis, nec culpae. Totum ergo membrum hoc distinctionis obelandum est (hoc est abolendum). Nec credendum est cantorem Parisiensem (qui hujus operis est auctor) vitium hoc et caetera, quae inveniuntur in hoc libro, posuisse; sed scholastici illum transcribentes, et notulas suas ad libitum addentes totum corruperunt. Recte. Sed damnum, quod in V. notae illae multoties in contextum repositae sunt, ut ex M. et C. collegi.



CAPUT XCVIII.

Tum in capite Christo.] Non: Tum in corpore Christo, ut M.

Super omnia opera ejus.] Haec opera recenset [Col. 0489B] C. ad latus hoc modo: Opera creationis, recreationis, conservationis, remunerationis, etiam punitionis.

Superexaltat judicium.] M. et C. cum quibusdam Bibliis impressis superexaltat judicio. Interpretatio Syriaca hoc c. II Jacobi, sic habet: Exaltati estis per misericordiam super judicium.

Nostra est lectio.] Sive instructio.

Primo, a teipso.] Miserere animae tuae placens Deo, ait margo C. Ex Ecclesiastico, c. XXX.

505 Prae operibus caeterarum.] Inquit idem margo: Misericordia tamen vera non est sine aliis virtutibus, nec remuneratur.

In Luca, c. III.] Tria c. VIII.

Beda: Joannes.] Recte Beda, in c. III Lucae, et haec habentur in Glossa ordinaria eodem citato auctore.

Praedo grassetur.] M. Miles grassetur. Textus B. Augustini, quem videtur ven. Beda secutus, hanc legit sententiam; sed pro praedo admittit praeda grassetur. To. X, in Appendice sermonum, serm. 3. initio. [Col. 0489C] B. Ambrosius in c. III. Lucae hac etiam utens sententia ait: Praedo grassetur.

Item Ambrosius.] In c. III Lucae sub hoc titulo: Redargutio malitiae Judaeorum, sub finem. Non absimilia quoque habet B. Aug. loco citato supra.

Respondit gravatus.] Ex M. solum haec collegi, usque: Qui ingressi unde opinor hoc exemplum a textu melius abfuisse.

Bene habeas.] Hoc est: bene sit tibi; annuens scilicet petitioni ejus.

Cum peteret inducias.] M. cum peterent.

Denegavit eas creditor.] M. consequenter: Denegavit eis eas creditor.

Quod et filium ejus.] Nempe militis veterani.

Ipsumque a debito.] Haec verba, usque: Qui rediens, omittit M.

Joannes Alexandrinus.] Hic ob maximam in pauperes liberalitatem eleemosynarius dictus est. De quo Nicaena synodus II, actione 4. Leontius episcopus [Col. 0489D] ejus vitam conscripsit. Surius, t. I, 23 Januar

Quasi litem.] Sic V. et C. At M. cum litem.

Dicens: Ita Domine.] His, usque: Item: Episcopus Tarent. carent M. et C.

Episcopus Tarentinus.] V. Archiep. Tarentasiensis. Tarentum civitas est Calabriae clarissima.

Scilicet pro sine.] M. omittit scilicet



CAPUT XCIX.

Major enim est qui vincit iram, etc.] Respicit ad locum Prov. XVI: Melior est patiens viro forti, et qui dominatur animo, expugnatore urbium.

Si non sunt solvendo.] V. si non habeat unde solvat. M. Rem etiam, si necessitas sit solvendo.

I. Cor. c. VI.] Tria c. XXVII.

In Matth. c. XVIII.] Tria c. CLXXXVIII.

Rom. c. XII.] V. et C. XLI M. LXI.

Noli vinci a malo.] C. in margine citat duo S. Scripturae loca hoc modo: In Ecclesiastico XXIII (hodie XXVIII): Qui vindicari vult, etc. Levitici XLIII (hodie [Col. 0490A] XIX): Non quaeras ultionem, etc. Sed ipsa verba habentur ad Rom. XII.

Pro crucifixoribus.] M. Pro malefactoribus.

506 Jacobus, ca. I.] V. et C. cap. III.

Ad Ephesios c. IV.] C. et M. c. XIX.

Quia mitigatum.] Quispiam in margine M. voluit legi mitigativum. Ego, quia id recenti manu videtur scriptum, et non melius correctum, quam est in textu, parvifeci.

In serenitate conscientiae.] C. In sinceritate.

Quo ungitur totus.] M. Quo mergitur totus. Forte amanuensis volebat injungitur.

Primum et secundum.] Ungentum scilicet, vel ut nunc usitatius dicimus unguentum, ab unguo.

Ludificatio.] M. Luctificatio.

Exaggeratio.] C. exaggregatio.



CAPUT C.

Ex V. summarium collegi. C. volebat: De spirituali [Col. 0490B] clementia. M. De speciali misericordia.

Communem speciem.] V. praeter hanc omnem spem misericordiae. Error notarii.

Specialis judicis et potentis.] Placet haec lectio. Ut quid enim spiritualis judicis, ut volunt V. et C. potius quam saecularis? Specialis hoc est quae peculiariter ad judices et potentes pertinet.

Est apud potentes.] M. apud principes, Sed in originali est potentes.

Vel electionis beneficio.] V. omittit vel, reliqua ut in textu.

Alteram feris.] Ita censet Seneca, l. I, De clementia, c. 24, eum audito: Non minus principi turpia sunt supplicia, quam medico multa funera. Remissius imperanti, melius paretur. Natura contumax est humanus animus, et in contrarium atque arduum nitens, sequiturque facilius quam ducitur. Et ut generosi atque nobiles equi melius facili freno reguntur, ita clementiam voluntaria innocentia impetu suo sequitur, et dignam putat civitas, quam [Col. 0490C] servet sibi: plus itaque hac via proficitur. Crudelitas minime humanum malum est, indignum tam miti animo. Ferina ista rabies est, sanguine gaudere ac vulneribus, et, abjecto homine, in silvestre animal transire, etc.

Ea sanxit.] M. Ea facit aperte homines, etc. At textus congruit cum originali.

Gloriosius in principe.] Seneca, l. I, De clementia, c. 3, ait: Nullum clementia ex omnibus magis quam regem et principem decet.

Mitiores animos advocet. V] Avocet. C. Minores animos advocet. M. Mitiores animos evocet, originale adjuvet.

Gloriosa autem.] C. Gloriosior. Orig. Gloriosa.

Inimici est.] Scilicet sanguis, ait V. inter lineas, M. autem variat toto coelo: 507 Inimicus est, sed ejus qui amicus fieri non potest. Quod in textu posui in Orig.

Nocentis est.] C. Innocentis est, sed hominis cujuscunque [Col. 0490D] sit, quia non potuit, etc. M. Nocentis cujusque sit, quia non potuit dare, crimen putat auferre. Sic et Orig.

Crimen putat auferre.] Bonus princeps, inquit V. inter lineas.

Ideo quoties funditur.] Scilicet sanguis, ait idem ibidem. M. pro ideo male legit item.

Confunditur.] Nempe princeps, ibidem inter lineas. C. hic adnotat hunc marginem: Similiter (scilicet confunditur) de ordine, dignitate, vel quolibet abjudicato.

De hac etiam Seneca ad Neronem.] Solum M. haec admittit in textu, C. vero in margine. Ad Neronem imperatorem, cui libros De clementia conscripsit. Locus autem, ubi potissimum de crudelitate tractat, exstat l. II, c. 3 et 4.

Augustinus.] Unicum C. citat nomen.



CAPUT CI.

In omni crimine.] Duo subnotant et maxime [Col. 0491A] quando spes est de correptione corripiendi. Forte de correctione corripiendi.

Ad Romanos c. I in fine.] Tria c. IV. Hinc notet lector primum caput ad Romanos in capita quatuor antiquitus fuisse divisum.

Et secunda ad Cor., c. II.] Tria c. V.

Et in eadem, c. VI.] C. et M. c. XVIII.

Item ad Gal., c. VI.] C. et M. XII

Ad Ephes., c, IV.] C. c. XVII.

Job, c. XXIX.] Tria c. XXV.

Conterebam.] M. Contundebam.

Leonum.] Psal. LVII. Legitur: Molas leonum, at Job hoc loco habet: Molas iniqui.

Parabol. c. XXIV.] Tria XLVI.

Et Genesis, c. IV.] Tria c. XIV.

Sicut dilectionis.] Habetur haec sententia apud B. Gregorium hom. 30 in Evang. initio.

Item: Veri imitator.] C. et V. Ut imitator sim Samaritani. Vide ad haec B. Greg. Moral. XX, c. 8.

Fame verbi Dei.] Solum M. legit: Verbi Dei.

[Col. 0491B] Debet eum corripere.] M. corrigere.

Quarto Regum, c. XV.] V. c. XXXIII, C. cap. LXXXVI, M. LXXXV.

Ozia.] Tria Josia.



508 CAPUT CII.

Ex M. addidi in titulo pro inimicis.

A Dan usque Bethsabee.] Habentur haec verba I Reg. III. Sed neque tunc Samuel intercessit pro Saule, neque eum Saul voluit occidere, quia nondum erat rex electus. Intercessit autem pro eo ejusdem l. c. 15 in fine, et in principio cap. 16. Sed nec habetur expresse in Scriptura, quod Saul voluerit Samuelem occidere at bene id colligi potest ex c. 19, quando Davidem persecutus est, qui erat cum Samuele in Ramatha. Unde Samuel initio c. 16 ait: Audiet Saul et interficiet me.

Exasperante.] Non exaspernante, ut C.

Comparatur matri.] M. Comparatur Martino. Quaedam invitata ad solemnes, etc.



CAPUT CIII.
[Col. 0491C]

Summarium hujus capitis ex V. desumpsi; nam M. simpliciter: De manuali misericordia. C. vero: De visibili et manuali misericordia subveniente.

Non parcat.] M. Non peccat. Ecquis sensus?

Eccli., cap. XXIX.] Tria c. LXXVI.

Item Eccli., eodem capite. C. et M. cap. LXXV.



CAPUT CIV.

Ejus effectus.] C. affectus male.

Et quomodo.] Hoc, et si solum M. habeat, nolui expungere, quia ad majorem explicationem facit, ut sensus sit, et quo modo, quo ordine, hoc est, quis cui sit praeponendus.

Quot et qualibus.] C. male. Quot et qualiter, quia prius dixit qualiter V. Quot et qualibet, etiam vitiose, ut patet ex sequentibus, ubi ait. Sequitur: Quibus, quot et qualibus, et qualiter dandum. Haec docet Seneca, l. II De beneficiis.

In Eccl., c. XXIX] C. c. LXXVII, V. et M. LXXVIII.

[Col. 0491D] In Luca, c. XI.] Tria c. XXXV.

Quid autem sit dandum.] Quispiam recenti manu addidit in M. ad latus, Cui, pro quid. Non penitus rejicio, eo quod videatur ita legendum, ex eo quod sequitur: Omni petenti te tribue.

Da ei correptionem.] Ita legendum est, ut ex Glossa interlineali colligitur. C. et M. Da increpationem. fere idem.

In Luca, c. III.] V. c. IX.

Signanter.] C. generaliter.

509 Alioquin raptor eris.] Ita censet B. Hieronymus in fine epistolae ad Nepotianum De vita clericorum quae incipit: Petis a me. Ait ille: Ecclesiam fraudare sacrilegium est: accepisse quod pauperibus erogandum sit, aut, quod apertissimi sceleris est, aliquid inde subtrahere, omnium praedonum crudelitatem superat.

Sed magis abundantibus.] M. Ea distribuant abundantius se pauperibus in spirit. Apparet ex [Col. 0492A] quadam lacuna, aut intercapedine majori, aliquando fuisse abundantibus pro abundantius, quodve reor a sciolo minus intelligente correctum.

Quam in ovicula.] Haec sententia, usque pauperi dedit, abest in V.

Pietas eximia.] M. pietas continua.

Aequalitatem Apostoli.] De qua supra dictum est ex cap. VIII, ad II Cor. C. et. M. Aequalitatem Domini.

Hilaritas.] C. Hilariter.

II Cor. IX.] C. et M. II Cor. XXII.

Exodi, cap. XXXV.] C. et M. c. CXXXIV. V. CXXXVI.

Hoc exactoribus.] Haec, usque ad illud: Sequitur, de quo sit danda eleemosyna, solum M. habet hic. V. infra in margine ad finem c. 106.

Nulla Ecclesia.] Restitui ex Apostolo, alioquin M. Nulla eleemosyna.

Recipere justum.] Restitui hoc modo. M. Enim repete justum.

Pavit fructu.] Ego, quia prius, dato, hic consequenter [Col. 0492B] adjeci fructu. M. vero legebat fructum.



CAPUT CV.

Duo praeter V. praefixerunt titulum.

Deut., c. XIII.] Tria c. LXI.

Item, c. VII.] Tria XXV.

Cardinalis pauperis.] C. omittit pauperis

Cancellarius.] Forte Parisiensis.

Stephani abbatis Cisterc.] Fusius hoc exemplum recensetur supra c. XLVI. C. et M. Abbatis Clarevallensis. In notis ad c. 46 dixi hunc Stephanum, non secundo sed tertio loco poni in ordine et serie abbatum Cisterciensium.

Panes et caseos.] Anne calceos, ut C.?

Qui in dextera et pro.] M. Qui dextera vel in iis quae sunt dexterae.

Entes pejores.] Auctori nostro familiare est ly entes pro existentes.

Laicis.] Id est feneratoribus, inquit margo C



CAPUT CVI.

[Col. 0492C] M. in titulo: De modo dandi eleemosynam. Alia duo: De ordine, etc.

In creatione.] M. cum creatione.

510 Et recreatione.] Abest in C.

Adhuc inimicis suis.] M. etiam placet: Pro nobis amicis suis, eo quod immediate subsequatur locus Joan. XV. Majorem charitatem, etc. ponat quis pro amicis suis. Sed dicam. Quae in textu reposui magis placent, quia et si pro adhuc inimicis, tamen prout sciebat, futuris amicis, hostiam offerebat vivam. Quae in diviso sensu recte intelligi possunt. Si vero in sensu composito exprimantur: Nonne plus est pati pro inimicis, quam pro amicis?

In correptione fratris.] M. et V. correctione fratris. Verbis corripimus, flagellis corrigimus.

In consilii sancti.] C. In consilii sani datione.

Non alieni.] Id abest in V.

Ad Ephesios, c. IV.] V. et C. c. XIX, M XVIII.

Quasi testamentarii.] M. Cujus dispensatores [Col. 0492D] quidem testarii sumus.

Aporiati sunt.] Ideo pauperes facti, quia pauperum bona sibi collata prodigaliter profundunt. Unde Seneca: Veto liberalitatem nepotari, hoc est, nepotes imitari, dilapidare, inquit Lipsius l. I, De benef. c. 15. Illud aporiati Latinum est a verbo aporior, ex Graeco tractum, quo utitur Apost. II Cor. IV, quod inter alia significat ad summam angustiam redigi, et indigere. Unde Tertull. in Scorpiaco, cap. 13, locum Apostoli Latine reddit: Indigemus, sed non perindigemus. V. habet hic marginem, quo continentur ea, quae sunt in fine c. 104 ab his verbis: Apostolus ad Philippenses: Nulla Ecclesia, etc. usque ad c. 105.



CAPUT CVII.

V. Praecedens caput continuat, nec titulo novo dividit.

Comitis Theobaldi.] De quo Caesarius l. VIII, c. 31.

Qui subtelares.] Non damno C. et V. Sotulares, sed Subtelares melius, sicut refert Joannes de Janua in [Col. 0493A] ro Catholicon dicto, verbo Subtelaris. Subtelaris est calceus sive solea sub talo. M. legit. Subtulares.

Et humilitas.] M. Et hilaritas.

Mortuus rarum invenit.] Hae sunt amicitiae, quas temporarias populus appellat. Qui causa utilitatis assumptus est, tandiu placebit, quandiu utilis fuerit. Seneca, epist. 9.

Pietatem praecipiens.] M. Pietatem consulens.

II ad Cor. cap. VIII.] Tria cap. XXI.

Secundum veritatem.] Impressa Biblia secundum virtutem. Non immutavi lectionem trium exemplarium, quia videtur clara et consona.

Primo voluntarii.] Solum M. legit Primo. Et abest a textu Scripturae.



511 CAPUT CVIII.

Neque hic dividit caput exemplar V. sed solummodo M. C. vero majuscula littera tanquam paragrapho, in scripto etiam in margine titulo, videtur caput partiri.

[Col. 0493B] I Tim., c. IV.] Tria sic legunt.

Habitus incultus.] Seneca, ep. 5 recenset ea quae philosophum decent, nec multum dissimilia iis, quae hic referuntur.

Vitae quae nunc est.] Id est quae nunc est secundum naturam, ait V. in ora superiori charactere tenuissimo. C. Promissionem vitae naturae.

Multiplicationem.] Ita exponit B. Hieronymus in Matthaeum.

Vitae gratiae.] V. inter lineas, id est quae nunc est secundum gratiam.

Serenitas conscientiae.] M. Sanctitas. Illius vero conscientia serena est, qui est,

Integer vitae scelerisque purus.

Vitae gloriae, id est.] C. et M. omissis aliis sic habent: Vitae gloriae sicut et praesentis, quia, etc.

Qui mihi ministrat.] M. praeter hunc sacrae Scripturae locum, alium quoque citat ex Joan. XIV. Qui sermones meos servat, ad eum veniam, et manifestabo [Col. 0493C] ei meipsum.



CAPUT CIX.

Ceu virtus generalis.] C. Ceu virtus generaliter.

Et quis gloriatur.] V. Sed quis est qui dicat se mundum habere corpus? In hoc non audio V. quia male corpus pro cor admittit.

Etiam in angelis.] Alium praeterea ex Job, cap. XV locum suggero: Ecce inter sanctos nemo immutabilis, et coeli non sunt mundi in conspectu ejus; quanto magis abominabilis et inutilis homo, qui bibit quasi aquam iniquitatem?

Custodiendum est cor.] V. corpus. Vitiose.

Unde Petrus: Fide.] Restitui Petrus, quia ejus verba sunt, ut liquet ex Act. cap. XV. M. et C. legebat: Unde Jacobus. V. Unde in Actibus apost. transeat.

Eam consummant.] Quidam addidit in margine C. consumunt, sed perperam. Ait enim B. Augustinus: Beati mundi corde, hoc est, qui mundi corde sunt, quoniam ipsi Deum videbunt. Hic est finis [Col. 0493D] amoris nostri; finis quo perficiamur, non quo consumamur, etc. Tom. X, serm. in festo Omnium Sanctorum.

In eo creatum per vulnerat.] Haec redolent doctrinam B. Aug., to. III. In Enchiridio ad Laurent., c. 31.

512 Quasi desierat esse.] Ita C. At V. Quasi desiderat esse. M. vero: Quod desiderat esse.

Unde Moyses: Mundamini.] Haec verbotenus in Isaia sunt, sed Levit. XXI, secundum sensum habentur.

Infestant muscae.] Margo C. Etiam, ut tunc haereticae pravitates de corpore Christi et phantasticae cogitationes, et turpes saepius occurrunt. Ergo flabello abigenda sunt haec, ne sacerdos distrahatur sacra peragens.



CAPUT CX.

Sed filii in universum.] M. Sed filius universis bonis patris succedit jure haereditario. B. Augustinus [Col. 0494A] in Psal. CXXIV sub finem, sic inquit: Pax possessio piorum est, possessio haeredum. Et qui sunt haeredes? Filii.

Virtus est et meritum.] C. ad latus ait: Lege, Meritorum.

Unde nec addit.] Hoc est in primo cum ait: Pacem relinquo vobis, non addidit meam relinquo vobis. Ut patet ex Joan. XIV, v. 27. M. et C. male omittunt nec, in hoc: Unde nec addit.

Postquam.] Pacem scilicet pectoris. M. Plusquam.

Nisi super pacem.] His verbis utitur Glossa ordinaria in c. XIV Joan., v. 27, citatque ex Isaia c. XXVII: Faciet pacem mihi, pacem faciet mihi. B. vero Gregorius in explanatione septimi Psal. poenit. ad illa verba: Spiritus tuus bonus deducet me, etc., etiam ex Isaia refert haec verba, sed, ut apparet ex cap. XXVI Isaiae: Servabis pacem, pacem quia, etc. Hunc locum B. Gregorii videtur auctor noster perlegisse, [Col. 0494B] quia doctrinam ejus, hoc capite De pace, imitatus est.

Fremit enim.] His verbis utitur B. Bernardus 9 Sermone in Psal. Qui habitat.

Pacem habebitis.] M. Tranquillitatem pro pacem.

In missa.] M. Ut missam eam illi annuntiat,

Ima summis.] Hildebertus Cenomanensis episcopus in Canonem missae, ait:

Tempore quo supplex assistit presbyter aris,

Mactaturque Patri Filius ipse manens:

Aethra patent, coelestis adest chorus, ima supernis

Junguntur, fiunt actor et actus idem.
Sed nonne horum omnium proecipuus auctor est S. Gregorius? Certo crede. Nam ejus verba sunt in fine c. 58, l. IV Dialog., to. I.

Eramus inimici Dei.] Eramus natura filii irae: Deus autem, propter nimiam charitatem, qua dilexit nos, cum essemus mortui peccatis, convivificavit nos Christo. Ephes. II.

[Col. 0494C] Ad Romanos, cap. V.] Tria c. XI.

Et tractabiles.] C. Et contractabiles.

Os osculans est verbum.] Glossa est interlinealis in hunc locum.

513 Electrum effectivum.] Recte electro comparatur pax. Sicut enim, teste Tertulliano, electrum ex auro et argento foederatum est, ita et pax homine et Deo unitis charitatis vinculo.

Unde pro hac quasi.] M. Unde propheta quasi non sufficienti ad salutem. Idem propheta, etc. Error amanuensis, ut apparet.

Da pacem sustin.] Tria sic habent: Biblia sacra vero, Eccli. XXVI. Da mercedem sustinentibus, etc.

Ad Philipp., c. IV.] Tria c. VII. Nota tamen C. et M. in hoc peccare, quod ad Coloss. legant pro ad Philipp.

Et pax Dei.] Qua pacatus est, ait margo C.



CAPUT CXI.

Nimis dediti simus.] C. Multis dediti, etc.

[Col. 0494D] Stulto, inquit, labore.] Impressa Basileae Biblia anno 1591 pro Stulto, legunt, multo, sed vitiose, ut patet ex regiis Bibliis in versione S. Hieronymi.

Manifestum est animum.] Idem probat B. Cyprianus de 12 Abusion. Mundi amor et Dei, inquit, pariter in uno corde habitare non possunt; quemadmodum oculi pariter coelum et terram nequaquam aspiciunt.

Domino vacuari.] M. Deo non vacare, quo possit plenior, quanta ad superna et ad aeterna extenditur. Tenebrae sunt.

Sine nubilo allegoriae.] Brevitatis causa omitto, quid hac de re dicant sancti Patres: interea vide apud B. Hieronymum tom. IX, sermone in vigilia Paschae De esu agni, et B. Aug., tr. 18 in Joannem; Tertull., De praescript. haeret., c. 37.



CAPUT CXII.

Si igitur a praedictis.] Contra haec arguit V. hoc modo: Hoc est contrarium Apostolo qui ait: »Non est vobis colluctatio adversus carnem et sanguinem,« [Col. 0495A] subaudi tantum; »sed etiam adversus principes et potestates (Ephes. VI),« etc. Non possumus habere pacem a diabolo, quia inimicitias posuit Deus inter hominem et illum serpentem (Gen. III). Nec a carne; quia naturaliter ex prima sua maledictione spinas et tribulos germinat nobis (ibid.), etiam cum illam operamur per culturam disciplinae. Sed nec a mundo pacem habere possumus, quia Dominus ait discipulis suis: »In mundo pressuram habebitis (Joan. XVI).« Propter haec tria dicit Apostolus: »Omnes qui pie volunt vivere in Christo persecutionem patiuntur (II Tim. III).« Male ergo dicit hic nos debere pacem habere ab illis, cum hoc sit impossibile in hac vita, ubi semper caro concupiscit adversus spiritum, et spiritus adversus carnem (Gal. V). Nam qui ab illis pacem habet, et cum illis pacem habet, contra consilium Sapientis agit, qui ait: »Non credas inimico tuo in aeternum (Eccli. XII).« Et iterum: 514 »Diliges amicum tuum, [Col. 0495B] et odio habebis inimicum tuum (Matth. V).« Quando autem in pace in idipsum dormierimus, et requiescere coeperimus singulariter in spe constituti (Psal. IV), tunc primo ab iis tribus pacem habebimus. Nunc autem interim Christus non venit mittere pacem in terra, sed gladium (Matth. X); et passurus ipse jubet habentem tunicam vendere eam et emere gladium (Luc. XXII). Tempus enim belli modo est. Tempus autem pacis a morte incipit. »Militia est enim vita hominis super terram (Job VII).« Unde nobis omnibus dicitur: »Estote fortes in bello, et pugnate cum antiquo serpente, cujus semper coadjutores sunt mundus, et caro. Non coronabitur nisi qui legitime certaverit (II Tim. II).« In certamine autem, quae pax esse potest? Ita V. in margine. Verum ad ea breviter respondetur eos qui juste bella gerunt, ut est bellum, contra diabolum, carnem et mundum, intendere pacem, atque ita tale bellum non contrariatur paci, [Col. 0495C] nisi malae, de qua Dominus Matth. X: Non veni pacem mittere, sed gladium. Bellum (inquit Aug., ep. 205 ad Bonifacium) geritur ut pax acquiratur. Finis autem praestantior est mediis. Quapropter recte pacem prae omnibus commendat auctor noster.

Dominus diluvium.] C. ad latus: Percussionis et pressurarum.

Contra hoc diluvium.] Expositio B. Aug. in Psal. hunc, to. VIII,

Populo suo in pace.] Id est, in aeternum, ait margo C. post Glossam.

In hoc opere pacis.] M. allucinatur dicens: In tempore pacis, etc.



CAPUT CXIII.

Solum M. caput dividit, fixo etiam titulo: De duplici pace.

Et pax aeternitatis.] Sic videtur legendum ex c. 110, ubi hanc pacis distinctionem facit. V. Pax aeterna.

[Col. 0495D] Jeremias, c. XXXVIII.] Tria c. CXXXV.

A falsis fratribus.] C. A fictis fratribus.

In pace, ecce amaritudo.] Verba sunt Isaiae. V. pro ecce, legit Ecclesiae.

Unde nec pax est.] Illa nempe pro qua habenda libertas perit. Nam (teste Cicerone in Philippicis [lib. II]) Nomen pacis dulce est, et ipsa res salutaris. Pax est tranquilla libertas.

Per quam nec alia virtus.] M. Per quam nec ita virtus. Glossa in hunc locum ordinaria sic effert: Primum quidem pudica est. Nisi primum pudicitia sedeat in mente, nulla perfectio sequetur in opere.

Deinde pacifica.] Margo C. Ut nec libertas pereat.

Non judicans, sine simul.] Restitui locum hunc. Tria legebant, omisso non judicans sine simulatione. Idem etiam deprehendi in textu cum Glossa Lyrani charactere antiquo, sive (ut vulgo). S. Petri, impresso; sed error est, ut patet ex paraphrasi Syriaca, quae sic habet: Absque dijudicatione, ac facies [Col. 0496A] non accipit, hoc est personas. Praeterea ex dicta paraphrasi liquido constat haec verba: Non judicans, 515 sine simulatione, commate aut duplici puncto distingui debere propter interpositam conjunctionem ac.

Omnia Caesar erat.] Hemistichium Lucani l. III Pharsalici belli, quo etiam utitur Alanus c. I, in fine.

Libertatem Romanorum.] Valerius Max. in Catonis libere, nec minus laudabiliter dictum, hoc epiphonemate utitur: Quid ergo libertas sine Catone? Nec magis quam Cato sine libertate. Lib. VI, c. 2.

Ezechias mollissimum verbum.] Sic legendum reor, non autem Ezechias mallissimus, ut M. quasi fuerit superlative malus. Nam ille, ut legitur IV Reg. XXI, dissipavit excelsa, quae postmodum Manasses filius ejus reaedificavit. Deinde, cum illud vocabulum mallissimus, sit extra Latinorum coloniam, ac proinde ad Augiae stabulum relegandum, potius quam sequendum, dicam amanuensem vice mollissimum, ut duo [Col. 0496B] exemplaria legunt, per abusum scripsisse mallissimus.

Verbum pessimum.] Ly verbum, pessimum omittit V.

Non praecavens libertati.] Non sic B. Thomas Cantuariensis, inquiunt margines C. et M.

In diebus meis.] Post haec verba, addit C. Item Parabolarum XXVIII [forte XIII] secundum modernorum computationem.



CAPUT CXIV.

Ad Romanos, c. II.] Tria ca. VI.

Isaiae, c. XLIII.] V. ca. CXXXIV. C. CXXV et CXXVII.

Laborem de iniquitatibus.] M. pro iniquitatibus. Textus Biblicus habet: In iniquitatibus.

Isaias, c. L.] V. c. CXLIX. M. et C. CL.

Et cap. LIII.] C. et M. c. CXL. V. CLIX. Videtur hic fuisse error notarii in supputatione capitum. M. et C. eo quod minus computent quam supra, et numerus necessario debeat hic augeri.

II Cor. c. XII.] Tria c. XXVII.

[Col. 0496C] Sic signum expressius.] V. et C. Sed signum expressius.

Necessarium praeposuit.] C. et V. proposuit sed male, ut ex sequentibus colligitur. Audi interim quae hic, deprehendi in ora inferiori C. Non est patientia, nisi ubi aequanimitas animi servatur. Ex patientia enim quidam cachinnat et si tacet quidam mente, subridet, quod pejus est; quia continuant dolos. De his plenius Seneca, l. De providentia, et Cicero in Officiis.

Ait, c. 8: Quod autem.] Tria c. LXXVIII.

Dulcius est quoties.] C. Dulcius, vel laetius est. In margine sic: Ut carcer et flagellum justo. Audi praeterea ex Isidoro Sololiq. l. II. Magna est virtus, inquit, si non laedas a quo laesus es. Magna est fortitudo, si, etiam laesus, remittas. 516 Magna est gloria, si cui potuisti nocere, parcas.

Sufferentiam Job.] Cum tria inter se multum variarent, ego consulto restitui locum juxta novam et [Col. 0496D] receptam editionem Bibliorum, Sixti V. papae V. et M. Sustinentiam Job. C in textu: Sustentationem Job, at in margine corrigit sic: Lego sufficientiam.

Sine patientia coronatus.] Haec et praecedentia, sumpta sunt ex ep. B. Hier. ad Eustochium De custodia virginitatis, in fine. Ubi sic: Sine certamine coronatus est?

Iniquitas premens.] Verba sunt B. Aug. in Psal. LVI, ver. 2.

Ad Romanos, c. III.] Tria c. XI.

Et capite VIII.] Tria XXI.

Adversorum.] M. adversariorum illud idem exspectamus.

Pro torcularibus.] Haec in psalmis non inveniuntur, ergo alibi quaerenda sunt. Ubi? In titulis a Davide propheta psalmis praefixis, quorum unus in Psal. VIII, talis est: In finem pro torcularibus, psalmus David. Vide to. IV (tom. VIII). B. Hier. in c. X. Isaiae in fine.

[Col. 0497A] Id est Ecclesiis.] Sana lectio. Hujus si ampliorem intellectum petis, consule B. Augustinum in titulum Psal. VIII. Nam ibi dilucide rem exponit. M. Id est illis, qui in praesenti sunt, etc.

Occultatum os meum.] Quaedam impressa, sicut etiam C. hic, pro os meum legunt cor meum. Unde hic error irrepserit nescio, scio tamen B. Hieron. cum LXX interp. vertisse os meum, sive ossa mea.

Arreptitio triumphavit.] Solum M. addit haec duo verba, est autem arreptitius, qui a daemone raptus est.

A quo daemon exiens.] M. a qua, maxilla nempe, daemon exiens, etc.

Intumescit et crepat] M. intumescit et certat.

Arcuatoque vulnere.] M. quasi vulnere pungit, omisso arcuato.

Job, c. II.] Tria c. V.

In faciem.] M. In fine benedicat tibi.

Nunquam et ipse.] Haec, usque injuriam corporis, [Col. 0497B] omittit M.

Datur et crescit.] M. Datur et non succumbit.

Primus est poenitentium.] M. poenitentiae.

Compassionem proximi.] Nequaquam compassionem Christi, ut volunt M. et C. Nam veritas elucet ex B. Gregorii hom. 32 in Evang.

Hic ure, hic seca.] Verba B. Aug. in Confessionibus.

Acervus testimonii.] Allusio ad illa verba Gen. XXXI de Jacob: Acervus testimonii, in quae videto B. Hier. te. IV in c. XXII Jeremiae.

In testimonium patientiae.] V. et C. In patientiam, tantum.

Pro verecundia.] C. ex Amos II in margine haec notat: Rota plaustri semper vertitur (melius M. semper murmurat, quia affinius est verbo stridet, ut in Amos ibidem legitur) et fenum portat. Hic locus prophetae exponitur a B. Gregorio Moral. XXXII, cap. 6.

[Col. 0497C] 517 Triplicem persecutionem.] V. Triplicem injuriam.

Verba convitii.] V. Verba contumeliae. Contumeliam ab injuria sic distinguit Seneca, lib. De constantia sapientis, c. 4. Dividamus, si tibi videtur, Serene, injuriam a contumelia: prior illa, natura gravior est; haec levior et tantum delicatis gravis, qua non laeduntur, sed offenduntur. Caetera brevitatis causa omitto. C. ad latus ait pro contumeliae: Lege conjugis, forte ut M. convicii.

Ubi contemptus juvat.] Hemistichium Claudiani in Eutropium, l. I.

An garciones isti.] Hoc nomen pro adolescente, quandoque etiam pro nebulone usurpatur. Gallis notum est. Hoc utitur verbo B. Bernardus in Apologia ad Guillelmum. Sed dicam legendum in textu gnatones potius quam garciones. Videntur enim hic esse verba Senecae, qui vocabulo garciones nunquam usus est. Id innuit M. quia legit in textu natones, quod [Col. 0497D] vult esse gnatones, id est parasiti.

Contemnenda per patientiam.] Pueros et adolescentes excusat Seneca a contumelia et injuria, ideoque eorum objecta et probra patienter esse sustinenda. Ait enim. lib. II. De tranquillitate vitae sive libro De constantia, cap. 11. Pueros quidem in hoc mercantur procaces, et eorum impudentiam acuunt, et sub magistro habent, qui probra meditate effundant; nec has contumelias vocamus, sed argutias. Quanta autem dementia est, iisdem modo delectari, modo offendi: et rem ab amico dictam, maledictum vocare; a servulo, joculare convicium? Quem animum nos adversus pueros habemus, hunc sapiens adversus omnes, quibus etiam post juventam canosque puerilitas est. Et infra: Non immerito itaque horum (puerorum) contumelias, sapiens, et jocos accipit, et aliquando illos, tanquam pueros malos poenaque admonet et afficit: non quia accepit injuriam, sed quia fecerunt et ut desinant faceret. Idem III. De ira, cap. 24: Quis sum cujus aures [Col. 0498A] laedi nefas sit? Ignoverunt multi hostibus, ego non ignoscam pigris, negligentibus, garrulis? Puerum aetas excuset, feminam sexus, extraneum libertas, domesticum familiaritas.

Consuetudo etiam maxime.] Ex hoc puta genere sapientem eorum, inquit Seneca De constantia, cap. 9, qui exercitatione longa ac fideli, robur perpetiendi lassandique omnem inimicam vim consecuti sunt. Multi sunt mites et valde mites, sed cum omnia ex animi sententia succedunt. Si minimum non dico convicii aut contumeliae, sed contradictionis verbulum in se profusum audiunt, continuo indignabundi insultant, et largiter decem verba pro uno rependunt. Cur ita? dicam. Tales foti sub alis matrum, lacte tantum et melle enutriti, nunquam felle potati, nec injuriis lacessiti neque flagris, imo nec verbis, offensi sunt. Repetam quod dudum in scholis exaudivi.

Felix esse nequis fel nihil praebiberis.

[Col. 0498B] Unde quod male fers.] Ex Seneca De constantia.

Tullius in Officiis.] Nonne IV Rhetor. novorum, aut 2 Q. Tuscul.?

Consuetudo faciet dulciorem.] Ab assuetis non sit passio.

518 Sullae negavit.] Tria Sillae. Male, ut ex Seneca liquet de Providentia cap. 3. At editio per Erasmum facta habet Syllae.

Mortis et carceris.] C. in margine: Ut Socratem et ideo patientem.

Quod non occiderit.] Addit V. post haec verba: Ipsum Porsenam dicens: Ardeat manus quae erravit: sed cum haec absint a textu Senecae, et duo ex nostris non habeant, duxi convenientius ea ad notas revocare.

In legenda B. Vincentii.] Videto sermonem B. Augustini de eodem.

Ait, cap. XX.] V. et M. c. LXXV. c. LXXXV

In corde meo.] Restitui, alioquin tria. In ore meo.

Parati revincere.] Hoc est ulcisci, ut colligitur ex [Col. 0498C] II Cor., c. X, vers. 6. C. Rejicere.

Et in Ecclesiastico, c. II.] Haec, usque ad finem capitis desumpsi ex V. M. vero loca Scripturae notat, sed verba non habet.



CAPUT CXV.

August. ad Macedonium.] To. II, ep. 52 in medio. Praeterea fuse de quatuor virtutibus cardinalibus edisserit to. I l. I De libero arbitrio, c. 13. Item, to. IV, l. LXXXIII. Quaestionum, c. 31.

Quod eligendum est.] Solum M. haec addit. Nam duo alia: Id autem eligere prudentia est, quomodo habet Augustinus.

His paucis ostensa est.] Margo C. vult offensa est, pro ostensa est. Sed cur hoc?

Beatus quidem currus.] Spiritualis scilicet currus, ait margo C. quem ille figurabat. Sed dicam: Nonne etiam figuralis erat harum quatuor virtutum, currus quatuor animalium Ezechielis? Primam rotam hominis [Col. 0498D] effigiem referentem prudentiae tribuam. Ea enim a ratione pendet: atqui homo rationalis est. Dabo secundam rotam, vitulinam nempe, ipsi temperantiae, Mactatur in sacrificio vitulus. An non quoque inordinati sensualitatis appetitus temperantia mactantur, dum compescuntur? Fortitudo a natura ipsa leoni concessa est. Postremo, justitiam aquila figurabo. Hac enim irreverberatis oculis in solem tendit: Justitia non frangitur donis, non inflectitur muneribus, quibus a jure unicuique tribuendo recedat: continuo jus aequum et stabile sibi proponit, a quo nequaquam declinat. Unde de B. evangelista Joanne ait B. Gregorius in Ezechielem hom. 4. Dum in ipsam divinitatis substantiam intendit, quasi, more aquilae, oculos in solem justitiae fixit.

De hac Ezechielis quadriga evangelistas figurante, vidi in bibliotheca nostra m. s. versus elegantes Petri de Riga clerici Remensis. Hujus opera in sacram Scripturam sub allegorico sensu versificata, nondum visa sunt, sed Deo propitio brevi videnda, et publicanda. [Col. 0499A] Ex versibus subscriptis, auctoris praestantiam doctrinamve, tanquam ex ungue leonem conjice (De quo Trithem. De script. eccles.):

519 Ex prologo in Evangelia.
Sors divisa rotas trahit: it rota prima, secunda
   Festinat, currit tertia, quarta volat.
Matthaeum signat vir, bos Lucam, leo Marcum,
   Ales discipulum, qui sine labe fuit.
Et infra:

Pagina Matthaei lac. Lucae littera sanguis.
   Marci scripta merum, mella Joannis opus.
Consule Scripturas: hic ferreus, aereus ille,
   Hic argenteus est, aurens ille stylus.

Figuralem.] Solum M. addit hoc verbum. C. sic legit hic: Ignem quoque illum nisi prius, etc.

Nisi prius hunc.] Hunc nempe currum quatuor virtutum cardinalium.

Hunc ascenderet.] C. Hunc accenderet.



CAPUT CXVI.

[Col. 0499B] Et pes.] M. Et species.

Inter septem dona.] C. et M. Unde septem donorum. Nullus sensus. Accurate autem omnium horum discrimen docet S. Thomas in 1-2, et 2-2 suae Summae theologicae.

Levit. c. II.] Tria C. I.

Petrus I Epist., c. IV.] Tria c. X.

In concilio etiam sanctorum Pallidorum.] De quibus in libro Vitas Patrum. Pallidi dicti a mortificatione corporis in facie pallorem prae se ferentis. De hoc concilio, seu collatione, vide Cassianum in collationibus Patrum, Collat. 2, c. 2.



CAPUT CXVII.

Per prudentiam eligendum.] Sive, ut clarius sit, per prudentiam elegerant eligendum. M. pro eligendum habet eligendos.

Adversitatum defecisse.] V. adversitatem. Ad haec magnus et prolixus est margo in V qui non parum hoc de fortitudine caput illustrat; illum autem infra, [Col. 0499C] post notas in hoc caput, describemus.

Plerosque claustrales.] Ly claustrales omittit V. Male, ut ex sequentibus patebit.

Quanta pro relictis.] M. Quae pro relictis.

In carceribus.] M. In contradictionibus.

Quem genuit de Bethsabee] Recte haec addunt, M. et C. Nam infantulus, quem ex Bethsabee genuerat David, primogenitus erat, et ille quoque mortuus est, ut 520 liquet ex II Reg. cap. XI in fine, et cap. XII.

I Petri, C. V.] V. et M. c. XII. C. non notat caput.

Parab, C. X.] V. c. XXV. C. et M. XXXVII. Male.

Et C. XII.] C. et M. c. XXVIII. Error est, ut ex praecedenti nota colligitur.

Et C. X.] Tria C. XXV, adverte M. et C. male computasse in superiori nota 37, quia hic caput idem est scilicet X, conveniuntque tria simul, ibi vero dissentiunt.

[Col. 0499D] Ecclesiastici, C. XXX.] M. et C. LXXX. V. LXXXI. Marginem C. talem vidi: De his plenius Seneca De quatuor virtutibus cardinal. et Cicero in officiis. Haec recitat margo V. de quo supra dixi. Sic autem incipit: Tullius in libro De officiis: Prudentia est rerum bonarum et malarum cognitio, et utrarumque discretio. Haec namque virtus discernit bona a malis, et bona ab invicem, et mala ab invicem. Hujus officia sunt ex praesentibus futura perpendere, adversus venientem calamitatem consilio praemunire. Illud quidem ingenii est, ante considerare quid accidere possit in utramque partem, et quid agendum sit, cum quid evenerit; nec committere aliquid, ut aliquando dicendum sit: Non putaram. Prudentiae partes sunt: Providentia est circumspectio, cautio, docilitas. Providentia est praesens notio, futurorum pertractans eventum. Circumspectio est contrariorum vitiorum cautela, id est sic fugere unum vitium, ut non incurras contrarium. [Col. 0500A] Cautio est discerncre a virtutibus vitia, virtutum speciem praeferentia. Docilitas est scientia erudiendi imperitos. Cic. l. II De inventione; I De offic.; Boet. l. IV, prosa 6; Sen. De quatuor virt. et ep. 5; B. Aug., to. III, l. De spi. et anima; Cic., IV in A. cad.; idem, IV Tusc.; B. Aug., in. V. De civit. l. XIV, c. 8). Ad prudentiam pertinet quidquid B. Bernardus (in l. De consid. ad Eugenium papam) ad considerationem pertinere dicit. Seneca de quatuor virtutibus in capitulo De prudentia, istas sententias perutiliter ponit: Dignitatem rebus non ex opinione multorum, sed ex natura earum constituas [al. constitutos]. Item: Non magnum aestimes quod caducum est. Ubique idem eris: et prout rerum varietas exigit, ita te accommodes tempori, nec te in aliquibus mutes, sed potius aptes, sicut manus quae eadem est, et cum in palmam [al. palmum] extenditur, et cum in pugnum constringitur [Sen. astringitur; al. moveat]. Item: Scito te in quibusdam [Col. 0500B] debere perseverare, quia coepisti; quaedam vero nec incipe in quibus perseverare sit noxium. Item cogitationes vagas, et velut somnio similes, non recipias. Item, sermo tuus non sit inanis, sed aut suadeat, aut moneat, aut consoletur, aut praecipiat. Lauda parce, vitupera parcius. Laudatio enim nimia reprehensibilis est, ut immoderata vituperatio. Illa siquidem adulatione, ista malignitate suspecta est, etc.

Fortitudo est virtus retundens impetum adversitatis. Hujus hae sunt partes: Magnanimitas, fiducia, securitas, magnificentia, constantia, patientia.

Magnanimitas est difficilium spontanea et rationalis aggressio. Haec enim virtus, ut ait Tullius (lib. I Offic. post Plat.), cum in adeunda aspera pronum faciat, potius communem utilitatem, quam sua commoda attendit. Sicut enim scientia remota a justitia calliditas potius quam sapientia appellanda [Col. 0500C] est, sic animus ad periculum paratus, si sua cupiditate non communi [al omni] utilitate impellitur, 521 temeritatis [Cicero audaciae habet] potius nomen habet quam fortitudinis. Magnanimi sunt habendi, non qui faciunt, sed qui propulsant injuriam. Prima igitur sit in hac virtute cautela avaritiae. Non est enim rationi consentaneum, qui metu non frangitur, eum frangi cupiditate; nec qui se invictum a labore praestiterit, eum vinci voluptate. Secunda est cautela ambitionis. Per difficultates enim quaeritur claritudo. Quod enim difficilius est, praeclarius esse putatur. Tertia est cautela temeritatis. Temere namque in acie versari, et manu cum hoste confligere, immane quiddam est et belluarum simile. Si tamen necessitas postulat decertandum est, et mors turpitudini anteponenda: praecipue autem fugiendum est, ne offeramus nos periculis sine causa. In quibus adeundis imitari debemus medicorum consuetudinem, qui leviter [Col. 0500D] aegrotantes leviter curant; gravioribus autem morbis ancipites curationes adhibere coguntur. Subvenire autem tempestati quavis ratione, sapientis est; eaque magis adipiscitur re explicata boni, quam formidata (Cicero I offic., addubitata) mali. Fiducia est certa spes animi perducendi, ad finem rem inchoatam. Securitas est incommoditates imminentes et rei inchoatae affines non formidare.

Magnificentia est difficilium et praeclarorum consummatio. Hujus officia sunt, partim pacata, partim bellica (I Offic.). In pacatis duo praecepta praelationis tenenda sunt praelatis. Unum, ut utilitatem civium sic tueantur, ut quaecunque agunt, ad eam referant, obliti commodorum suorum. Alterum, ut totum corpus civitatis curent, ne, dum partes aliquas tuentur, reliquas deserant.

In bellicis officiis illud primum est, ea scilicet intentione bella suscipere, ut in pace sine injuria vivatur. Secundum, priusquam aggrediare, adhibere diligentem praeparationem. Apparatus autem belli [Col. 0501A] in quatuor constitit: In clientelis, municipiis, sumptu et armis.

Tertium officium est, ne, aut temere desperes propter ignaviam, aut nimis confidas propter cupiditatem.

Quartum est, plus turpitudinem quam mortem horrere, plus ad honestatem quam ad salutem, vel alia commoda spectare; non tamen rumores saluti praeponere.

Quintum est, copias suas crebris laboribus exercere.

Sextum est, postquam ad bellum ventum est, hortando bonam indolem erigere; modo laudibus animos attollere, modo admonitionibus desidiam discutere.

Septimum est, in congressu ad primos impetus occurrere.

Octavum est, inclinatis opem ferre, labantes fulsire.

[Col. 0501B] Nonum est parte victoria conservare eos, qui non crudeles, non immanes fuerunt.

Decimum est, foedera et promissa hostibus servare. Cum autem plerique arbitrentur res bellicas majores esse quam urbanas, minuenda est haec opinio. Multi enim bella quaesierunt propter gloriae, aut 522 pecuniae cupiditatem. Unde si recte volumus judicare, parva sunt arma foris, si non est consilium domi. Rectius autem videtur ingenii quam virium opibus gloriam quaerere. Omne enim illud honestum, quod excelso animo quaerimus, animi efficitur non corporis viribus. Exercendum tamen est corpus, ut obedire consilio et rationi possit.

Constantia est stabilitas animi firma et in proposito perseverans. Haec in malis dicitur pertinacia, haec obstinatio. Huic contraria est inconstantia, quae est motus animi circa varias occupationes. Constantiae officium est, ut ait Tullius, in utraque fortuna gravitatem tenere. Sunt enim, ut idem ait, [Col. 0501C] qui in rebus contrariis parum sibi constent voluptatem severissime contemnant, in dolore sint molliores, gratiam negligant, frangantur infamia. Patientia est virtus contumeliarum, et omnis adversitatis impetus aequanimiter et portans. Seneca [forte Tullius] in libro De officiis (si Seneca forte libro De moribus, qui incipit: Omne peccatum actio est) quatuor virtutibus, in capitulo De magnanimitate, quo nomine appellat fortitudinem. Si magnanimus, inquit, fueris, nunquam tibi judicabis contumeliam fieri. Item: Scito honestum, et majus genus vindictae esse, ignoscere.

Item (SEN., De quatuor virt.): Non geres conflictum nisi indixeris. Item: Pericula nec appetas, ut temerarius; nec formides, ut timidus. Item: Timidum non facit animum, nisi reprehensibilis vitae conscientia. Item: Mensura magnanimitatis est, nec timidum esse, nec audacem.



CAPUT CXVIII.

[Col. 0501D] Virtutem servatura.] M. Virtute servitura.

Illecebris adversatur.] C. et V. Illecebras adversatur.

In praefato curru.] De quo c. 115.

Dum tibi apud alios.] C. Dum apud alios sibi, vel ab aliis apud te.

Vulnerat animorum.] C. animarum. M. Ly animorum, revocat ad sequentem periodum, sic: Integritatem vulnerat. Animorum usus aegre, etc.

Revelli.] M. Reverti. Ad haec dicam cum B. Hieronymo: Difficulter eraditur, quod rudes animi perbiberunt.

Frequentatas a cunis.] M. Frequentatas acrius delicias.

Cum incipit homo.] M. Concipit homo.

Quam superbiam.] M. et C. quam refrenat. Deest superbiam.

A quodam sapiente modus.] A Salomone Prov. XXIII. Prudentiae tuae pone modum. Praeterea Cicero, [Col. 0502A] I Offic. His enim rebus quae tractantur in vita modum quemdam adhibentes et ordinem, honestatem et decus conservabimus Horatius.

Est modus in rebus, sunt certi denique fines. 523 A philosopho.] Sic enim Senecae ascriptus libellus De quatuor virtutibus, titulo De magnanimitate. Magnanimitas vero, quae et fortitudo dicitur. V. in hoc caput De temperantia talem legit marginem: Tullius in libro De officiis: Temperantia est dominium rationis in libidinem et alios motus importunos. Haec quidem virtus totius vitae ornatus est, omniumque perturbationum sedatio. Hujus virtutis partes sunt quaecunque infidis motibus dominantur. Haec sunt octo: Modestia, verecundia, abstinentia, honestas, moderantia, parcitas, sobrietas, pudicitia.

Modestia est, cultum nostrum, et motum, et omnem nostram occupationem ultra defectum, et citra excessum sistere. In cultu observandum est ut a [Col. 0502B] viro removeatur omnis viro non dignus ornatus. Adhibenda est, ut ait Tullius, munditia non odiosa, neque exquisita nimis, tantumque fugiat agrestem et inurbanam negligentiam. Idem: Motus, alius corporis, alius animi. In corporeo cavendum est ne in tardationibus adeo molli gressu utamur, ut pomparum ferculis similes esse videamur, aut ne in festinationibus suscipiamus nimias celeritates. Quae cum fiunt anhelitus moventur, vultus mutantur, ora torquentur, ex quibus magna significatio fit non adesse constantiam.

Motus autem animorum duplices sunt: Cogitatio rationis, et appetitus voluntatis. Cogitatio in exquirendo vero exercetur, appetitus impellit ad agendum. Curandum est igitur ut ratio praesit, appetitus obtemperet. Si enim non pareant appetitus rationi, cui subjecti sunt, leges naturae, non modo animi perturbantur, sed etiam corpora. Licet ora ipsa cernere iratorum, vel eorum, qui aut metu commoti [Col. 0502C] sunt, aut nimia gestiunt voluptate. Quorum omnium, vultus, voces, motus, status mutantur. Ex quibus intelligitur appetitus omnes contrahendos ac sedandos. Occupationes autem pro diversitate temporum, morum, negotiorumque variae sunt. Quemadmodum vero in corporibus magnae sunt dissimilitudines, cum alios videas velocitate ad cursum, alios viribus ad luctandum valere, sic in animis majores sunt varietates. Quibusdam enim inest lepos fandi, id est urbanitas, his hilaritas, illis severitas. Alios vides callidos ad celandum dissimulandumque. Sunt alii simplices et aperti, qui nihil ex occulto, nihil ex insidiis agendum putant veritatis cultores, fraudis inimici. Ad quas igitur res erimus apti [videtur deesse si], in his occupati simus. Si vero necessitas nos detruserit ad ea, quae nostri ingenii non erunt; omnis cura adhibenda est, ut ea, si non decore, saltem parum indecore faciamus, nec tam enitendum est ut bona, quae nobis non sunt [Col. 0502D] data, sequamur, quam ut vitia fugiamus.

His ita se habentibus, adolescentis sit officium majores natu vereri, atque ex his eligere probatissimos, quorum consilio innitatur. Ineuntis enim aetatis justitia, senum regenda est prudentia. Ineunte enim adolescentia maxima est 524 imbecillitas consilii, tamen illud sibi quisque genus vitae degendum constituit, quod maxime adamavit. Itaque, ante implicatur aliquo certo cursu vivendi, quam potuit, quod optimum est judicare. Ideo juvenis sit officium, ut ait Terentius, tanquam in speculo vitas hominum inspicere atque ex aliis exemplum sibi sumere. Maxime autem haec aetas a libidinibus arcenda est. Sic tamen relaxare animos, et dare voluptati volent; caveant intemperantiam, et meminerint verecundiae. Quid enim erit facilius, si ludo suo majores natu velint interesse? Ludo enim et joco uti licet; sed sicut somno et quietudinibus caeteris: tunc scilicet, cum rebus scriis satisfecerimus. [Col. 0503A] Duplex est enim animo jocandi genus Unum illiberale, petulans, flagitiosum, obscenum; alterum elegans, urbanum, ingeniosum, facetum. Senibus autem labores corporis minuendi, exercitationes animi augendae. Danda est etiam opera, ut amicos et juventutem consilio juvemus. Nihil autem magis cavendum est senectuti, quam ne desidiae se credat. Luxuria vero, cum in omni aetate turpis sit, in sexectute foedissima est. Si enim senectuti accessit intemperantia, duplex malum est. Ipsa enim senectus concipit dedecus, et intemperantiam juvenum reddit impudentiorem.

Negotiorumque quoque diversa sunt officia. Praelati quidem officium est, aestimare se gerere personam, civitatis, retinere decus, servare leges, meminisse eas esse commissas suae fidei. Privati vero officium est, pari jure vivere cum civibus, nec nimis submissum, nec nimis efferentem se velle in republica tranquilla et honesta. Peregrini [al. peregrinum] [Col. 0503B] officium est, nihil praeter negotium suum agere, nihil de alio inquirere.

Sordidum est officium eorum, qui emunt a mercatoribus quod statim vendunt. Nihil enim proficiunt nisi ut admodum mentiantur. Nec vero quidquam est turpius vanitate. Idcirco res familiaris quaeri debet quaestibus, a quibus abest turpitudo, conservari autem parcimonia. Nullus enim tantus quaestus est, quam quod habeas arcere. Medicina, architectura, honestae sunt his quorum ordini conveniunt. Mercatura si tenuis est, sordida putanda est; sin magna, copiosa et multa, undique apportans, multis sine vanitate impertiens, non est admodum vituperanda. Agricultura nil melius, nil uberius, nil homine libero dignius. Hactenus de modestia, nunc de verecundia dicendum est, quae nil aliud est quam in gestu et verbo honestatem servare.

Tullius (I Offic.): In compositione namque nostri [Col. 0503C] corporis magnam rationem videtur habuisse natura. Figuram enim nostram, in qua est honesta species, in aperto posuit; partes autem ad necessitatem naturae datas ideo abdidit, quia deformem aspectum habiturae erant. Hanc diligentem fabricam naturae imitata est verecundia. Quod enim natura occultavit, ea removent ab oculis omnes sanam habentes mentem: dant etiam operam, ut quam occultissime pareant necessitati. In verbis etiam servanda est verecundia. Quarum enim partium usus sunt necessarii, neque eas 525 partes, neque earum usus suis nominibus appellant. Vitiosum est etiam in re severa delicatum inferre sermonem. Cum collegae in praetura Pericles et Sophocles de communi officio tractare convenissent, dixit Sophocles de quodam puero transeunte: O Pericle, pulchrum puerum!

Respondit Pericles [Sophocles], praetorem decet habere, non solum manus, sed et oculos continentes. [Col. 0503D] Si Sophocles idem in convivio dixisset, justa forsitan caruisset reprehensione. Ad verecundiam quoque pertinet loquacitatem fugere, et arcanum alterius non scrutari, et contentionem vitare. Nam contra parem contendere anceps est, cum superiore furiosum, cum inferiore sordidum. Namque absentem laedit, cum ebrio qui litigat.

Ad abstinentiam pertinet statutum prandendi terminum non praevenire, et hoc ipsum honestatis est; moderantiae vero nimium ciborum appetitum rationis imperio revocare. Parcitas est, mensuram refectionis non excedere. Sobrietas est excessum impetu cohibere. Hujus officium est arcere malum ebrietatis. Pudicitia est moderamine rationis petulantiam domare. Ideo, ut ait Tullius, semper in promptu habeat vir fortis quantum natura hominis bestiis antecellat. Illae enim nihil sentiunt nisi voluptatem. Ad eam namque feruntur omni impetu; hominis autem mens, alitur discendo, meditando, agendo. Si quis autem est ad voluptates paulo propensior, [Col. 0504A] modo non sit in pecudum genere: ex hoc quidem intelligitur voluptatem non esse dignam hominis praestantia, quia latebras quaerit. Si quis enim paulo erectius quavis voluptate capiatur, occultat appetitum voluptatis propter verecundiam. Fugiamus ergo blandissimum voluptatum dominium. Nam voluptates blandissimae, dominae, maximas partes a virtute detorquent. Nunquam amore aliarum virtutum contra temperantiam agendum est. Sunt enim quaedam adeo foeda, ut nec causa conservandae patriae facturus sit ea sapiens quae etiam dictu obscena videntur.

Seneca de quatuor virtutibus temperantiam appellat continentiam, de qua inter caetera dicit: Continentiam si diligis, circumcide superflua. Item: Si continens fueris, eousque pervenies, ut teipso contentus sis. Item: Omnia quae sunt blandimento, rejice. Item: Nec praesentibus inhaerebis deliciis, nec desiderabis absentes. Palatum tuum fames excitet, [Col. 0504B] non sapores. Desideria tua parvo redime; quia hoc tantum curare debes, ut desinant. Item: A corpore ad spiritum, quantum potes abducere [Sen. te festina reducere]. Item: Nec paupertas tibi immunda sit, nec parcimonia sordida, nec simplicitas neglecta, nec levitas ludenda. Item: Nec tua defleas, nec aliena mireris. Item: Turpia fugito antequam accidant. Non quemquam vereberis plusquam te. Omnia tolerabilia praeter turpitudinem crede; a verbis quoque turpibus abstineto. Nam licentia eorum impudentiam nutrit. Sermones utiles magis quam facetos et amabiles ama, rectos potius quam obsecundantes. Miscebis interdum seriis jocos, sed temperatos, et sine detrimento dignitatis et verecundiae. Nam reprehensibilis risus est, 526 si pueriliter effusus, si muliebriter fractus. Odibilem quoque facit hominem risus, aut superbus et clarus, aut malignus et furtivus, aut alienis malis evocatus. Item: Non erit tibi scurrilis, sed grata urbanitas.

[Col. 0504C] Sales tui sine dente sint; joci sine vilitate; risus sine cachinno; vox sine clamore; incessus sine tumultu; quies sine desidia. Sit tibi tam triste laudari a turpibus, quam ob turpia, si lauderis. Item (Sen. De quatuor virt.): Non eris audax, nec arrogans; submittes te, non projicies gravitate servata. Admoneberis libenter, reprehenderis patienter. Si merito objurgavit aliquis, scito quia profuit; si immerito, scito quia prodesse voluit. Item: Nec extollas quemquam, nec dejicias. Esto vitiorum fugax ipse, aliorum vero non curiosus scrutator, nec acerbus reprehensor; sed sine exprobratione corrector, ita ut admonitionem hilaritate praevenias, et errori facile veniam dato. Requirenti facile responde; contendenti facile cede. Mobilis esto, non levis; constans, non pertinax. Cunctis esto benignus, nemini blandus, paucis familiaris, omnibus aequus; famae bonae, neque tuae, seminator, nec [Col. 0504D] alienae invidus; rumoribus, criminibus, suspicionibus minime credulus. In adversis firmus, in prosperis cautus et humilis: occultator virtutum, sicut alii vitiorum, vanae gloriae contemptor. Alicujus te rei scientiam habere, nec ignotum sit, nec molestum. Nullius imprudentiam despicias; rari sermonis ipse, sed loquacium patiens severus, non saevus [al. ac serius], sed hilaris non aspernans. Sapientiae cupidus et docilis; quae nosti, sine arrogantia postulanti imperties. Quae nescis, sine occultatione ignorantiae tibi postula impartiri. Omnes tibi pares facies, si inferiores superbiendo non contemnas, superiores recte vivendo non metuas. Haec margo V. in hoc caput 118.



CAPUT CXIX.

Jactas victoriam.] M. Credis victoriam.

Somnias valetudinem.] Absit, Seminas valet ut habet M.

Superbiae tumores.] Non timores, ut C

Homines infecit.] C. interfecit.

[Col. 0505A] Prima haec et ultima] M. Primalis et ultima.

Vitia superavit.] Ait C. ad latus:

Cum bene pugnaris, cum cuncta peracta putaris, Quae plus infestat, vincenda superbia restat.

In confusionem.] V. In confusione.

527 Jactans victoria.] C. Jactans vel jacens victoria.

Bonae voluntatis, fulta.] C. Bonae voluntatis, vel aedificium cujusque, fulta, etc.

Flagellum memineris.] C. Flagellum, vel flabellum memineris, etc.

Hic subscribam ea quae in margine V. deprehendi tanquam notas in cap. 119 De justitia.

Tullius, in libro I De officiis, haec de justitia divisim ponit, quae nos inde collecta conjunctim ponimus. Fundamentum, inquit, justitiae est fides, id est dictorum, conventorumque constantia et veritas. Item: Justitiae partes sunt, non violare homines; verecundiae, non offendere. Item: Omnis actio [Col. 0505B] vacare debet temeritate et negligentia. In omni actione suscipienda, tria sunt tenenda. Primum, ut appetitus pareat rationi; deinde ut animadvertatur quanta res illa sit, quam efficere volumus, ut neve major, neve minor cura suscipiatur quam causa postulat. Tertium, ut caveamus ut ea quae pertinent ad liberalem speciem moderanda sint. Horum trium praestantissimum est appetitum obtemperare rationi. Item: Quae parva videntur esse delicta, nec a multis intelligi possunt, ab his est diligentius declinandum. Ut in fidibus aut in tibiis quamvis parum discrepent, tamen idem a sciente animadverti solet; sic videndum est in vita ne forte quid discrepet, vel multo etiam magis, quo major et melior actionum, quam sonorum concentus est. Itaque, ut in fidibus musicorum aures, vel minima sentiunt; sic nos, si acres et diligentes esse volumus animadversores vitiorum, saepe magna ex parvis intelligimus, ex oculorum obtutu, ex superciliorum [Col. 0505C] aut remissione aut contractione, ex moestitia, ex hilaritate, ex risu, ex locutione, ex reticentia, ex contentione vocis, ex submissione, et caeteris similibus.

Item: Prima officia debentur Deo, secunda patriae, tertia parentibus; deinde gradatim reliqua reliquis. Item: (horum explicationem vide in Comm. Petri Marsi in II Offic.): Tanta est vis justitiae, ut ne illi quidem, qui malefico scelereque pascuntur, possint sine ulla justitiae particula vivere. Archipirata, nisi aequaliter praedam dispertiat, aut interficietur a sociis, aut relinquetur; leges etiam dicuntur latronum, quibus pareant, et quas observent. Itaque propter aequabilem praedae partitionem, et Bargulus Illyricus latro, de quo est apud Theopompum, magnas opes habuit, et multo majores Variathus Lusitanus. Etiam solitario homini, atque in agro vitam degenti opinio justitiae necessaria est, eoque etiam magis, quod eam, si non habebunt, injusti [Col. 0505D] habebuntur, nullisque praesidiis septi multis afficientur injuriis. Item: Servandae [al. fervendae] justitiae causa videntur olim bene morati reges constituti, eademque constituendarum legum fuit causa, quae regum. Jus enim semper est quaesitum 528 aequabile; id si ab uno viro justo et bono consequebantur, erant eo contenti. Cum minus contingeret, leges sunt inventae, quae omnibus semper una atque eadem voce loqueretur.

Igitur justitia est virtus conservatrix humanae societatis, et vitae communitatis. Haec virtus omnia aspera transcendit. Nemo enim justus esse potest, qui mortem, qui exsilium, qui dolorem, qui egestatem timet, aut qui ea, quae his contraria sunt aequitati anteponit. Dividitur autem justitia in severitatem et liberalitatem. Severitas est virtus debito supplicio coercens injuriam. Hujus primum officium est, ne quis, cui noceat nisi lacessitus injuria. Secundum, ut communibus utatur pro communibus, [Col. 0506A] privatis pro privatis. Privata sunt, quae habentur nulla natura, sed aut vetere occupatione (ut qui quondam in vacua venerunt) aut victoria aut qui bello potiti sunt, aut lege, ut qui testamento patrum haeredes facti sunt. Et quia ea quae natura erant communia proprium ei ejusque fit id quisque teneat. Qui autem plus appetet, violabit jus humanae societatis.

Tertium est, exterminare ex hominum communitate pestiferum genus hominum. Ut enim quaedam membra amputantur, si sanguine et spiritu carere coeperint, et nocere caeteris; sic ista in figura hominis feritas et immanitas belluae a communi vita segreganda est. Nam quid interest, an ex homine se convertat quis in belluam, an sub hominis figura immanitatem belluae gerat?

Liberalitas est virtus beneficiorum erogatrix: quam pro affectu benignitatem vel benevolentiam, pro effectu beneficentiam dicimus. Haec in tribuendo [Col. 0506B] et retribuendo consistit. Cum igitur homines hominibus plurimum et obsint, et prosint, proprium hoc esse virtutis statuo, conciliare animos hominum statuo et ad suos usus adjungere. Melius est principem diligi quam timeri, benevolentiae vis magna est, metus imbecilla. Nulla vis imperii tanta est, quae premente mente metu possit esse diuturna. Circa liberalitatem septem cavenda sunt. Primo, ne sis durus; secundo, ne dilator; tertio, ne raptor; quarto, ne prodigus; quinto, ne exprobrator; sexto, ne maleficiose neges; septimo, ne querelam facias deingrato; et, quia [al. quem], ut ait Ennius, beneficia male locata, malefacta arbitror. In dando beneficio habendus est delectus dignitatis in quo spectandi sunt mores ejus cui datur, et animus erga nos et cohabitatio, et vitae societas, et ad nostras utilitates. Beneficia ante collata, etiamsi non vivitur cum perfectis, sed simulacra virtutis habentibus. Neminem puto negligendum, in quo aliqua significatio [Col. 0506C] virtutis appareat. Colendus est quisque maxime, in quantum lenioribus virtutibus, modestia scilicet et temperantia, 529 ornatior erit. Plurimum est illud in officio, a quo plurimum diligimur, ei plurimum tribuamus. Alia autem causa est ejus (Seneca), qui calamitate premitur, alia ejus qui res meliores quaerit, nullis rebus suis adversis. Propensior enim benignitas debetur in calamitosos, nisi forte digni fuerint calamitate. Melius apud bonos, quam apud divites puto collocari beneficium. Nam qui locupletes sunt, cum acceperint beneficium, se dedisse arbitrantur, aut aliquid a se exspectari suspicantur. Item: Si malo opulento benefacias, in illo uno, aut forte in ejus familia manet gratia. Si autem inopi et bono benefacias, omnes inopes et boni praesidium sibi paratum vident.

Item: Beneficentia, alia opis, alia pecuniae. Facilior est ea quae pecuniae, praesertim locupleti. Prima splendidior et viro bono dignior. [Col. 0506D] Ea enim quae est pecuniae materiam suam exhaurit. Itaque benignitate tollitur benignitas. Hac, quo in plures usus sis, eo minus in plures uti possis; altera vero consuetudine benefaciendi paratiores et exercitatiores facit. Non tamen illud genus benignitatis omnino refutandum est. Nam saepe idoneis hominibus indigentibus de re familiari impartiendum est, sed diligenter et moderate. Multi enim patrimonia effuderunt inconsulte largiendo. Nihil autem stultius quam curare, ut diutius facere non possis, quod libenter facias.

Item: Duo sunt genera largorum: alteri dissipatores, alteri liberales dicuntur. Dissipatores sunt, qui epulis et muneribus histrionum et lenonum pecunias profundunt. Isti memoriam, aut brevem, aut nullam omnino sunt relicturi. Liberales sunt, qui suis facultatibus, aut captos a praedonibus redimunt, aut amicos filiorum collatione juvant, vel in alia re necessaria quaerenda vel augenda. [Col. 0507A] Beneficentia opere exercetur juvando consilio, defendendo in causis eloquio. Nam cum ex accusatione et defensione constet causa, laudabilior est defensio. Est tamen accusatio persaepe probata, quam tamen semel, non saepe, suscipere debemus. Duri enim hominis, vel potius vix hominis videtur esse periculum capitis inferre multis. Sordidum est etiam ad famam committere, ut accusator nomineris; diligenter quoque tenendum ne innocentem judicio capitis accersias, quod absque scelere nequit fieri. Nam quid tam inhumanum, quam eloquentiam ad salutem hominum datam, ad bonorum perniciem convertere? Initium justitiae est a natura profectum. Deinde quaedam in consuetudinem utilitatis ratione venerunt, postea mores a natura profectos, et consuetudine jam probatos legum metus, et religio sanxit.

Naturae jus est, quod non opinio genuit, sed quaedam vis innata inservit 530 religionem, pietatem, gratiam, vindicationem, observantiam, veritatem, [Col. 0507B] Item: Justitiae partes sunt, quaecunque virtutes boni debitum reddant. Reddit autem Deo jus suum religio, pietas parentibus, innocentia minoribus, amicitia aequalibus, concordia civibus, misericordia egenis

Religio est virtus divinitatis curam caeremoniamque afferens; cujus officium triplex (l. II De Invent.). Perpetrati sceleris poenitere, temporalium mutabilitatem parvipendere, vitam suam, ex toto Deo committere. Quartum quoque ejus officium est veritatem servare.

Pietas est per quam sanguine junctis, et patriae benevolis officium et diligens attribuitur cultus. Nam, ut ait Tullius (III Tuscul.): Omnium est communis inimicus, qui hostis est suorum. Innocentia est puritas animi omnem injuriae illationem abhorrens. Ut enim ait Seneca: Multis minatur, qui uni facit injuriam. Amicitia est, ut ait Tullius, voluntas bona erga aliquem causa illius qui diligitur. [Col. 0507C] Haec est autem, inquit, lex in amicitia, ut neque rogemus res turpes, nec rogati faciamus.

Reverentia est virtus personis gravibus, vel aliqua praelatione sublimatis, debitae honorificationis cultum exhibens. Concordia est virtus cives et compatriotas in eodem jure et cohabitatione spontanee vinciens. Misericordia est virtus per quam animus super afflictorum calamitate movetur. Haec virtus, ut ait Terentius, nihil humanum a se alienum putat.

Duobus praefatis justitiae generibus opponuntur duo injustitiae genera, truculentia et negligentia. Truculentia est pronitas ad injuriam inferendam. Hujus tres sunt causae: Metus, avaritia, ambitio. Truculentia autem dividitur in vim et fraudem. Fraus quasi vulpeculae vis leonis videtur. Utrumque ab homine alienissimum, sed fraus odio digna majore. Totius enim justitiae nulla pars capitalior quam eorum, qui tum maxime cum fallunt, id [Col. 0507D] agunt, ut viri boni videantur. Negligentia est non propulsare injuriam, cum possis et debeas. Hujus hae sunt causae: Aut inimicitias, aut laborem, aut sumptus suscipere volunt, aut suis occupationibus detinentur, aut odio ita elongantur, quod eos, quos tueri debent, desertos esse patiuntur. In omni autem injustitia permultum interest, utrum perturbatione animi, an consulto fiat injuria. Perturbatio enim plerumque brevis est, et ad tempus: Ideo leviora sunt, quae repentino motu accidunt, quam ea quae praemeditata inferuntur. Seneca in libro De quatuor virtutibus: Justitia est naturae tacita conventio in adjutorio multorum inventa. Hanc quisquis sectari desideras, time prius et ama Deum, ut ameris a Deo, Amabis autem Deum, si illum imitaberis, 531 ut velis omnibus prodesse, nulli nocere. Justus autem ut sis, non solum non nocebis, sed etiam nocentes prohibebis. Nam nihil nocere non est [Col. 0508A] justitia, sed abstinentia alieni. Si justus fueris, nihil intererit si simpliciter affirmes, an jures. Hucusque margo V. de justitia



CAPUT CXX.

Diximus supra.] Nempe c. 91.

Via in exemplo.] Glossa est in hunc locum.

Auctoris mendacii.] Quia a seipso fuit mendax, et ipsemet mendacium genuit. B. Aug. to. IX, tr. 42 in c. VIII Joan.

Hieronymus.] In Psal. V, v. 7. Ergo male C. et M. Jeremias.

Novam rem audio.] Textus B. Hieronymi pro audio habet video. Hunc locum pro veritate semper proferenda, vidisse juvat.

Quam septem circumspect.] M. et C. haec omittebant, usque In omnibus. Sunt tamen in textu Scripturae.

Item Eccli. c. XXV.] M. et C. LXVIII. V. LXIX.

In eodem, c. XLI.] V. c. CXII. C. et M. CX.

In eodem, c. XIII.] V. XL et XLII, M. XL et LII Hodie [Col. 0508B] XV.

Veritas autem angulos.] Memini me quamdam hoc legisse apud B. Hieronymum in illa eleganti et salutari epistola ad Rusticum monachum, de vivendi forma, quae incipit: Nihil Christiano.

Simplicia decent bonit.] Ita Prov. XXVIII. Simplices possidebunt bona ejus. Blosius vir doctissimus ac piissimus in epist. dedicat. ad Franciscum Quignonium cardinalem, ait: Pietati admodum amica est simplicitas. Praeterea, ut habet margo M. Moyses saepe vicit, et tenuit Deum furentem.

Qualis rector civitatis.] Tritum est illud:

Regis ad exemplum totus componitur orbis. Seu:

Rex velit honesta, nemo non eadem velit.

Talis et minister.] V. tales et habitatores in ea, Quod magis accedit ad verba sacrae Scripturae, Eccli. X. Qualis est rector civitatis, tales et inhabitantes in ea.

[Col. 0508C] II Cor., c. I.] Tria c. IV.

Nunquid levitate.] C. ad latus: Impetu animi et inconstantia.

Signavit nos veritate.] Quia verax est. Ait enim Joannes cap. III sui Evangelii: Signavit, quia Deus verax est.

532 In Deo verax.] Plura vide serm. 67, qui falso Augustino ascribitur, ad fratres in eremo initio, to. X.

Circa rem incomplexam.] M. complexam. C. implexam.

Transmutatio.] V. et C. Commutatio.

Ita quod non gratiae.] Sic B. Aug. to. LXXX in Joan. to. IX.

Sacrilegum ab effectu.] Hoc, ab effectu, omittit V. et C.

Etiam Socratico decreto.] Et Boetio haec desumpta sunt. Is enim l. I De consol., prosa 4: Nec mihi Socratico decreto fas esse arbitror, vel occuluisse [Col. 0508D] veritatem, vel concessisse mendacium. M. Et sciatis pro certo non minus, etc.

Nudam veritatem pronuntiare.] Audiant illi B. Joannem Chrysost. in Matth. Non solum proditor est veritatis, qui mendacium pro veritate loquitur, sed qui non libere pronuntiat veritatem, quam pronuntiare oportet; aut non libere defendit veritatem, quam defendere oportet.

III Epist. Joannis.] V. et C. addunt capitis numerum. V. cap. I et III. C. cap. I et II.

Prima, c. III.] C. et V. ca. VII.

Eccles., XXIV.] Duo eadem c. LVI.



CAPUT CXXI.

Lupus rapax.] Dilucide Isidorus id exponit: Rapax, inquit, quia ex multa fame et aviditate ad verbum Dei cucurrit, et violenter diripuit regnum Dei, etc. Vide eum in comment. in Genesim.

Diversos ministros.] Alios nempe pastores et doctores, de quibus ad Ephes. IV. Plura invenies in [Col. 0509A] commentariis B. B. Aug. et Hier. in Psal. LXVII.

Num., c. XXIII.] Duo c. LVI. V. LV.

Macta in mandatis.] V. solum, in mandatis. C. Macta immunda.

Mandata trajiciendo.] V. et C. ita legunt M. Mundata trajiciendo. Nicolaus de Lira in hunc locum: Mandata legit. Vide praeterea Glossam Moral. ibid.

Occide et vivifica.] C. occidit et vivificat.

Verbera patris.] C. et M. Verba patris.

Comminationum.] V. comminutionum. Quid id est?

Isaias, c. IX.] V. et C. c. XXVIII.

Haberet subjungi.] V. Deberet adjungi.

Filia Babylonis.] C. ad latus subnotat et moraliter exponit sic: Id est carnalitas: ad illud misera, ait: propter illecebras carnis. Cassiodori expositionem redolent.

Is enim in hunc psalmum: Filia Babylonis, ait, caro est, quae confusionem peccatorum ingerit, etc.

533 Vicissitudinem tuam.] C. Vicissit. suam.

Parvulos suos prima.] C. pro Parvulos suos, [Col. 0509B] habet: per quatuor suos primarios motus. Apparet amanuensem hoc loco non excepisse arrectis auribus dictantis vocem. Tres primarios motus scio quidem, eosque animales, non vero quatuor. B. Thomam consule in opusc., c. 5.

Ad petram, Christum.] Glossa interl.

Ne vulpes parvae.] Hic V. Novam inchoat periodum, et a praecedenti distinguit hoc modo: Ne vulpes parvae demoliantur vineam Dom. Sab. confringas capita, etc. Et conteras caput, etc. M. puncto praemisso, sic ait: Et confringens capita, etc. Et conteres, etc.

Quae de Deo mente compre.] Recte margo C. Ut cum mente excedimus, mittendo fidem ad comprehendendum coelestia, quasi aliatenus (forte aliquatenus) vincimus in luctamine, sed utinam non nimis luctemur sic cum Deo.

Gustato enim spiritu.] M. Gustando enim spiritum.

[Col. 0509C] Quia parum a terra.] V. Quia partim a terra tangitur, partim suspenditur et diutius.

Est autem triplex claudicatio.] Ex auctore nostro Cantore haec citat venerab. religiosus Greg. Tilmannus Cartusiae Paris. monachus in lib. Allegor. Novi Testam. in Ep. ad Hebr. c. X, titulo De triplici claudicatione.

Ut Ebionitae.] De quibus B. Hier. t. IX in apologia Pamphili de Origene; t. II in catal. de Joanne apostolo; B. Augustinus, t. VI, libro De haeresibus, haeresi 10.

A reliquis se suspendunt.] V. A reliquiis se suspendunt.



CAPUT CXXII.

Honeste, justae.] V. honesta, justae, etc.

I ad Cor. c. XV.] V. c. LX C. LXV, M LXXV.

Ad Philip., c. II.] Tria c. III.

Dici videretur: Id sentite.] M. Id sentire in nobis.

[Col. 0509D] Melior est obedientia.] B. Greg. Moral. l. XXXV, c. 10: Obedientia victimis jure praeponitur, quia per victimas aliena caro, per obedientiam vero propria voluptas mactatur.

Nec affirmo, nec nego.] Margo. C. Quia putamus nos ligari.

Cum obedimus.] C. ibidem: Ex officio vel causa honesta.

Hugo abbas Cluniacensis.] Recte sic V. Non Clarevallensis ut C. M. neutrum exprimit. Exstat vita ejus in biblioth. Cluniacensi edita a Martino Marcier et Andrea Quercetano. Vide Surium, t. II, die 29 Aprilis.

A constructione.] V. a constitutione. M. ad constructionem.

Omnibus praeferens.] C. Hominibus praeferens.

534 Abbas Clarevallensis.] Petrus est monoculus septimus abbas Claravall. de quo scribit egregia S. Antoninus parte II Historiae, tit. 17, 55, 13, C. [Col. 0510A] et M. legunt Cisterciensis, sed perperam. Nam de eo agit Claudius Robertus in Gallia Christiana in catalogo abbatum Claravallensium, in quo eum octavum loco ponit his verbis: B. Petrus 1181. Ex abbate Igniaci, qui in Chronico Antissiodorensi dicitur obiisse 1186. Hic autem oculorum altero per ingentem morbum amisso gaudere se dixit. quod ex duobus inimicis, unius molestia liberatus esset. Habet eum Arnoldus Wion in Martyrologio monastico die 14 Martii, ubi de eo multos citat auctores, sicut et praedictus Claudius.

In manifeste malis.] M. In manifestis malis, addit quoque: et in his quae vicinantur, et obviantibus praeceptis divinis; vel in his quae vicinantur peccato, perniciosa consistit; vel in his quae non sunt mala, ex illis tamen de facili sequitur ruina.

Licet non sint veritas.] C. licet non sint vera. M. licet non sit veritas.

Paulatim decidet.] M. Cito decidet.

[Col. 0510B] Non. Nec ipse.] M. loco non, legit necne. Potest ipse praecipere alicui, etc. Vitiose conjunxit notarius ad modum interrogationis; necne.

Domino papae praecipienti.] Huic quaestioni infra respondet B. Gregorius.

Quam nos obedientiae praelat.] Hinc collige, lector, auctorem nostrum nondum monachum Cisterciensem factum, dum hoc opus conscripsit.

Deut. c. XIII.] Tria c. XXVIII in fine.

Item Eccle, c. IV.] Tria c. IX.

Super Eccli., c. IX.] Tria c. XX. Eadem dixit S. Bened. c. V Regulae.



CAPUT CXXIII.

Hieronymus super Ezechielem.] Mallem super Osee c. XII, aut Nahum. III, t. V.

Magnus est Daniel.] Ita C. et V. quam lectionem praeferimus, quia videtur respicere ad locum Danielis XIII, ubi dicitur: Daniel factus est magnus in conspectu populi. M. vero legit: Magnanimus. Idem [Col. 0510C] contra probatur ex eo quod hic sequitur de Ezechiele.

Magnus quoque Ezechiel.] M. haec omittit usque: Hanc etiam grammat.

In beato Thoma.] Cantuariensi. Similiter in V. absunt haec usque: Hanc autem virtutem.

Perimunt pusillanimitas.] Consule B. Thomam 2-2 q. 130, a. 2.

Hac eremita egrediens.] Nonne Paphnutius de quo Ruffinus l. X, c. 17?

Athanasium sanctum.] C. hic ex supra, pro Athanasio legit Anastasium. Excusemus amanuensem propter utriusque nominis affinitatem.

Hac Urbanus.] Pontificalis c. 18. Metaphrastes secundum Onuphrii citationem, initio Chronici eccles.

Bis factus est confessor.] V. omittit bis. Dicitur: Bis confessor, quia ad experimentum 535 gladii pro Christi nomine ductus est, sed ei parcitum est. Infra c. 143.

Loculum parat.] Ita V. et C. Estque vera lectio, [Col. 0510D] ut patet ex historia. M. male, laqueum parat.

Tuo apostatae Juliano.] Vera praedixit. Nam non longo post tempore interiit. Erat autem Libanius sophista, intimus Juliani amicus, qui ista a pio Jud. magistro quaerebat, cui, ut hic dicitur, respondit, ut habet Theodoretus l. III Hist. Eccles., c. 18. De eodem Juliano ait B. Hieronymus t. V. in c. III. Habacuc: Dum adhuc essem puer, et in grammaticae ludo exercerer, omnesque urbes victimarum sanguine polluerentur, ac subito in ipso persecutionis ardore Juliani nuntiatus est interitus.

Hac Nicolaus.] Vita ejus exstat apud Surium, t. VI.

Tres pueros.] V. Tres milites: Etenim disputatur, quinam per illos tres qui in ipsius imagine in cupa ei appinguntur. Qua de re videatur Molanus de Picturis l. III, c. 53. Noster autem etiam infra c. 131 legit pueros.

Amerosius Theodosium.] Haec colliguntur ex Vita [Col. 0511A] ejusdem per Paulinum presbyterum conscripta. Sur. t. II.

Thessalonicae.] B. Ambrosio promiserat imperator se veniam daturum civibus civitatis Thessal., sed agentibus comitibus occulte cum imperatore, ignorante sacerdote usque in horam tertiam gladio civitas est donata, atque plurimi interempti innocentes. Quo audito, Ambrosius imperatorem excommunicat. M. et C. cum impio Thessalonite. Latius historiam habent Theodoretus l. V, c. 17, et Sozomenus l. VII, c. 23 et 24.

Hanc exercitium.] Sane ita est. Cum quis per fas et nefas tentatus est diu et afflictus, alacrior exsurgit in praeferendis, non modo contumeliis et injuriis animi, verum etiam flagris et verberibus corporis. Cur hoc? Ab assuetis non fit passio: per diversos actus nascitur habitus et facilitas incommodorum tolerandorum.

Philosophus.] Epistola ad Lucil. 13 initio.

[Col. 0511B] Instrueres te.] Seneca impressus: Instruerem te.

Obrussa est.] Obrussa est purgatio auri per ignem, sicut ex sequentibus indicatur: Quasi instrumentum probatorium. Quidam sciolus voluit corrigere in margine C. Obtunsa pro obrussa, textus. V. Obstrusa est.

Sugillatus est.] Id est, iterato percussus ad vibices usque.

Virtus probata.] Nam, ut poeta Fur. in poematis:

Hinc crescunt animi, virescit vulnere virtus.
V. simpliciter: Multum enim adjicit sibi virtus lacessita. Ita Seneca, ep. 13.



CAPUT CXXIV.

Vagae vero mentis.] M. Vagae ergo mentis.

Religiose viventis.] M. Excellentissimae mentis.

536 Orare, et legere.] Ait enim ille t. III libro De opere monachorum, cap. 29. Dominum Jesum, in cujus nomine haec dico, testem invoco super animam meam, quoniam quantum attinet ad meum commodum; multo mallem per singulos dies certis [Col. 0511C] horis, quantum in bene moderatis monasteriis constitutum est, aliquid manibus operari, et caeteras horas habere ad legendum et orandum, aut aliquid de divinis litteris agendum liberas, quam tumultuosissimas perplexitates causarum alienarum pati de negotiis saecularibus, vel judicando dirimendis, vel interveniendo praecipiendis. Ad haec accedit illud B. Hier. in epistola ad Rusticum monachum, quae incipit: Nihil Christiano: Scribantur libri, inquit, ut et manus operetur cibum, et animus lectione saturetur. Et paulo ante: Ama scientiam Scripturarum, et carnis vitia non amabis. Ad illud: Legere, ait C. ad latus: Saepe multus pulvis est in lectione, et in publica maxime.

Nutritura est.] C. et M. Nutritiva est.

Armatus Martinus.] Videatur vita ejus per Severum Sulpitium conscripta; exstat apud Sur. t. VI.

Appodiatum.] A podio Graeco nomine, quod locus est in quo fulcra sunt, quibus ad spectandum innitimur. Gallice, appuis.



CAPUT CXXV.
[Col. 0511D]

In titulo damnatur V. a textu sequente, quia pro De effectu orationis, habet.

De affectu, etc.

Ecclesiasticus, c. XXXV.] V. c. XXXIV M. XCIII.

Idem, c. XVIII.] Tria c. L.

Non impediaris.] C. in margine: Alio opere. Item ibidem: De vocali oratione etiam intelligitur.

Lucae, c. III.] Tria XIV.

Hilario disputanti.] Consulito vitam quae apud Surium est t. I.

Item Lucae, c. IX.] V. et C. c. XCVIII. Nec mirum videatur si tantum numerum capitum referam. Nam Ammonius et Eusebius Evangelium Lucae in 343 capita secarunt; Beda in capita 93; Oecumenius et Euthymius in 83; B. Ambrosius in titulos 64; recentiores vero Latini 24 capita faciunt.

Idem, c. XI.] Tria c. CXXV.

[Col. 0512A] Ambrosius.] Lib. VII in c. XI Lucae 1 titulo: De exemplo discipulos ad instantiam et perseverantiam orationis inducente.

Orare vigilantem.] Textus B. Ambrosii: Vibrare vigilantem. Mirum, unde illa varietas eruperit. Non solum hic, sed et alibi in mss. legi orare pro vibrare, pro ut recentior impressio operum B. Amb. subnotat ad latus, quae facta est, et excusa Parisiis apud Guillelmum Merlin anno 1569.

537 Et Beda ait: Si amicus.] Libro IV in Lucam c. 27; sed post B. Aug. to. X De verbis Domini, serm. 36.

In Luca, c. XVIII.) V. et M. c. CCXIV.

Per hunc judicem.] Glossa in hunc locum: F. B. Aug.

Potest conjici.] V. Potes cognoscere.

Precibus quaerunt] V. Precibus tundunt. C. tendunt.

Oratione minorum.] Ly minorum abest in M. Hic [Col. 0512B] subnoto marginem C. Talis est: Quasi, ex Ovidio:

Quae non prosunt singula multa juvant.
Additque: Et ita multorum oratio. Quibus inducor credere melius legi in textu multorum quam minorum. Sic Prov. XVIII: Frater qui adjuvatur a fratre, quasi civitas firma. Et Jacobi V: Orate pro invicem, ut salvemini. Et poetarum Graecorum princeps Homerus, ait:

Conjuncti pollent etiam vehementer inertes.

Hieronymus Paulae.] Haec in epistolis ad Paulam nondum vidi nec legi, at bene ad Eustochium. De custodia virginitatis c. 16, to. I. Dicam tamen hoc unum. In epitaphio Paulae matris ad Eustochium aliquid simile reperi in haec verba: Et cum os stomachumque signaret, et matris dolorem crucis niteretur impressione lenire, etc. Eadem, quae ad Eustochium, habentur to. IX, in regula tit. De contemplatione.

Act. Apost., c. XI.] Tria c. XXIV.

In qua hora.] Verba sunt Glossae interl. in hunc [Col. 0512C] locum.

Ergo nec alium orantem.] Solum V. haec legit in textu. C. sublegit in margine.

Item, c. XII. Petrus.] Tria c. XXVII.

Item, c. IX.] Tria c. XX.

Videte per spem.] M. interlineas: Super Videte addit: per fidem: super Vigilate, per spem. Praepostere. Vigilate, state in fide, ait Apostol. I. Corinth. XVI.

Item, c. V.] C. et M. c. XII.

Petrus I. Ep., c. III.] Tria VIII.

Item, c. IV.] C. c. X.

Jesum Filium Nave.] Sive Nun filium Eccli. c. XLVI: Fortis in bello Jesus Nave, successor Moysi in prophetis.

Et B. Martino.] Supple revelatum est. Videatur vita per Severum Sulpitium conscripta. Sur., to. VI.



538 CAPUT CXXVI.
[Col. 0512D]

Unde Hieronymus.] To. VI, in c. V Ep. ad Ephesios, et in Reg. titulo De contemplatione. Citatur praeterea De confec., dist. 5: Non mediocriter; et ab Humberto ord. praedic. in l. erud. religiosorum.

Per caputium.] Item B. Greg. dicit, non per caputium, sed per vestimenti fimbriam tractum.

Multitudine horarum.] M. orationum. Ait idem Humbertus qui supra in notis ad hoc caput: Frequenter in oratione prolixa puritas cordis amittitur. Est enim ut frequentius simiatica, quia ex consuetudine sine cordis attentione labia moventur. Ita est. Nam saepius contingit, tales, post longam labiorum motionem, aut palpitationem, vix posse efferre quaenam orando dixerint.

Jeremias, c. XLVIII.] Tria CLVII.

Desidiose.] M. Negligenter. Sacra Biblia: Fraudulenter.

[Col. 0513A] Sibi postulat. C. et V. Sibi orat.

Phantasticae cogitat.] Variae distractiones, quas contrahunt qui orationes prolongant et diu continuant. Ergo, ut ait B. Augustinus, brevis et crebra sit oratio. Aliud enim est sermo multus, aliud diuturnus affectus. Dicuntur fratres in Aegypto crebras quidem habere orationes, sed eas tamen brevissimas, et raptim quodammodo jaculatas, ne illa vigilanter erecta intentio, quae oranti necessaria est, per productiores moras evanescat atque hebetetur. Et infra: Nam plerumque hoc negotium plus gemitibus, quam sermonibus agitur, plus fletu quam affatu. To. II, ep. 121 ad Probam De orando Deo c. 10. Ideo, ait margo C. comedite festinanter (Exod. XII).

Evagrius Eremita.] Is comes fuit B. Hieronymi in eremo, ut liquet ex epist. ad Florentium 5 et 6 I Tomi, et ad Ruffinum 41, ejusdem Tomi.

Cum flagello.] M. Cum flabello.

[Col. 0513B] Tunde mulctrale.] Tundere pectus, inquit B. Augustinus, est arguere, quod latet in pectore, et evidente pulsu occultum castigare peccatum. Super c. XI Matthaei. M. Multrare. C. in margine: Mitrale Est mulctrale, vas quo excipitur lac quod ex animalium uberibus emulgetur.

Et clauso ostio.] Spirituali nempe. Nam beat. Augustin. tom. VIII, in Psal. XXXV, inquit: Cubile est cor nostrum, ibi tumultum patimur malae conscientiae; et ibi requiescimus, quando bona conscientia est. Qui amat cubile cordis sui, ibi aliquid boni agat. Ibi est cubile, ubi nos jubet Jesus Christus orare. Item in Psal. CXL. Claude ostium ne tentator ingrediatur. Is enim pulsare non cessat ut irrumpat; si clausum invenerit, transit. Hujus ostii duae sunt valvae, alia cupiditatis, alia timoris, etc.

539 Non debemus intueri.] C. Non debet, etc.

Et contumeliis] Solum M.

[Col. 0513C] Habuit genua callosa.] Haec confirmat Joachimus Perionius libello de gestis apost. post Hegesippum et Eusebium. De Bartholomaeo apost. ibid B. Greg. Hom. 38 in Evang. eadem refert de sua sorore Tarcylla.

Certum numerum genuf.] Vidi in quodam ms. Florentissimi monasterii Camberon, haec ex auctore nostro citata in fine operis Stephani Cantuar. De virtutibus et vitiis.

Saepe id quod petitur.] Aliquando Deus, cum exoratur, non dat ad voluntatem, ut exaudiat ad salutem. B. Aug. in Psal. LXXXV, to., VIII. Consule Bedam in Joan. cap. XVI.

Beda super illum locum.] II Cor. XII, vers. 8, 9. Sed ea quae habet Beda, videntur ex B. Aug. desumpta to. VIII in Psal. LXXXV.



CAPUT CXXVII.

In multijurio perjurium.] Quia dum usus juramenti habetur, de facili perjurium incurritur. 22, q. I. Non est contra.

[Col. 0513D] Et ita frequentiam jurandi.] Juramentum homini non prohibetur tanquam malum, sed ejus assuefactio. 22, q. I. Non est contra.

Eo quod habeat auctoritas.] Nam 22, qu. I. Si peccatum. Alia causa juramenti institutionis est infirmitas dubitantis, cum non vult credere. Item, ib., c. Ita ergo.

De utilitate rei cujusmodi?] His versibus edicitur ex parte:
   Pax ac fama, fides, reverentia, cautio damni,
   Defectus verbi sibi poscunt sacra tueri.
Alias causas in quibus licite juratur, vide 22, quaest. I. Omne. Item ibidem, can. 2 et sequentibus.

Exemplo Apostoli.] I Cor. XV. Quotidie morior per vestram gloriam, etc. Citantur haec 22, q. I, c. 2. Non est contra.

Pro re temporali.] Sine, ut citato per me loco, cupiditate, aut delectatione jurandi.

[Col. 0514A] Quod amplius est.] Ad horum intellectum faciliorem videatur 22, q. I. Si peccatum esset juratio.

Quia et testimonium.] C. in margine: Cogeris ad antecedens, ergo cogi potes ad consequens, M. in textu: quia et nec cogeris ad antecedens, etc.

Ergo a malo cujuscunque.] M. omittit ergo, aitque: Nec a malo cujuscunque, etc.

Hoc consilium perfect] Responsio et solutio colliguntur ex 22, qu. I: Et jurabunt. Item cap. In novo.

540 Cur hoc observantes statim proclam. Catharum.] Cathari erant haeretici de quibus vide notas ad cap. 78, qui inter caeteros errores, docebant non licere unquam jurare.

Tres habent comites] Ita 22, q. I: Et jurabunt. Et q. 2 animadvertendum.

Ex condicto pro pecunia.] C. male, ex contradicto.

Tanquam a blasphemo.] Talis, juxta canones, censetur blasphemus, qui per capillum aut caput Dei [Col. 0514B] jurat: Et si clericus est ab ordine ecclesiastico est deponendus, si laicus anathematizandus. 22, quaest. 1: Si quis per capillum.

Ait c. XXIII.] Tria. LXV.

In eodem, c. XXVII.] C. c. LXX in fine. V. LXXII in fine.

Sap., c. XIV.] Tria c. XXXIV.



CAPUT CXXVIII.

De 1 ait Dominus.] De eadem B. Hieronymus ad Rusticum. Habe simplicitatem columbae, ne cuiquam machineris dolos; et astutiam serpentis, ne aliorum supplanteris insidiis; quia non multum distat in vitio, aut decipere, aut decipi posse.

Hanc simplicitatem.] Absunt haec in C usque: Sed de hac quaeritur. M. similiter omittit, sed recuperat infra, post illa verba: Simplicia decent bonitatem, usque: Estote parvuli.

Pravae dilectionis. [M. et V. Pravae delectationis.

[Col. 0514C] In omnibus agendis etc.] C. In omnibus viis Domini.

Et fatuitati vicinior.] Beat. Hieronym. super Osee VII: Prudentia absque simplicitate malitia est; et simplicitas absque ratione stultitia nominatur.

Simplex et rectus.] Simplex per innocentiam mansuetudinis, rectus per cautelam discretionis. Beda, De templo Salom. l. I.

Minorque in rebus.] M. Mitiorque in rebus.

Simplicitas pro prud.] C. Simplicitas, prudentia et omnimoda discretio in omnibus.

Bono tamen notitia.] V. bona.

Amica simplicitati.] V. Simplicitatis. Nolo offendaris in Scripturis sanctis simplicitate, et quasi utilitate verborum. Quae vel vitio interpretum, vel de industria sic prolata sunt, ut rusticam concionem facilius instruerent, etc. Beat. Hieron. ad Paulinum tom. III, epist. 104 in fine. Incipit: Frater Ambrosius.

[Col. 0514D] Estote parvuli.] M. hic praemittebat titulum talem: De bona simplicitate, 541 sed non observavimus, tum quia duo omittebant, tum etiam, quia initio capitis sanctam simplicitatem vocitant, et titulum praeferunt, praesertim C. De bona simplicitate.

Qui ambulat simpliciter.] Non duabus viis, inquit C. ad latus. Ex Ecclesiastici II.

Parab., c. II.] Tria, c. VII.

Nimia simplicitas.] Satis hoc colligitur ex B. Hier. iu ca. VII Oseae, cujus verba supra citavi: similiter ex Beda Venerab. De templo Salom. Simplicitas sine rectitudine dissoluta est et stulta.

Demissos animo.] Seneca in proverbiis: Malus ubi se bonum simulat, tunc est pessimus.

II. Cor. ca. 9.] C. et V. c. XII. M. XXII.



CAPUT CXXIX.

Hebr., c. XIII.] Tria c. XXI.

Genesis, c. XVIII.] Tria XXXV.

Item, c. XIX.] Tria XXXVI.

[Col. 0515A] Ad Romanos, c. XII.] Tria XLI.

Petr. I Ep., c. IV.] Tria X.

Longe ab episcopis et cle.] Ego experientia didici aliquos episcopos fuisse hospitales.

Tenebantur aorasia.] Genesis XIX. Ex LXX Interpretibus pro caecitate, habetur .

Beda.] In c. XXXIV Lucae.

In homilia super hunc.] Non super hunc locum, sed super illum Lucae XIX. Videns Jesus civitatem flevit super illam, et est hom. B. Greg. 39 in Evang. in fine. De martyrio (Simile exemplum vide apud Cantipratanum, l. Apum, c. 25, n. 13 et 15).

Josue, c. VI.] Tria c. XI.

III Reg., XVII.] V. XLIII. C. XLII.

IV Reg., IV.] V. VII.

Judicum, c. IV.] M. et C. 8. fere in medio capituli.



CAPUT CXXX.

Pro titulo V. legit: De quarto opere misericordiae.

[Col. 0515B] Proximi tegendae.] C. et V. tegente. Si recte sic: ergo praeponendum nuditatem? Martinus supererogando pallium cum paupere, etc., videretur respicere ad distichon pium et doctum inscriptum frontispicio coemeterii ecclesiae B. Martini in civitate Audomaropolitana.

542 Martinus chlamydem cum paupere dimidiavit.
   Ut faciamus idem nobis exempla paravit.

Unicam tunicam.] M. Imo, quod plus est, tunicam etiam totam pauperi dedit. Videatur Vita scripta per Severum Sulpitium. Sur. to. VI.

Act apost., c. IX.] C. et M. c. XXII. V. XII.



CAPUT CXXXI.

V. Praefert hunc titulum: De 5 et 6 opere misericordiae.

Haec digniori specie.] C. in margine: Petrus (sed melius Jacobus, c. I): Religio sancta et immaculata [Col. 0515C] haec est visitare infirmos.

Nicolaus.] Apud Surium in ejus Vita. Habetur, to. VI.



CAPUT CXXXII.

Summarium V. tale est: De 4 et 5 et 6 et 7 opere misericordiae. M. De sepultura.

Hic gratia Antonius.] C. pro Antonius habet Hieronymus, inde, ut reor, abusus subrepit, quod B. Hieronymus haec conscripserit in Vita B. Pauli eremitae.

Appodiatum.] Hoc est innixum, ut supra dixi ad c. 124.

Mariae sc. Aegyptiacae.] Vitam vide per Sophronium episcop. Jerosolymitanum conscriptam, ut testatur Nicephorus lib. XVII, cap. 5. Exstat apud Surium, to. II.

Versificator ille.] Quis ille, quaeris? Hildebertus est episc. Cenoman. Postea Turon. archiep. Haec metra [Col. 0515D] nondum puto impressa.

Multi Deo placuerunt.] Inter quos nominatissimus est Tobias.

Potius nos juvamus.] Quia meremur pro opere misericordiae.

Non sit sumptuosa.] Curatio funeris, inquit. B. Aug. conditio sepulturae pompae exsequiarum, magis sunt vivorum solatia, quam subsidia mortuorum. Lib. I De civit., cap. 12. Prodest interim aliquod memoriale in sepulturae loco appendere, quo mortales et praecipue amici moneantur orare pro defuncti anima. Ideo monumenta sunt, ut mentem moneant. Graeci enim vocant , quod nos memoriam et monumentum: et eorum lingua memoria qua meminimus dicitur.

Quam in remedia.] Quid enim prodest homini in exsilium misso, si parietes domus ejus sumptuose ornentur? Ita, quid spiritui profuerit cadavera decorasse?

Audiamus Horatium (II Carm., ode 20):
[Col. 0516A] Absint inani funere naeniae,
Luctusque turpes et querimoniae,
Compesce clamorem, ac sepulcri
Mitte supervacuos honores.

543 Coelo tegitur.] Si Lucanus, l. VII Pharsal. ad Caesarem inhibentem occisorum corpora cremari, aut humari:

Nil agis hac ira, tabesne cadavera solvat

An rogus, haud refert: placito natura receptat

Cuncta sinu. Et post: Capit omnia tellus.

Quae genuit: coelo tegitur, qui non habet urnam. Et apud Senecam: Omnibus natura sepulturam dedit.

Sepelit natura.] Versus Moecenatis:

Non tumulum curo, sepelit natura relictos.



CAPUT CXXXIII.

In Matthaeo, c. VI.] Tria XLV.

Jejunium avari.] Versus in margine C.

Jejunat justus, medicus, simulator, avarus. [Col. 0516B] Spiritui nempe justus, carni medicus, fami simulator, studio retinendi avarus.

Describens Hieronymus.] In epist. ad Eustochium De custodia virgin. Praeterea citantur haec De consecrat. dist. 5. Sint tibi. Item ep. ad Furiam De viduitate, quae incipit: Obsecras.

Ait, c. II.] Tria VI.

Isaias, c. LVIII.] C. et M. c. CLXXII. V. CLXXXIII.

Invenitur voluntas.] M. voluptas. Male.

Affligere hominem.] C. Afflig. hostem.

Item Eccli., cap. XXXIV.] V. XCII. Abhinc usque: Item Jonae, tacet M.

Sanctorum pallidorum.] Sic vocati a pallore vultus, et maceratione corporis, ut dixi ad c. 116.

Sancta Aegyptiaca.] In ejusdem Vita, vide notas ad caput praecedens.

Pane cribrario.] Ad Jovinianum lib. II, tom. II, et ad Paulinum: Bonus homo. Item in regula De abstinentia. epist. ad Marcellam, quae incipit: Ambrosius, [Col. 0516C] habetur: Pane cibario, etc. Sicut etiam in Beda l. V Hist. gentis Anglorum, cap. 13.

Superat sobrietatem Christi.] Etenim Surius in commentario rerum in orbe gestarum ab anno 1500 usque ad 1566, Turcarum in cibis parcimoniam admirans, sic in Christianos invehit: Ubi Ferdinandus rex suorum stragem, et Turcarum victoriam certis nuntiis cognovit, nova eaque insignia Solymanno munera mittit, quibus animum ejus sibi conciliaret. Legati ejus a Turcis honorifice excepti sunt, et postera die cum Bassis pransi, orizam, et carnes vervecinas, nihilque praeterea sibi esculentum apponi cernunt. Ea Barbarorum temperantia, nostrae gentis luxuriam 544 procul dubio severe castigat, cum illi non tam gulae desiderio, quam naturae necessitati satisfaciant. Nostrates vero tum se praeclare sua putent instituisse convivia, si nullus sit irrigandae gulae, ventrisque farciendi modus; ita ut de nostris verissime dici possit, plures crapula quam gladio perire. Atque sane detestabilis ille apud plerosque [Col. 0516D] mos est, convivia in multas horas protrahendi, cum non animae duntaxat, sed etiam corpori admodum sit perniciosus. Sed scilicet faciendum est, quod dici solet:

Ede, bibe, lude, post mortem nulla voluptas.
Haec ille. Plura hac de re Wiringus canon. Atrebat. In libro De jejunio et abstinentia.



CAPUT CXXXIV.

Ad Rom., c. XII.] Tria c. XXXIX.

In novitate sensus.] C. et M. In novitate Spiritus sancti.

A qua incipiendum. [Solum M

Domandum est jumentum.] Non absimilia legi apud beatum Gregorium, hom. X in Evang.

Dalilam.] Uxorem Samsonis C. et M. Dalidam.

Joannes et Jeremias.] De Joanne Matth. III. De Jeremia prophetiae suae c. I.

Id est virilis.] C. Id est audax. Apud Hier. legitur virilis.

[Col. 0517A] Facit vim perditioni.] C. Facit vim, domando, perditioni, etc.

Otiositatem.] M. Sumptuositatem.

Superstitionem.] M. Superfluitatem.

Vivunt ut comedant.] Nonne Epicureorum est?



CAPUT CXXXV.

Ex M. caput partitus sum: nam duo praecedens continuabant.

Quem non vicit Sodoma.] Glossa interl. in c. XIX Genesis.

Condimento cibi.] V. edulii pro cibi.

Vel etiam utilitate.] V. et C. et etiam utilitate.

Nec cupias mullum.] Solum M. admittit hunc versum Juvenalis, sat. XI. Quidam pro mulum legunt rhombum. Juvenalis mullum, ut correxi.

Nisi ex fastidio.] Obsoleta ea gula est, quae jam edisse non libet. Lipsius in Senecam.

Comparatis manus.] C. Comparata manus: at Seneca comparatis.

[Col. 0517B] Cum Venus in vinis. Ovid. I, De arte M. legit:

Tunc Venus in venis, ignis in igne venit.
545 His addam illud Claudiani.

Cum vino calefacta Venus, tunc saevior ardet.

Deut., c. XXXII.] C. L, V. et M. LV.

Item in eodem.] Tria c. XIX.

Jeremias, c. V.] C. et M. c. XX.

Et moechati sunt.] M. et mentiti sunt.

Oseae, c. XIII.] M. et C. XLI. V. LXI.

Fremit mundus.] Utitur his verbis B. Bernardus serm. 9 de 9 vers Psalmi: Qui habitat.

Primo autem tentat hominem.] Videatur beatus Augustinus tom. VIII, in finem Psalmi VIII.

De facili labitur.] V. et M. Cito despumat in libidinem. Verba sunt B. Hieronymi.

Cum filiabus Job.] C. cum filiis.

Nabuchodonosor abutens epulis.] C. ad latus: In lautitia. Id autem dicitur de Balthasar filio Nabuchodonosoris.

[Col. 0517C] Quae sit distantia.] V. Quae sint discrimina. Sic Juvenal. sat. 6.

Gastrimargi. Haec omittit C.



CAPUT CXXXVI.

Incestus et ignomin.] V. Incestus, et vitii Sodomorum ignominiosa turpitudo.

Joel ait.] Tria David ait.

Appetitus fornicat.] Beda de templo Salom.: Brevis est voluptas fornicationis, sed perpetua poena. Unde Boetius in libro III, De consol. metro 7.

Habet omnis hoc voluptas
Stimuli agit fruentes
Apiumque par volantum,
Ubi grata mella fudit,
Fugit, et nimis tenaci
Ferit icta corda morsu.
Eadem habet prosa 7, ibidem. V. Abhinc fere usque ad finem capitis, maxime discrepat et variat in lectione; illa in contextum non reposui justis ex causis. [Col. 0517D] Haec autem sunt: Boetius in libro Consolationum sic ait: Appetitus voluptatis plenus est anxietatis, satietas poenitentiae. Et nisi fallor Macrobius in libro Saturnalium, Flavienus quoque de vestigiis philosophorum, de voluptate loquentes, dicunt: Finis voluptatis et poenitentia. Unde Demosthenes cum a Laide nobilissima meretrice, supposita manu 546 ventri ejus, quaereret, dicens: Haec quantum? Et illa diceret: Mille denariis: Respondit: Ego poenitere tanti non emo. Hieronymus vero in Vita Pauli primi eremitae exemplum ponit de martyre linguam sibi mordicus abscidente, et jactante in os meretricis super illum ligatum jacentis, et virilia attrectantis, ut dolor voluptatem vinceret, quam invitus sentiebat. Hanc, sicut in opere, ita in voluntate Dominus prohibet: Qui viderit mulierem ad concupiscendam eam, etc. (Matth. V). Et est similiter ipsa voluntas et consensus sine opere, peccatum mortale. Et non tantummodo sola voluntas, sed etiam morosa delectatio [Col. 0518A] peccatum mortale. Unde David: Beatus qui tenebat, et allidet parvulos suos (id est primarios motus libidinis reprimet, ne veniant ad consensum, vel ad morosam delectationem, quia mora secum trahit periculum) ad petram (Psal. CXXXVI), id est Christum. Unde Salomon in Cant. (cant. cap. II). Capite nobis vulpes parvulas, dum parvae sunt, id est reprimite parvulos motus dum primarii, et sine consensu, et morosa delectatione sunt, ne silvescant et grandescant, et ita demoliantur vineam Domini Sabaoth, id est occidant animam. Unde Daniel propheta, etc.

Quia viscosa est.] Audiamus hic B. Greg. in Moral. (lib. XXI, cap. 2). Ex quo, inquit, luxuria semel mentem alicujus occupaverit, vix eum bona cogitare permittit. Sunt enim desideria viscosa, quia ex suggestione cogitatio, ex cogitatione affectio, ex affectione delectatio, ex delectatione consensus, ex consensu operatio, ex operatione consuetudo, ex [Col. 0518B] consuetudine desperatio, ex desperatione peccati defensio, ex defensione gloriatio, ex gloriatione damnatio. V. pro viscosa, legit, vitiosa.



CAPUT CXXXVII.

Quantitatem peccatorum.] V. Flagitiorum. S. Benedictus in regula (post illud e Deut. c. XXV) ait: Juxta modum culpae, extendi debet disciplinae mensura. c. 24. Et Apoc. XVIII: Quantum in deliciis fuit, tantum date illi tormentum et luctum.

Item Augustinus.] Quam belle hac de re to X, serm. 247, et 243, et 244 De tempore; ubi adulteros increpat imaginem Dei in se deturpantes. Quare C. ad haec in margine ait. Ovidius initio Metam.

Pronaque cum spectent animalia caetera terram, Os homini sublime dedit.

In quarto genere affin.] Conc. Trident. sess. 24, cap. 4, dimicavit impedimentum affinitatis ex illicita copula natum ad primum et secundum gradum tantum, statuens in ulterioribus gradibus matrimonium [Col. 0518C] post eam contractum non dirimi. Pius V ad majorem matrimonii libertatem declaravit in extrav. Ad Romanum anno 1566 dicta, affin. 3 et 4 graduum nec dirimere nec impedire. Nav. c. 22, n. 42, ex quibus colligere 547 est; ut censet auctor noster, adulterium majus esse crimen, quam incestum 4 gradus. De adulterorum prolibus legitur dist. 56, c. Si gens Anglorum, quod nec sint in fide stabiles, nec in bello saeculari constantes, nec honorabiles hominibus, nec Deo amabiles.

Parab., c. VII.] Tria XIX.

In legenda S. Marcelli.] Parisiacae urbis episcopus fuit, ut ex Gregorio Turon., apparet. De gloria confessorum c. 89. Vitam conscripsit Fortunatus episc. habet eam Sur. to. VI, die 1 Novembris.

Abstulisset.] Hic subjicienda censeo ea quae in folio e membrana super addito in V. adinveni. Sic ergo: Incestus est coitus valde illicitus et maxime detestabilis alicujus cum consanguinea sua, ut consanguinitas [Col. 0518D] large accipiatur, scilicet ut comprehendat matrem, materteram, sororem, cognatam, filiam, neptem, amitam et omnem usque ad quartum gradum, est linea sanguinis, propinquam vel affinem, ut novercam, consororem, nurum, et sic de caeteris. Incestus etiam est coitus summe detestabilis cum sponsa Christi, scilicet cum sanctimoniali, vel cum sacrato oleo inuncta, scilicet cum regina, quando ab alio cognoscitur quam a viro proprio, et e converso. Ad exstirpandum hujusmodi crimen praecepit Apostolus illum Corinthium fornicatorem et incestuosum, qui uxorem patris sui, novercam suam cognoverat, excommunicari, et a consortio fidelium amoveri, et angelis Satanae tradi, ut spiritus ejus in die Domini salvus fieret (I Cor. V). Merito hujus flagitii Deus vindictam in praesenti, ad judicium poenae aeternae, infligit frequenter. Unde legitur in II Reg. (cap. XIII) quod Ammon, qui sororem suam oppresserat, interfectus est a fratre suo Absalom. [Col. 0519A] Herodes etiam. Tetrarcha hoc crimine pollutus (videlicet quia illegitime abutebatur uxore fratris sui) meruit fieri homicida, scilicet ut decollaret Joannem; et postea relegatus a Romano imperatore in exsilium, ubi cum uxore fame periit. In illos etiam, qui sponsas Christi sanctimoniales reclusas, et alias Deo dicatas violant, saepe Deus in praesenti vindictam exercet. Quidam enim hujus criminis rei saepe fatuantur; et muti fiunt; quidam etiam paralysi percutiuntur, alii vero morte subitanea praeveniuntur, quorum animae miserabiliter in inferno cruciantur.



CAPUT CXXXVIII.

Et superbia vitae.] Et superfluitas vini, V. omittit. M. autem in margine. post vini, voluit addi, vel rei cujuslibet. C. ad latus sic inquit: Gastrimargi (in ms. castrimargi) similes sunt Esau, qui vendidit primogenita sua propter lenticulam rufam, et amisit benedictionem paternam (Gen. XXV). Supra in fine cap. 135 omiserat.

[Col. 0519B] De tantum duobus ergo peccatis, etc., clamor ascendisse.] Recenseri solent 548 quatuor peccata clamantia in coelum: homicidium voluntarium, peccatum Sodomiticum, de quibus hic loquitur, tertium oppressio pauperum, quartum merces operariorum defraudata. De tertio agitur Exodi XXII, vers. 22 et 23; de quarto, Jac. V, 4. Sed de duobus posterioribus non tam clare dicitur, clamorem eorum ascendisse ad Dominum de terra.

Legitur Dominus conqueri.] Hac de re dilucide agit B. Aug., to. X, serm. 247 De tempore. Et 32, q. 7: Adulterii et Flagitia.

In agro Damasceno.] Idem legi in genealogia Christi per leviticam et regalem tribum, nondum visa, ut puto, quam Trithemius Breviarium Bibliae appellat, auctore Petro Berthorio, cujus prologus incipit: Considerans Historiae sacrae prolixitatem. Post prologum sic orditur auctor historiam, Adam in agro Damasceno formatus, etc., quae brevitatis causa omitto. Elegans opus est, in quo Patrum series perbelle [Col. 0519C] delineatur, digestis et circino laboriose expressis circulis nomina singulorum ex ordine et successione continentibus. Abulensis in Gen. I, q. 22 refert quoque Adamum in agro Damasceno formatum fuisse.

Eos fore Androgynos.] Sic legendum est, ut colligo ex B. Aug. to. III, l. III De Genesi ad litteram, c. XXII, et inde excerpta haec existimo. Tria Androgeos. Androgeus est filius Minois Cretae regis, de quo Virg., l. VI.

In foribus lethum Androgeo tum pendere poenas

Cecropidae jussi, etc.

Androgyni sive hermaphroditae dicuntur, qui utriusque sexus instrumentum habent. Tales inter infames ponuntur nec possunt esse advocati. 3, q. 7. Infamis: Parag. In digestis: Infames, etc.

Homini androgyno.] Iterum tria androgeo.

Permittit uti.] V. et C. permittitur uti.

Ut vir permittunt.] Dicerem ego hic, sicut et in sequenti permittit, habito respectu ad Ecclesiam, de [Col. 0519D] qua supra. M. ut virum permittunt. Sed quid si Ecclesia, inquit margo M. decepta fuerit in vicinia sexus, et non potest continere?

Quod a Deo detestatur.] Toleranda est haec lectio: Nam detestor aliquando passive usurpatur, ut Horat. l. I, Carm. Bellaque matribus detestata. M. Quod adeo detestatur.

Ad Rom., c. I.] Tria C. IV et V.

Epist. Judae.] Tria c. II et M. legebat exfornicante pro exfornicate, ut est in texto Biblico. Qua voce composita significare voluit fornicationem quae fiat extra et praeter modum naturae.

Post carnem alteram.] Margo M. Extra et supra omnem fornicationem peccaverunt. Hoc vitium detestatur Aug., tom. X, serm. 47 ad fratres in eremo.

549 Scilicet morte Haec omittit V.

Levit., c. XX.] M. et C. XLII.

Onan.] C. pro Onam habet homini. Vitiose.

Coloss. III.] Tria VIII.

[Col. 0520A] Josue, c. VI.] Tria XII.

Jericho.] M. ad latus: Concupisc. mundi et carnis.

Hujusmodi homines, spastici.] Spastici dicti a spasmate quod est nervorum contractio. C. et M. Hujusmodi homines pauci et enervati sunt, V. Omnes spatici hujusmodi enervati sunt. Haec exponit B. Hier to. IV. in c. XIX et XXVI Isaiae. Item, to. V, in III Naum.

Sardanapali.] De eodem proverbium: Sardanapalo mollior Tertullian., tom. I, lib. Pall., cap. 4, num. 79; Justin., lib. I, ait eum muliere corruptiorem.

Percussi aorasia.] Interp. LXX, sic legunt pro caecitate, Gen. XIX.

Isaias, c. LXVI.] M. et C. CCI. V. CXXII.

Post januam.] V. et M. post unam. C. post unum.

Item Joel, III.] V. et M. IX, in fine. C. X. Posuerunt puerum in prostibulo, etc.

[Col. 0520B] Ubi vir nubit in feminam.] Solum M. Ex Justininiani decreto.



CAPUT CXXXIX.

In Matth. c. XVIII.] M. et C. LXXXVIII. V. LXXVIII.

Hier. Aug. et Ambrosius] Ambros. lib. I De Jacob et vita beata ca. 3; S. Augustin. tom. X, in appendice de diversis, serm. 5, et in Enchiridio ad Laurent., cap. 74. tom. III; B. Hieronymus, t. V, in cap. VIII Matthaei. V. pro Hier. legit. Rabanus.

Secundum leges.] Conc. Tolet. IV, c. 67 et 70, et 12, q. 2: Episcopus qui mancipium, et: Libertus Ecclesiae. Manumissus dicitur, qui libertate donatus est. Olim domini volentes servos a potestate aut servitute liberos reddere, manu caput aut aliud membrum servi tenebant, sicque a se mittebant.

Calicem salutaris.] Per calicem in sacra Scriptura mors aut passio intelligitur.

De condigno.] Imo, si fas esset, plusquam mortem pro Deo oppetendam dico, quia non sunt condignae [Col. 0520C] passiones hujus temporis, etc. Rom. VIII.

Et algenti.] C. et M. agenti.

Arcentique.] Hoc ad David referendum. Alioquin arcentibus, ut C. legit, ad commilitones.

Ens in tonsura.] Auctori familiare est verbum ens pro existens. Tum tondebat Nabal gregem suum. I Reg. XXV.

550 Lucae, c. XVII.] M. et V. c. CCI.

Ait c. XXIII.] C. et M. c. IX. V. XI.

II. Reg. c. IX.] V. XXI.

Jonatham patrem tuum.] Post haec verba addit C. in textu quod M. in margine: Transfundit et in prolem, transcurrit gratia patrum.

Alter Cicero non.] M. et C. Alter Cato, sed male prout ex Val. Maximo liquet,

Popilius neminem odit.] M. et C. Pompilius.

Multa beneficia.] Omnia ista ab ingrato animo sunt: inquit Seneca De benef. l. I, c. 10. Eodem sensu Publius: Dixeris maledicta cuncta, cum ingratum [Col. 0520D] hominem dixeris. Ausonius: Ingrato homine terra pejus, nil creat. Plautus: Pol quidem, meo animo, ingrato homine nihil impensius.

Leve aes amicum.] Aliter Seneca: Leve aes alienum debitorem facit.



CAPUT CXL.

V. Pro summario sic legit: Quod homo induit faciem super omnium brutorum animalium. Epilogus faciei culpae.

Nobis superinducimus.] Haec est ep. 18 I tomi B. Hier. ad Marcellam, quae incipit: Ambrosius

In Isaia, C. L.] M. et C. CXLX. V. CLXXXIX.

Propter dolositatem.] Ex glossa ordin. in hunc locum Lucae XIII. M. ad latus legit ex Cant. cantic. (cap. I). Capite mihi vulpes parvulas, etc. Animos sub vulpe latentes.

Serpente, porco.] De Serpente, Gen. III. De porco, Matth. VIII. De homine, Matth. IV.

[Col. 0521A] Et in spiritu, spiritu.] C. et M. Et in spiritu hominis M. rationali, C. rationabilis quasi, etc.

In ep. 18.] Ad Marcellam. Incipit: Ambrosius, tom. I. M. et C. In 30, ep. c. 2.

Moerore deprimitur.] Tria deprimimus. Restitui ex B. Hier.

Amisso obolo.] Tria omittebant amisso.

Personarum simil. [Restitui ex B. Hier. Personarum. Tria enim: peccatorum similitudines quot peccata.



CAPUT CXLI.

In seminarium.] C. In sanctuarium.

De auctoritatibus.] V. De auctoritatibus ejusdem. M. De actoribus. Quomodo auctoribus et actoribus, cum solus Deus sit auctor?

Ad praedicta, industriae.] V. Ad praedictam industriam lectoris. M. Ad praedictam 551 industriae lectoris. Neque haec placebant. Nulla enim de industria lectoris fuit facta prius mentio. Ergo non praedictam.

[Col. 0521B] Relinquentes.] Abest hoc verbum in V. similiter Vel quod sequitur.

Quae destructiva est.] V. Quod destructiva est.

Matth., c. III.] Tria VII.

Apud Matth., c. IV.] Tria XX.

Ad poenitentiae suffici.] M. hic praeferebat titulum: Item de poenitentia. C. ad latus: De confessione triplici.

Labore poenae.] C. et M. etiam bene: Labore poenitentiae.

Sine infusione gratiae.] V. et M. Sine visitatione gratiae.

Conteraris.] V. Convertaris.

Vestigium peccati.] M. ad latus: Et memoria.

Revertere quater repetito.] Loca B. Bernardi haec apprime exponentis. Vide primo serm. 3 De annuntiatione B. Mariae, in fine; secundo serm. 3; parvorum serm. 3, sermonem 58, ibidem.

[Col. 0521C] Quod adverbium.] Sapienter nempe.

Sicut et verbum.] Psallite.

Quotiescunque iteratae.] M. iterare.

Gregorius] Tom. II, hom. 20 in Evang. ante medium. M. et C. pro Grego. habent Augustinus. Scio quidem ipsum hanc sententiam fuse et dilucide exponere, tom. V De civitate, l. XXI, c. 27. Et tom. X, l. L Hom. homilia ult.; sed eadem verba non habentur.



CAPUT CXLII.

Ostendit Aug.] B. Gregorius non absimilia habet praecipue Moral. l. IX, c. 24. (Haec enim verba postrema: Dum autem hic judicamur, temporalibus poenis, etc., ibidem visuntur) Similiter B. Hieron. tom. IX, ep. 1 ad Demetriadem post initium.

Quasi diceret poenitens. Margo M. Quasi semper: Unde nec ait recogito.

Matth., c. III.] C. et M. cap. XI.

Parturientis, id est.] Expositio est B. B. Augustini atque Ambrosii in hunc psalmum. C. et M. ad [Col. 0521D] latus haec legunt: Hoc etiam de praedicatore exponitur, qui nonnisi post partum poenitentiae procedere debet ad partum praedicationis, scilicet de partu in partum. A ioquin, si impoenitens accedat, despicietur, ejusque praedicatio contemnetur, ut ait beatus Gregorius.

Non ait parientis.] Haec restitui juxta doctrinam citatorum Patrum immediate 552 supra. Tria, ait non parientis. C. ad latus volebat correctum parturientis pro parientis, sed male.

Item: quanta debeat.] Haec ad novam lineam revocavi, eo quod C. majuscula littera coeperit, M. autem titulum praefixerit talem: Item de contritione, sed a me intermissus est, quia in indicibus capitum omittebatur.

Animadverte in quatuor] Glossa ordin. in tunc locum Joannis cap. XI. Eadem recenset, quam puto esse beati Ambrosii De poenitentia libr. II, capit. 7, tom. I.

[Col. 0522A] Idem, c. VI.] Tria c. XXVII.

Diabolus.] Solum V. Estque Glossae interl.

Idem, c. VII.] Tria XXXII.

In directum.] C. ad latus: Mediocriter.

Pro spiritualibus.] M. pro temporalibus, aeternis.

Idem, c. VIII.] Tria XXVIII.

Filiae populi mei.] C. in margine: Filiae animae meae.

Job, c. VI.] C. et M. 6. V. IX.

Eremita prolapsu.] Ex libro Vitae Patrum dicto.

Deut., c. IV.] Tria XIV.



CAPUT CXLIII.

Confessio, cordis.] Inter ly cordis et oris, hac parenthesi utitur V. Ut ait David: Dixi confitebor, et tu remisisti.

Unde Urbanus.] De hoc diximus in c. 123.

Habet sequi antidotum.] Confessionis scilicet et satisfactionis.

[Col. 0522B] Est pars satisfactionis.] Ita de poenit. distinct. 1: Quem poenitet.

Sicut auctoribus habet.] Dictio auctoritas accipitur pro pluribus auctoribus, uti c. 79, et alibi.

Leprae cognitionem.] C. ad latus corrigebat, contagionem.

Peracta enim poenit.] V Peracta enim poena

Item Judicum I.] Perperam M. et C. legunt: Item Moyses: Quis, etc., cum illa verba non sint Moysi, sed Filiorum Israel, dicentium: Quis ascendet ante nos contra Chananaeum, et erit dux belli? dixitque Dominus: Judas ascendet, etc.

Praecedet nos.] M. et C. consequenter legebant, vos pro nos.



553 CAPUT CXLIV.

Qui curet vulnera sanciati.] Vino, inquit B. Gregorius, morsum districtionis adhibeat, oleo mollitiem pietatis, etc., a praepositis et praelatis lectu dignissima. Tom. I Moral, l. XX, c 8.

[Col. 0522C] Fili, non mihi.] Verba haec confessoris seu confessarii, adhuc forte induratum poenitentis cor, nonnihil emolliunt, et inducunt ad confessionem sinceram, fidelem et flebilem persolvendam.

Ut ille, qui nolenti restituere ablata.] Simile, si non idem exemplum refert Caesarius, qui post aetatem auctoris vixit, l. III, c. 35.

Cophini Ecclesiae.] Ab horum majorem intellectum percurre hom. B. Greg. 31, in Evang.

Nimiam multitudinem.] Quid gloriantur nonnulli in multitudine? Pluribus intentus minor est ad singula sensus.

Ad poenitentiam maxime.] V. Ad poenam maxime.

Abbatis de Longo Ponte.] Hoc exemplum vel simile habet Caesarius libro tertio.

De daemoniaco.] Idem aut simile Caesarius refert l. III, c. 2.

Job, VII.] Tria IX.

[Col. 0522D] Impudentissime jactant.] Margines M. et C. Sic disputavi, talem matronam (C. vicinam) tam nobilem et pulchram amavi. Addit C. Ex quibus superbiunt. Haec videntur sumpta ex B. Bernardo.



CAPUT CXLV.

In conterendo.] Non: In convertendo, ut V. in textu et C. in margine.

Dictionis virtus.] Poenitentiae scilicet dictionis, ait M. in margine.

In se ulciscendo.] V. Ulciscenda, sed male et contra textum originalem.

Ut corpus redimas.] Ex Ovidio De remedio amor., l. I. Ejusdem ex ep. Oenones ad Paridem subjicio versus:

Leniter ex merito quidquid patiare ferendum est;
   Quae venit indigne poena, dolenda venit.

Solve funiculum.] V. Solve vinculum. Quatuor pravae consuetudinis vincula deprehendo, quae cum increverint aegre dissolvuntur. Nam difficulter eraditur, [Col. 0523A] ait B. Hieron., quod rudes animi perhibuerunt. Vincula haec sunt: Primum, titillatio delectationis; secundum, consensus; tertium, factum; quartum, profundum malorum, seu consuetudinis abyssus. Hujus viscosi mali testimonium pete ex B. Aug. tom. X, serm. 44, De verbis Domini, c. 6.

Hinc ille martyr.] Cujus meminit beatus Hieronymus in Vita S. Pauli, similiter 554 (sed paulo fusius) Nicephorus Hist. eccles., l. VII, cap. 13. M. et C. Hinc ille pater familias, omittunt, martyr.

Se stultum simulavit] O stultum prudentem! Nam, teste Catone,

Stultitiam simulare loco prudentia summa est. Id legitur de S. Simeone, Salo, id est stulto, in Martyrol. Romano die Julii I.

Vel scoepbam.] Hoc est mundabam. Ita Januensis.

Scobes et sordes.] Scobes, sunt partes illae minutissimae lima aut serra, vel alio instrumento tritae [Col. 0523B] et excissae, a nominativo SCOBS.

Vel fodiebam.] B. Hier., in hunc psal. Fodiebam, inquit, tanquam agrum, ut mitterem semen doctrinarum Domini.

Quia ingenuum.] C. V. ingenium. M. Ingeminum.

Vel ventilabam.] Videatur Glossa in hunc locum.

Romanos, c. 6.] Tria XVI.

Vias duras.] Labores poenitentiae, Aiunt margines C. et. M.

Cilicium.] Non tantum S. Joannis Baptistae sed, ut aiunt duo praefati margines: Similiter Judith, et Ceciliae et Nazareorum.

Panis cribrarius.] Impressa S. Hieronymi: Panis cibarius, ep. ad Marcellam, quae incipit: Ambrosius: Vide notas ad c. 133.

Vepres Benedicti] B. Gregorius l. II Dial., c. 2.

Lacrymae Arsenii.] Ex ejusdem Vita quae apud Sarium exstat.

Quinque caricae Eulalii.] Quibus sustentabatur. [Col. 0523C] Duo margines.

Aegyptia cae.] Vita apud Sur. est tom. II.

Simeonis Trevirensis.] Cujus festum agitur 1 Junii.

Per Nathan] Habentur haec De poenitentia, distinct. 3. Totam poenam.



CAPUT CXLVI.

Solum V. non dividit caput.

Idola Laban.] De his dixi ad c. 21.

Infelix Achan.] Tria Achor, sed male. Achor enim nomen vallis est, ut legitur Josue VII.

Circumstantiae peccatorum.] M. ad latus: Omnis memoria.

Clausis ostiis mentis.] Idem ibidem: Omnis domus tuae.

Genesis, c. IX.] Tria XXXVI.

Aequipollere debet purgatorio.] Contra eos, aiunt margines C. et M., qui dicunt Faciamus mundam poenitentiam, sed sine sordibus et cruciatibus.



555 CAPUT CXLVII.
[Col. 0523D]

Habeam in corde.] Margines duo: Ad agendum poenitentiam.

Substantia mea.] Vita praesens, et omnia praesentia, ait margo duplex.

Nonne Dominus.] Soliditas aeterna, aiunt iidem margines.

Item philosophus.] Illius liber elegans est de vitae brevitate et Christiano dignissimus, quanquam ab infideli conscriptus.

Honores geram.] Utinam virtutes, aut similia proximorum aedificationi convenientia, de quibus poeta profanus:

Stat sua cuique dies; breve et irreparabile tempus,
Omnibus est vitae; sed famam extendere factis
Hoc virtutis opus. (VIRGIL., Aeneidos X.)

Tanquam ad extremum.] Ita Horatius:

Omnem crede diem tibi diluxisse supremum.

[Col. 0524A] Item Hieronymus.] Vide ejusdem l. III. Comment. in Amos paulo post initium et longe plura hac de re invenies.

Brevis et non vera voluptas.] Disputare, comedere et hujusmodi, ait M. in margine. Ex hoc tempore tam angusto et rapido et nos auferente, quid juvat majorem partem mittere in vanum? Non tam benignum ac liberale tempus natura nobis dedit, ut aliquid ex illo vacet perdere: et vide quam multa etiam diligentissimis pereant. Haec ille magnus Seneca, epist. 117.

Viri divitiarum.] Viri etiam litium, ait margo C. causarum, disputationum, potationum.

In manibus suis.] Nisi sarpam, ait idem. Sarpa est falx putatoria, sive culter aduncus, quo vineas, aut arbores putamus.

Cras minus aptus erit.] Nempe, ad agendum poenitentiam. Ita duo margines.

Tota coena praesentis.] Hoc est felicitas, delectatio, [Col. 0524B] et jucunditas. Margines duo.

Per quae amittitur] Nam qui in agone contendit, ab omnibus se abstinet (I Cor. IX), ait M. ad latus, addit quoque illud: Ne animam ponas ad unicum hazardum et jactum aleae.

Et sicut fumus.] Qui cito evanescit, inquit C. in marg.

Isaias c. XXIX.] Tria LXXVII.

Dignitatem primogeniturae.] Fidem et virtutes, inquiunt margines.

Benedictionemque paternam.] Iidem in Evangelio: Venite, benedicti Patris mei. Matth. XXV.

Perpetua est poena.] Seneca ep. 23. Improbarum voluptatum, etiam post ipsas poenitentia est. Et infra: Sola virtus praestat gaudium perpetuum, securum.

556 Mortis meditatio] Post Platonem in Phaed. B. Hier. ad Principiam epitaphium Marcellae, incipit: Saepe, et multum.

Item Hieronymus.] Non absimilia vidi in ejusdem [Col. 0524C] regula titulo De paupertate: similiter in c. XXV Matthaei.

Cur modicum exspectas.] V. Contra modicum exspectas. Exaudiamus etiam infidelem, fideliter tamen loquentem: Tu mortem, ut nunquam timeas, semper cogita. Et idem supra: Vivere noluit, qui mori non vult, Seneca ep. 30.

Vadam ad portas.] Margines C. et M. Hoc timeo, semper in mente habeo.

Ablata est.] Idem margines: Translata est.

Quidam dimidiant Deo.] V. Qui dant Deo dimidiant. Abusus notarii.

Quidam perficiunt.] Aiunt margines C. et M. Ut Nicolaus, Joannes.

Job, c. VII.] Tria IX.

Item, c. XIV.] Tria XIII.

Item, c. XX.] Tria XVIII.



CAPUT CXLVIII.

[Col. 0524D] Ne fiat fuga vestra.] A vitio et peccato. Margines duo.

Poenitemini.] Haec lego in margine M. Item: Vide qualem et quantam egerint poenitentiam Theophilus de quo in legenda Nativitatis B. Mariae: et corpus (al. corpus) de quo in legenda S. Dionysii fit mentio. In Legenda aurea Jacobi de Voragine die Nativ. B. Virg. loco Theophili, citatur Ivo Carnotensis.

Vitales carpitis auras.] VIRG. X Aeneidos.

Toto tempore vitae.] Tempus poenitentiae est usque ad ultimum articulum vitae De poenit., Dist. 7. Tempus vero.

Bitumine.] Et poenitentialis satisfactionis et longis laboribus. Margines duo.

Sicut enim exhibuistis.] Hic tacet V. usque ad finem capitis.



CAPUT CXLIX.

V. Omittit titulum, nec caput dividit intercapedine.

[Col. 0525A] Difficile avelli.] SENECA, Tragoedia 6:

Dediscit animus sero, quod didicit diu.
Aristoteles VII. Et hic: Difficile est resistere consuetudini, quia assimilatur naturae. Idem I. Rhetor. Quod consuetum est, veluti innatum est. VIRGIL. Georg. II:

. . . Adeo in teneris assuescere multum est.
Quasi altera natura.] Ex Aristot. VII Ethic.

Ut canis a corio.] Horat. II Serm. V. Vix exterrebitur, etc. Aliqua exemplaria, impressa sic:

Utque canis corio nunquam absterrebitur uncto.

557 Hieronymus.] Loquitur hic de filiis Israel, unde addidi in textu: Populus Israel.

Jeremias, c. XIII.] V. et M. c. LX, C. LXI.

Idem, c. VIII.] Tria XXXIV.

Idem, c. IX.] Duo XXXIX. V. XXXVIII.

Ars fit.] Arist. II Ethic. Ex actu multoties iterato fit habitus.

Longam restem.] Sive, longam dicam notis plenam.

[Col. 0525B] Noli ergo mutuare.] Cur hoc? Ait Sapiens Prov. XXII. Quia: qui accipit mutuum, servus est fenerantis.

Qua ne preoccupatus.] C. ad latus legit ea quae habentur Sap. IV: Justus si morte praeoccupatus fuerit, e c.

Coelestis mannae.] M. Coelestis gratiae.

Actio judicis contra.] C. et M. Erga nos.

Fuerit solvendo.] V. Solvenda.

Unde Ambrosius.] Locum citavi in margine ad c. 145, in fine. C. et M. legebant Gregorius.

Amaras potiones.] M. potationes.

Et erubescentia.] C. ad latus: Quae causa induxit confessionem in Ecclesia.

Vel in substantia.] V. Id omittit.



CAPUT CL.

Vel vitae.] Haec duo verba absunt in M. et C.

Qui dormitis.] V. Qui jacetis.

[Col. 0525C] De manifesta visione.] C. et M. Manifesta visitatione.

Satietatem visionis.] Tria omittunt visionis, sed est in textu Biblico. C. et M. in margine legunt: Voluntatem Dei implendam. Videri hic potest commentarius B. Hieronymi in hoc ultimum caput Isaiae.

De cornu altaris.] Vos, o clerici, ait margo C.

Habacuc, c. III.] Tria c. XI.

Sophon., c. I.] Tria III.

A collibus.] M. et C. a collisionibus At textus Scripturae, ut posuimus.

Quia enim non habuerunt.] Videatur comment. B. Hier. in c. I Sophoniae.

Ignis gehennae.] Ignis etiam avaritiae, inquit margo C. hic accenditur et inchoatur, in futuro consummatur.

Parab., c. XIX.] Tria XXXIX.

Hebr., c. X.] C. et M. XVII. V. XVI.

[Col. 0525D] Ignis aemulatio.] Audiamus margines C. et M. Fames et insatiabilitas devorandi malos. Tria sunt insatiabilia, scilicet, infernus (avidior et insatiabilior) mare et vulva meretricis (Prov. XXX).

558 Job, c. X.] V. et M. c. XI, C. IX.

Beda de quodam.] Haec historia sumpta est ex V. Beda, Hist. gentis Anglorum, l. V, c. XIII. De hac etiam in speculo exemplorum dist. 3, exemp. 7. In margine C. nomen patrisfamilias exprimitur Drigelinus, at locis citatis Drithelmus.

In interiora duceret.] V. In anteriora produceret.

De quibusdam puteis.] Ubi puteus superborum, inquiunt margines C. et M. puteus curiosorum, puteus invidorum, et sic de caeteris peccatis.

Tunc coepi cogitare.] Haec, usque, Dux meus absunt in M. et C.

Wilfrido.] Tria sic legunt, sed Ven. Beda loco supra citato vocat Alfridum.

Intrans flumen.] Monasterio, seu ejus domui adjacens, ut initio historiae dictum est.

[Col. 0526A] Hieron. ad Heliodorum.] Restitui locum. Tria enim, ad Rusticum. Haec epist. ad Heliodorum incipit: Quanto amore. Vide finem illius.

Judicaturo Domino.] M. Tu gaudebis judicaturo Domino. V. Tu gaudebis judicaturus cum Domino.

Exhibebitur cum prole sua vere.] Hier. pro vere habet Venus. Melius.

Operarii et quaestuariae.] V. et M. operariae et quaestuariae. B. Hier. habet operarii, hoc est, Josephi.



CAPUT CLI.

Ad Eustochium.] De virginitate servanda, quae incipit: Audi, filia.

De carcere.] Et papilione corporis, inquiunt margines M. et C. ut in ostio stans videas gloriam Dei pertransire.

Et recessit sibi.] Tria tibi pro sibi.

Et concubinae.] C. ad latus: Animae minoris meriti.

[Col. 0526B] Erunt in diversis.] Haec quoque restitui. Tria sic legebant: Erunt in diversis gregibus carnis tuae, et spiritus matris (V. matres) tuae.

Nemo poterit dicere.] Tria: Nemo poterat scire. Biblia Basileae impressa anno 1591 habent: Nemo poterat discere. Magna parietas.

Aliquid gloriosum.] V. pretiosum.

Ad Demetriadem. De virginitate. Habetur t. IX incipitque: Si summo ingenio.

Putabis durum.] V. Dignum.

Tu ergo, cui.] Haec in eadem epist. ad Demetriadem, sed infra, sub finem.

Comitata virginibus] V. Communicata.

Nec ullius temporis.] Tria: Nec illius temporis, etc.



559 CAPUT CLII.

V. Caput non dividit, neque novum titulum praefert. M. vero videtur velle divisum, rubea eaque majuscula addita littera, omisso tamen titulo, quem C. [Col. 0526C] solum non omittit.

Effudi in me spiritum.] C. in margine: dilatando prae gaudio patriae.

Mammotrecti.] De hoc vocabulo diximus in notis ad c. 78.

Secretum meum de vita.] Haec, usque, Et quemadmodum, absunt in C.



CAPUT CLIII.

Hoc caput De proprietate ex C. et M. collegimus. Sed in M. alio charactere exaratum est a caeteris, et in fine capitis praecedentis haec habebat: Explicit summa magistri Petri Cantoris Parisiacensis. Forte auctor omiserat in summa agere De proprietate, quod in fine recuperat.

Dicere mea.] Prout vetat S. Benedictus in Regula, c. 33.

Cum Achan.] Duo Achor.

Mundiali aliquo.] Ut legitur 16, q. 1. Adjicimus, [Col. 0526D] in fine. Et B. Ambrosius III Offic., c. 9, B. Gregorius Registri, l. X, c. 22.

Monedulae.] Avis est ex Graculorum genere aurum et nummos subripere solita. De hac Ovid. VII Metam:

Nigra pedes, nigris velata monedula pennis.

De monacho Gregorii.] Haec historia habetur in vita ejusdem. Vide Surium t. II, praeterea apud B. August. serm. 62, ad fratres in eremo, sive 12, q. 1: Nolo.

Sacrilegus sit etiam laicus.] 17, q. 4: Quisquis, et 12, q. 2: Praedia.

Habet aureos.] Quam belle tales describit B. Hier. in epist. ad Heliodorum, quae incipit: Grandes materias. Sint ditiores monachi, inquit, quam fuerant saeculares: possideant opes sub Christo paupere, quas sub locuplete diabolo habuerant; suspiret eos Ecclesia divites, quos ante mundus habuit mendicos.

Pictantias.] Seu pitantias. Hoc vocabulo saepe utitur [Col. 0527A] Caesarius, pro portione vini aut ferculi lautiore.

Tobias exsul.] C. Si Tobias esuriens, et qui propria habere poterat. Caetera desunt.

Quidam religiosi.] Praeter illud B. Pauli II Tim. II: Nemo militans Deo, implicat se negotiis saecularibus, aliud insinuabo ex decretis Bonifacii, quo decernit monachos posse confessiones audire: Neque enim, inquit, B. Benedictus monachorum praeceptor almificus, hujus rei aliquo modo fuit interdictor; sed eos saecularium negotiorum edixit expertes fore tantummodo. Et 16, q. 1: monachi, 560 sic legitur: Nullus monachorum forensis negotii susceptor, vel exsecutor existat, nisi quod monasterii exposcit utilitas, abbate sibi nihilominus imperante.

Depositarii.] C. Depositorii. Horum est recipere pecunias, pro cautione, quod monachum maxime dedecet. B. Hieronymus ad Paulinum De instit. monachi, ait: Quem senseris tibi, aut semper, aut [Col. 0528A] crebro de nummis loquentem, institorem potius habeto quam monachum, 16, q. 1: Si cupis. Item videto B. Hieron. in reg. titulo De paupertate.

Iste enim pluribus.] Haec parenthesi inclusa, omittit M.

Ablatum.] Post haec immediate legit C. Item Levit. LXXXI, hoc est, c. XXIV, ubi agitur de restitutione.

Prior quidam cuidam.] C. Prior de M. D. volenti facere.

Item eremitam.] Ex libro Vitas Patrum dicto.

Item Hieronymus.] In regula, de paupertate. Et in reg. monachorum, De Simonia in recipiendo soreres, similia invenies.

Tanta in Martino.] Ex vita per Severium Sulpicium conscripta.

Ut ait S. Benedictus.] Cap. 49 Regulae suae.

Item Hieronymus.] Epist. ad Heliodorum monachum, ut supra dixi ad c. 21.




[Col. 0527]
VERBUM ABBREVIATUM, TEXTUS ALTER A capitulo sexagesimo sexto usque ad octogesimum [(17) 1Kb] .



CAP. LXVI. De acceptione personarum.
[Col. 0527B]

Et sciendum quod nihil magis offendit hoc triplex praelati officium, quam acceptio personarum, »quae non est apud Deum,« sicut dicit Apostolus in Epistola ad Romanos (cap. II). Super quem locum dicit Augustinus [f. Ambros.]: Acceptio personarum esset apud Dominum, si propter dignitatem patrum recepisset Judaeos, et propter indignitatem patrum sprevisset gentiles (Vide notas ad cap. 66). Idem dicit Petrus in Actibus apostolorum (cap. X), quando praeceptum est ei ire ad Cornelium: »Nunc in veritate comperi, quod non est personarum acceptor Deus, sed in omni gente, qui timet Deum, acceptus est illi.« Sciendum autem quod aliud est acceptio personarum, aliud honorificentia.

Honorificentia est reverentia alicui exhibita considerato gradu dignitatis illius, cui reverentia exhibetur, et illius, qui exhibet. Abusus autem hujus reverentiae, est acceptio personarum. Ista non est [Col. 0527C] apud Deum. Et nota quod quando reverentia non exhibetur cui debetur, tunc est personae abjectio; quando vero exhibetur cui non debetur, tunc proprie est personae acceptio, ita ut aliud sit acceptio personae, aliud abjectio personarum, et aliud honorificentia personarum. Notandum itaque, quod circa hujusmodi honorificentiam, quaedam causae sunt omnino licitae et honestae: quaedam subhonestae: quaedam mediae nec omnino licitae, nec omnino illicitae; quaedam sunt omnino illicitae. Caeterae omnino licitae, et honestae sunt, quando alicui reverentia pro sanctitate suae religionis exhibetur: et haec sola est apud Deum. Subhonestae, quando praelato, vel principi, vel filio nobilis, vel scripturae perito reverentia exhibetur. Mediae non omnino licitae [Col. 0528B] vel illicitae, quando alicui ex quadam societate, vel ex indiscreta benevolentia reverentia exhibetur, ut quando pauperes indigentes relinquuntur, et non indigentes in hospitio recipiuntur. Omnino illicitae, quando alicui pro turpitudine aliqua, vel pro sola pecunia reverentia exhibetur, ut possit dici:

O nummi, nummi, vobis hic praestat honorem,
Vos estis fratres. (JUVEN. sat. 5.)

Hanc omnino respuit Dominus. Et de hac dicit Jacobus in Epist. canonica (cap. II): »Fratres, nolite habere fidem Domini nostri Jesu Christi gloriae, in acceptione personarum. Si enim venerit in conspectu tuo vir aureum annulum habens in manu, et dixeris ei: Hic bene, si autem venerit pauper in sordido habitu, et dixeris ei: Sta ibi, nonne acceptor personarum factus es? nonne iniquarum cogitationum judex es?« Et dicit ibi Augustinus (altero [Col. 0528C] ord. ex Beda qui sua desumpsit ex Aug.), si hoc referatur ad ecclesiasticas dignitates, non esse leve peccatum. Quis enim ferat, spreto honestiori et scientiori paupere, divitem ad ecclesias icam dignitatem sublimari. Item, si de quotidianis consensibus (concessibus ut habent alia exemp.) hoc dicatur, quis hic non peccat? tamen non peccat, nisi apud se judicet, quod si ditior est, ergo melior. Contra acceptionem personarum Dominus in Deuteronomio per Moysem dicit (cap. I): »Audite, omnes, et quod justum fuerit, judicate. Non accipietis personam hominis, Domini enim judicium est.« Ergo homo imitator Dei non debet personam hominis accipere. Et Job dicit (cap. XXXII): »Non accipiam personam viri, neque Dominum homini adaequabo. Nescio [Col. 0529A] enim quandiu subsistam, et quando. Salvator meus veniat tollere spiritum meum.« Quasi diceret: Si acciperem personam viri, hoc esset Dominum homini adaequare. Et in Ecclesiastico dicitur (cap. XXXV): »Non accipies personam in pauperem (id est contra pauperem), et deprecationem laesi exaudies.« Et in Epistola canonica Judae dicitur (V\ 16): »Quidam sunt garruli et murmuratores, personas propter quaestus admirantes,« id est laudantes. Post auctoritates contra acceptionem introductas personarum, exempla introducamus. Legitur enim quod Phinees pugione suo transfixit in genitalibus Judaeum coeuntem cum Madianitide, quamvis illum sciret esse ducem in tribu Simeonis, et illam filiam nobibilissimi principis Madianitarum (Num. XXV). Et in hoc facto placuit Domino, »et cessavit quassatio (Psal. CV).« Et Dominus dixit ad Moysem: »Suspende principes in patibulo, ut avertatur furor meus ab eis (Num. XXV).« Ecce, [Col. 0529B] quod nec principibus parcendum est in scelere. Et ipse Moyses audiens populum peccasse in vitulo conflatili, dixit: »Qui Domini est accingatur gladio mecum. Et transiens per medium castrorum,« nulli illius sceleris participi, parcebat, »et dixit Moyses: Hodie consecrastis manus vestras Domino, non enim pepercistis frater fratri, vel patri, vel matri in crimine (Exod. XXXII).« Et dicit ibi glossa: Ille eligatur sacerdos et levita, »qui dicit patri et matri: Nescio vos (Deut. XXXIII).« Et de Domino legitur quod noluit ad domum reguli divertere (Joan. IV), ne videretur divitias honorare Item: In libro Regum legitur quod Jonathas esuriens, dum iret, invenit mel et comedit, et exhilarati sunt oculi ejus, et fortius insecutus est hostes (I Reg. XIV). Quod audiens pater ejus Saul, quia contra praeceptum ejus fecerat, voluit eum occidere. Quod fecisset, nisi populus eum de manibus ejus excussisset. Ecce quod paternus amor noluit parcere [Col. 0529C] filio in transgressione praecepti. Et habes hic argumentum, quod princeps non debet aliquid facere sine consensu populi, nec etiam praelatus sine consilio cleri: Item super illud verbum praedictum »(transivit Moyses per medium castrorum (Exod. XXXII)« dicit Gregorius (part. III Pastoral. admonit. 26): Per medium castrorum est transire, in Ecclesia Domini aequalitate vivere, arguere, praedicare et judicare, ut in nullius resideat favore, ut nec alicui propter sanguinem, vel privatum amorem a gladio sententiae parcat. Et si vir Dei est, qui divino amore cingitur ad vindicandum peccata; illum virum Dei non esse constat, qui vindicare aliorum peccata recusat. Tamen cum moderamine contra acceptionem personarum est agendum. Quidam enim, dum acceptionem personarum vitant, in cujusdam ingratitudinis vitium et sobriae inurbanitatis currunt ut vere possit dici:

Dum vitant stulti vitia, in contraria currunt;
   [Col. 0529D] . . . . . Sed medium tenuere beati. (HORAT., lib. I Sat.)
Summum enim jus injuria summa est (CICERO I Off.). Unde et alibi dicitur: »Est justus qui perit in justitia sua (Eccle. VII).« Et alibi: »Qui nimis emungit, elicit sanguinem (Prov. XXX).« Et alibi: »Non declinetis, neque ad dexteram, neque ad sinistram (Deut. XVII).« Ad dexteram, per nimiam justitiae remissionem; ad sinistram, per nimium ejusdem rigorem. Unde poeta:

Est modus in rebus, sunt certi denique fines
Citra quos, ultraque, nequit consistere rectum. (HORAT. l. I, sat. 1.)
Culpa enim est totam persequi culpam.



CAP. LXVII. De modestia circa risum.

Ad praedicta autem, quae contra incompositionem diximus, addendum est de modestia, et maxime circa risum, circa quem facile cognoscitur sapiens. [Col. 0530A] Unde Ecclesiasticus ait (cap. XXV): »Fatuus in risu exaltat vocem suam, sapiens autem vir tacite ridebit.« Et sanctus Bernardus dicit de quodam abbate religiosissimo (S. Malachia), qui in quatuordecim annis non risit ita ut videretur dens ejus, sed obstantium gratia faciem serenabat; sed, si bene recolimus, risum integrum non admisit. Sectemur ergo hilaritatem lascivia carentem, et, ut uno verbo explicem, secundum faciem sanctorum jucundemur (Judith XVI). Et Dominus in Evangelio: »Vae vobis qui ridetis, quia plorabitis (Luc. VI).« Unde et ipse legitur ter flevisse, scilicet in suscitatione Lazari (Joan. XI), super civitatem (Luc. XIX), et in oratione, sicut legitur in Epistola ad Hebraeos (cap. V); sed nunquam legitur risisse. Et hoc quaestionem habet. Ipse enim defectus nostros assumpsit: quos decuit eum assumere, et revera risum interiorem habuit, scilicet laetitiam mentis, et ita videtur quod habuerit exteriorem, quod potuit esse, [Col. 0530B] quamvis non legatur. Et notandum, quod ad modestiam praedictam et temperantiam habendam, est maxime fugienda singularitas. Est autem duplex singularitas, scilicet mala, et bona. De mala praedicemus, ut expulso vitio magis virtus elucescat.



CAP. LXVIII. De mala singularitate.

De mala itaque singularitate dicit philosophus: Omnis singularitas parit notam. Qui hanc non fugit, suspectus est, aut suspiciosus. Ita notat, aut aliquid significat. (V. Not. in cap. 68.) Propter hoc forte dictum est: Hoc modicum degustet. Hanc singularitatem fugiens Apostolus, dixit: »Omnia omnibus factus sum (I Cor. IX).« Unde et »totondit se in Cenchris (Act. XVIII).« Unde et Timotheum circumcidit, ut conformaret eum Judaeis (Act. XVI). Unde Augustinus dicit (epist. 86, et 110): Secundum morem patriae, et consuetudinem Ecclesiae, in qua tibi vivendum est, debes vivere. Turpis enim est pars, quae suo corpori non convenit. Unde forte [Col. 0530C] dictum est: »Vae soli, quia, si ceciderit, non habet sublevantem (Eccle. IV).« Soli, id est quadam praesumptione novum vivendi modum invenienti. Talis enim »singularis ferus est qui depascit vineam (Psal. LXXIX),« id est destruit et occidit animam suam. Et Seneca in epistola quinta ad Lucilium ait: Illud te admoneo, ne eorum more (qui non proficere sed conspici cupiunt) facias aliqua, quae in habitu tuo aut genere notabilia sint. Asperum cultum, et intonsum caput, et negligentiorem barbam et indictum argento odium, et cubile humi positum, et quidquid aliud ambitiose perversa via sequitur, evita. Satis ipsum nomen philosophiae (etsi modeste tractetur) invidiosum est. Intus omnia dissimilia sint. Frons nostra populo conveniat, non resplendeat toga, non sordeat tamen. Non putemus frugalitatis indicium auro argentoque caruisse. Id agamus, ut meliorem vitam sequamur quam vulgus, non tamen contrariam. Alioquin quos [Col. 0530D] emendari volumus, fugamus a nobis et avertimus. Illud quoque efficimus, ut nihil imitari velint nostri dum timent ne imitanda sint omnia. Hoc primum philosophia immittit, sensum communiorem, humanitatem et congregationem, a qua professione dissimilitudo nos separabit. Videamus ne ista per quae admirationem parare volumus, ridiculosa et odiosa sint. Propositum nostrum est secundum naturam vivere. Hoc contra naturam est torquere corpus suum, et faciles odisse munditias, et squalorem appetere, et cibis non tantum vilibus uti, sed crudis et horridis. Quemadmodum enim desiderare delicatas res luxuriae est, ita inusitatas et non magno parabiles fugere, dementiae est. Frugalitatem exigit philosophia, non poenam. Hic enim modus placet. Temperetur vita nostra inter bonos mores et publicos, suspiciant omnes vitam nostram, sed non agnoscant; eadem faciamus quae caeteri. Nihil inter nos et illos intererit. Plurimum dissimiles nos vulgo [Col. 0531A] esse sciat, qui inspexerit propius. Qui domum intraverit, nos potius miretur quam supellectilem nostram. Magnus est ille, qui sic utitur fictilibus sicut argento. Nec minor est ille, qui sic utitur argento, sicut fictilibus. Infirmi enim hominis est, non posse pati divitias.



CAP. LXIX-LXXII. De bona singularitate.

Nunc de bona singularitate est dicendum, quae magis proprie dicitur solitudo. De hac dicit Anna [leg. Sara], filia Raguelis, sicut legitur in Tobia (cap. III): Nunquam ludentibus me miscui, nunquam illis, qui in vanitate ambulant, participem me feci. De hac dicit Sapiens: Rarus in publico, honestus in domo. De hac dicit Jeremias (cap. III): Solitarius sedebam et tacebam. De hac et Seneca in epistola ad Lucilium ait: Quid vitandum praecipue quaeris? Turbam. Nondum tute committeris illi.

Ego certe confiteor imbecillitatem meam, nunquam [Col. 0531B] mores quos extuli refero. Inimica est multorum conversatio. Quid me existimas dicere? Avarior redeo, ambitiosior, luxuriosior, imo crudelior, et inhumanior, quoties inter homines fui. Sub lucendus est populo tener animus, et parum tenax recti, facile transit ad plures. Socrati, et Catoni, et Laelio excutere honestatem suam dissimilis multitudo potuisset. Unum exemplum avaritiae et luxuriae multum mali facit. Cum victor [Forte convictor, ut habet Seneca, et alia exemplaria] delicatus paulatim enervat et emollit, vicinus dives cupiditatem irritat, malignus comes, quamvis candido et simplici animo rubiginem suam affricuit; quid tu accedere his moribus credis? In quos publice factus est impetus, necesse est ut imiteris, aut oderis. Utrumque autem devitandum est, ne vel similis malis fias, quia multi sunt; neve inimicus multis, quia dissimiles sunt. Recede in teipsum quantum potes. Cum his versare, qui te meliorem [Col. 0531C] facere possint. Illos admitte, quos tu potes facere meliores. Mutuo ista fiunt, et homines, dum docent, discunt. Ista autem solitudo maxime pendet ex bona societate. Unde Cato ait (lib. I): Ambula cum bonis. Et alibi dicitur: Ex convictu mores formantur. Et Apostolus dicit: Corrumpunt bonos mores colloquia mala (I Cor. XV). Et philosophus dicit (SENECA, ep. 19): Potius videndum est tibi cum quibus edas, quam quid edas. Et poeta dicit (MARTIALIS, lib. VIII, epig. 15):

Principis est virtus maxima, nosse suos.
Hunc versum multum prae caeteris versibus approbat sanctus Thomas Cantuariensis. Et hoc maxime pertinet ad praelatos Ecclesiae, tales habere cubicularios et commensales, ne eorum videantur approbare vitam quorum habent conversationem. Unde Abraham, quando praeceptum est ei circumcidere familiam suam, statim circumcidit omnes vernaculos suos, et se, et totam familiam suam (Gen. XVII). Omnis itaque Christianus, familiam suam debet spiritualiter [Col. 0531D] circumcidere, ut nullus sit in domo sua inordinatus. Item Salomon: Qui graditur cum sapientibus, sapiens est; amicus stultorum similis eis efficitur (Prov. XIII). Unde a quodam sapiente dicitur: Morum similitudo parit societatem, et cognata studia facile connectuntur. In Psalmis etiam de mala societate fugienda, et bona acquirenda saepe dicitur. Unde in primo psalmo: Beatus vir, qui non abiit in consilio impiorum, et in via peccatorum non stetit (Psal. XVII). Et alibi: Cum sancto sanctus eris; et cum viro innocente innocens eris, et cum electo electus eris; et cum perverso perverteris (ibid.). Difficile enim est tangere picem et non inquinari ab ea (Eccli. XIII). Unde quidam sapiens dicit: Bonos principes habentes prava latera, Scyllae et Harpiis comparat Scriptura. Scylla enim humanam habet faciem, sed caninis capitibus succincta describitur. Harpiae autem virgineam habent faciem, sed rapacissimos ungues. Similiter principes exterius sunt boni, sed mali eorum [Col. 0532A] ministri. Odoratu praedae, Scyllae ad rapinam parantur.

Item notandum, quod bonam societatem maxime impedit nimius carnalis affectus. Contra quem, maxime habemus exempla ab ipso Domino omnium bonorum magistro: Cum enim ipse praedicaret, quidam de turba dixit ei: Magister, ecce fratres tui, et sorores exspectant te foris (Matth. XII). Et respiciens in discipulos suos, ait: Hi sunt fratres mei. Et, ut generaliter concluderet, addidit: Omnis qui facit voluntatem Patris mei, qui in coelis est, hic est frater meus, et mater, et soror mea (Luc. II). Quasi diceret: Spirituales viri semper praeponendi sunt carnalibus. Item de eodem legitur: Qui cum esset duodennis remansit in Jerusalem; quo non invento inter cognatos, et amicos, et notos, post triduum rediit mater ejus in Jerusalem, et invenit eum in medio doctorum interrogantem eos et respondentem. Et dixit ei mater: Fili, quid fecisti nobis sic? Ecce ego [Col. 0532B] et pater tuus dolentes quaerebamus te. Ipse autem dixit: Quid est quod me quaerebatis? nesciebatis quia in his, quae Patris mei sunt, oportet me esse (ibid.). Hoc est, spiritualia semper praefero carnalibus. Idem dicit in nuptiis, architriclinii vino deficiente, ad matrem ejus invitantem eum ad miraculum: Quid mihi et tibi, mulier? nondum venit hora mea (Joan. II). Certe multum erat ei cum ipso, quia affectuosissime diligebat eam. Unde de cruce ad discipulum dixit: Ecce mater tua (Joan. XIX). Sed in hoc verbo (quid mihi et tibi) majus exemplum nobis praeferendi spiritualia carnalibus praebuit: ut quilibet praelatus, et etiam minor sacerdos, in omni beneficio spirituali, dicat patri et matri: Quid mihi et tibi, mater? quid mihi et tibi, pater? Nos sumus sacerdotes secundum ordinem Melchisedech (Psal. CIX), qui legitur non habuisse patrem vel matrem. Et in figura Christi et nostri, qui non debemus habere patrem vel matrem in spiritualibus, sed dicere eis: Ego sum [Col. 0532C] sacerdos per ordinem Melchisedech, non novi vos. Unde dicitur (Glossa in c. 25): Ille eligatur sacerdos et levita, qui dicat patri et matri: Non novi vos (Deut. XXXIII). Unde et in lege prohibitum erat ne sacerdos interesset funeribus mortuorum etiam parentum, ne aliquid immunditiae contraheret (Levit. XXI), sed etiam sacerdoti non licet recedere a sanctis. Unde Dominus illi volenti sepelire patrem suum ait: Dimitte mortuos sepelire mortuos suos: tu autem vade praedicare regnum Dei (Matth. VIII). Unde super hoc verbo dicit Hieronymus. Propter amorem Christi, debet dimittere insepultum, et propter ejus amorem, nullum debet relinquere inhumatum, loco scilicet et tempore. Verumtamen caninum est odio habere parentes. Unde notandum est illud de Philisthaeis. Illi namque arcam Domini ceperunt, propter quam puniti sunt in posterioribus. Quod videntes, posuerunt arcam super plaustrum novum, et adjunxerunt plaustro duas vaccas fetas (I Reg. VI), [Col. 0532D] id est a partu liberatas. Fetus enim vel feta nomen polysenium est [polysenium, id est, variae significationis], scilicet ad habentem fetum, et ad liberatam a fetu. Unde et ipsae duae vaccae habebant vitulos domi reclusos. Et adduxerunt arcam Domini in Bethsames, mugientes post vitulos, sed cornua a recto tramite non flectentes. Bethsames interpretatur domus solis. Qui itaque vult arcam Domini in Bethsames ducere, id est ad vitam aeternam per sumptionem corporis Christi venire, oportet eum esse fetum interius per bonum propositum, et exterius per opus bonum.

Dicit siquidem Gregorius (hom. 37 in Evang.): Vaccae, inquit, post vitulos mugiebant, sed cornua a recta via non flectebant. Sic quoque sancti post parentes per compassionem mugiunt; sed non flectunt cornua a recta via per boni operis negligentiam. Ita ergo compatiamur parentibus, ut non propter illos bona opera praetermittamus. Ne simus [Col. 0533A] similes uxori Loth, quae, respiciens ad Sodomam, versa est in salis statuam (Gen. XIX). Item Hieronymus super Leviticum dicit (cap. XXI). Summus pontifex non debet interesse funeribus mortuorum etiam principum, ne tactu vel visu mortui pollueretur. Sed summus pontifex noster, id est Christus, Lazarum suscitavit (Joan. XI), et multi monachorum et clericorum vident hodie corpora, et cum eo prandent et convivantur cum corpore, id est videndo. Item super illum locum Matthaei (cap. XVII), ubi legitur de statere in vento inore piscis, quem solvit Dominus pro se, et pro Petro in tributum, dicit Glossa: Admiranda est paupertas Domini, quae non habuit unde tributum solveret. Et opponit hic Augustinus sic: Nonne habebat Dominus pecuniam quam Judas portabat? habebat utique. Sed nefas duxit quod erat pauperum in usus suos convertere. Et hoc est contra praelatos, qui patrimonium Crucifixi (quod proprium est pauperum) in suos usus expendunt. [Col. 0533B] Item: Contra nimiam carnis affectionem facit, quod legitur in libro Judicum (cap. IX): Ibi enim legitur, quod Abimelech, filius Gedeonis ex concubina, post mortem Gedeonis ivit in Sichem ad cognatos suos ex parte matris, qui constituerunt eum regem: et auxilio eorum occidit septuaginta filios Gedeonis, qui fratres ejus erant; Sichimitas quoque cognatos suos, qui eum regem fecerant, occidit. Ecce quod carnales affectus debemus occidere. Exemplo etiam brutorum animantium deberemus terreri, ne nimis diligeremus amicos. Ipsa enim fetus suos diligunt quandiu parvi sunt, nec sibi sufficiunt; cum grandiusculi facti sunt, statim eos abjiciunt, nec de eis curam gerunt. Similiter quandiu parentes nostri sibi non sufficiunt debemus eos sustentare, non ad superfluitatem, sed ad exigentiam. Sed, si sibi sufficiunt, non est nobis curandum de eis. Item: dictum est Abrahae: Exi de terra tua et de cognatione tua (Gen. XII). Et in Psalmo dicitur: [Col. 0533C] Audi, filia, et vide, et inclina aurem; et obliviscere populum tuum et domum patris tui (Psal. XLIV). Quasi diceret: Non posses audire, nisi domum patris tui obliviscereris. Item, exemplo Templariorum, deberent praelati instrui, ne haberent amicos suos sibi collaterales. Ipsi enim Templarii nunquam habent consanguineum sibi servientem, ne communia bona fratrum ei distribuerent. Et illud maxime, quod Hieronymus dixit in epistola ad Heliodorum (De laude vitae solit.), fucit contra carnis affectum. Dicit enim: Audi edictum regis: Qui non est mecum contra me est, et qui non colligit mecum, dispergit (Luc. XI). Recordare tirocinii tui diem, quo Christo in baptismate consepultus, in sacramenti verba jurasti, pro nomine ejus non te patri parciturum, nec etiam matri. Ecce adversarius tuus, in pectore tuo Christum conatur occidere. Ecce donativum, quod militaturus acceperas, hostilia castra suspirant. Licet parvulus ex collo pendeat nepos, licet sparso [Col. 0533D] crine, et scissis vestibus ubera (quibus nutriverat) mater ostendat, licet in limine pater jaceat; per calcatum perge patrem, siccis oculis ad vexillum crucis evola. Solum pietatis genus est, in hac re esse crudelem. Veniet dies postea, quo victor revertaris in patriam, quo Hierosolymam coelestem foris coronatus incedas. Non est nobis ferreum pectus, non dira praecordia, non ex silice natum Hyrcanae nutriere tigrides; et nos per ista transivimus. Nunc tibi blandis vidua soror haeret lacertis, nunc illi (cum quibus adolevisti) vernulae aiunt: Cui nos servituros relinquis? nunc gerula quondam, jam anus et nutritius secundus, post naturali pietate pater clamitat: Exspecta paulisper, et moriturum sepeli. Forsitan et mater laxis membrorum pellibus, arata rugis fronte, antiquum referens lac mamma dare (Vide notas ad c. 71). Dicant et grammatici si volunt (VIRG., Aeneid. XII, 59.):

In te omnis domus inclinata recumbit.
[Col. 0534A] Facile rumpunt haec vincula amor Christi, et timor gehennae. At Scriptura praecipit parentibus obsequendum (Exod. LXX). Sed quicunque eos super Christum amat, perdit animam suam (Matth. XVI). Gladium tenet hostis ut me perimat, et ego de matris lacrymis cogitabo? Propter patrem, militiam Christi deseram, cui sepulturam causa Christi non debeo, quam et omnibus ejus causa debeo? Domino passuro timide consulens Petrus, scandalum fuit. Paulus retinentibus se fratribus ne Hierosolymam pergeret, respondit: Quid facitis plorantes et conturbantes cor meum? Ego non solum ligari, sed et mori in Hierusalem paratus sum pro nomine Domini Jesu Christi (Act. XXI). Aries ista pietatis, quo fides quatitur, Evangelii retundendus est mucrone. Mater mea et fratres mei sunt (Matth. XII), quicunque favent mihi pro nomine ejus pugnaturo. Si non credunt, mortui sepeliant mortuos suos (Matth. VIII). Erras, frater, erras, si putas nunquam Christianum [Col. 0534B] persecutionem pati. Et tunc maxime oppugnaris, si te oppugnari nescis.

Et haec contra carnis affectum sufficiant (Vide notas in cap. 72). De bona singularitate superius diximus, cui adjicienda est bona solitudo. Sed solitudo est duplex: Monachorum et anachoretarum. Illa est in claustro, ista in eremo. Illa est securior, ista perfectior. Unde sanctus Benedictus in Regula monachorum (cap. 1), dicit monachum in claustro bene probatum, licere transire ad eremum. Vita ista multum commendabilis est; in qua Hieronymus per quadriennium domavit carnem suam. Ad quam vitam invitans quemdam socium suum conscholarem dicit (epist. ad Heliod. De vita solit.): O desertum Christi floribus vernans! O solitudo in qua nascuntur illi lapides, de quibus in Apocalypsi (cap. XXI) civitas magni Regis construitur! O eremus familiarius Deo gaudens! Quid agis, frater, in saeculo, qui major es mundo? Quandiu te tectorum [Col. 0534C] umbrae premunt? Quandiu fumosarum urbium nitor [f. nidor] includit? Crede mihi, nescio quid plus lucis in eremo aspicio.

Libet sarcina carnis abjecta, ad purum aetheris volare fulgorem. Paupertatem times? sed beatos pauperes Christus appellat (Matth. V). Labore terreris? nemo athleta sine sudoribus coronabitur. De cibo cogitas? sed fides famem non timet. Super nudam metuis humum membra fessa jejuniis collidere? Sed Dominus tecum jacet. Squalidi capitis dolet inculta caesaries? sed caput tuum Christus est. Infinita te eremi vastitas terret? sed tu paradisum mente deambula. Quotiescunque illuc conscenderis, toties in eremo non eris. Scabra sine balneis attrahitur cutis? sed qui in Christo semel locutus est, non habet necesse iterum lavari. Et ut breviter audias Apostolum ad cuncta respondentem: Non sunt, inquit, condignae passiones hujus mundi ad futuram gloriam, quae revelabitur in nobis (Rom [Col. 0534D] VIII). Delicatus mileses, charissime, si vis gaudere cum saeculo et postea regnare cum Christo. Indicabimus tibi, ut si nescis discas; si autem cognovisti, pariter gaudeas. Bonosus tuus (epist. De laude Bonosi, incipit Plus eorum timere), imo meus, et ut verius dicam, noster, scalam praesagam Jacob somniantis jam scandit (Gen. XXVIII), portat crucem (Matth. XVI), nec post tergum respicit (Luc. IX), seminat in lacrymis, in gaudio metet (Psal. CXXV). Et sacramento Moysi serpentem in eremo suspendit (Num. XXI). Ecce puer meus honestis nobiscum saeculi artibus institutus, cui opes affatim, dignitas apprime inter coaequales erat, contempta matre, et sororibus, et charissimo sibi germano insulam pelago circumsonante naufragam, cui asperae cautes, et nuda saxa, et solitudo terrori est, quasi quidam novus Paradisi colonus incedit. Nullus ibi agricolarum, nullus monachorum, nec parvulus quidem. Onesimus (quo velut fratre in saeculo fruebatur) in [Col. 0535A] tanta vastitate adhaeret lateri comes. Solus tibi, imo Christo comitante non solus. Videt gloriam Dei, quam apostoli nisi in deserto non viderent. Non quidem conspicit turritas urbes; sed in novae civitatis censum dedit nomen suum. Horrent membra sacco deformia? sed sic melius obviam Christo rapietur in aera (I Thess. IV). Nullo Euriporum austro perfruitur? sed de latere Domini aquam vitae bibit.

Frater in eremo cribrarios panes, et olus nostris manibus irrigatum, lac deliciae rusticanae, viles quidem, sed innocentes cibos praebent (epist. ad Marcellam, incipit Ambrosius). Ita viventes non ab oratione somnus, non saturitas a lectione revocabit. Si aestus est, secretum arboris umbra praebebit. Si autumnus, ipsa aeris temperies, et strata super terram folia, locum quietis ostendunt. Vere, ager floribus depingitur et inter garrulas aves psalmi dulcius cantabuntur. Si frigus fuerit et brumales nives; [Col. 0535B] ligna non emam, calidus vigilabo et dormiam. Habeat sibi Roma suos tumultus, arena saeviat, circus insaniat, theatra luxurient; no is vero adhaerere Deo bonum est, et ponere in Domino spem nostram (Psal. VII), ut cum paupertatem istam in regna coelorum mutaverimus, erumpamus in vocem; quasi diceret: Quid enim mihi est in coelo, et a te quid volui super terram? (ibid.) Quod est, cum tanta reperimus in patria, parva et caduca quaesisse nos doleamus in terra. Et legenda et sanctorum omnium vita anachoretarum sic commendatur. Ab hujus diei solemnitate anachoretarum singulare propositum non separatum esse confidimus; qui per singula eremi loca, in speluncis et exiguis cellarum tuguriis, modico contenti pabulo morabantur. Alii bestiis sociati, alii avibus subministrati, ciborum sperantes divitias vel delicias, luxus saeculi calcantes, laudem temporalem non amantes, visus hominum fugientes, angelorum assueti [Col. 0535C] loquelis, pluribus effulsere virtutibus; et caetera, quae ibi leguntur. Hanc vitam videtur Dominus dedicasse, quando ejecto tentatore, solus remansit in deserto. Et erat cum bestiis, et angeli ministrabant ei (Matth. IV). Quidam dicunt hanc vitam incepisse a Joanne Baptista, qui teneris ab annis antra deserti petiit. Unde Carthusiensis ordo festivitatem ejus, sicut patroni, solemniter celebrat. Alii dicunt eam incepisse ab Elia; alii dicunt a Rechabitis. Hanc vitam concupivit Martinus cum esset duodennis (Vide notas ad cap. 72). Cui voto satisfecisset, nisi corporis et aetatis infirmitas obstitisset. Hanc vitam commendavit sanctus Remigius Remensis, qui de puero ingressus est reclusum, et de recluso electus est in episcopum. Haec enim vita solitaria desideranda est maxime propter duo, scilicet propter invidiam vitandam, et propter peccati participationem fugiendam. Ubi enim multi sunt in coenobio, unus invidet alii propter prioratum, [Col. 0535D] vel hujusmodi. Et quando multi assentiunt in capitulo in aliqua re minus licita, omnes alii videntur in hoc peccasse. Quia consentire est non contradicere cum possis. Et peccatum universalitatis spargitur in singulos, et peccatum unius redundat in plures. Unde Apostolus: Modicum fermentum totam massam corrumpit (I Cor. V). Et sic male assignant illud vulgare proverbium (LUCANUS): Quod a multis peccatur, inultum est. Inultum quidem est apud mundum, sed non apud Deum, quia non minus peccabunt, quia cum pluribus peccabunt; non minus ardebunt, quia cum pluribus ardebunt. Vita ista anachoretarum perfectior est quam vita coenobitarum. Sed inter has duas vitas securior est vita Carthusiensium [al. Caturicensium]; qui omnia possident in numero, pondere et mensura; quia in numero pecudum, agrorum et personarum. Hanc enim Dominus dedicavit, quando tentatus a diabolo mansit in deserto, et angeli ministrabant ei (Matth. [Col. 0536A] IV). Hanc vitam similiter elegit Baptista, qui in secreto permanens locustis et melle silvestri sustentabatur. De quo quidam ait: Quem non audent tangere cerastes et viperae, meretrix et saltatrix tangunt ad invicem reverendum verticem sine reverentia. Hunc habent patronum et advocatum Cartusienses, qui singuli in singulis cellulis eremiticam ducunt vitam. Medii tamen sunt inter anachoretas, qui modicam vel nullam sibi retinent possessionem, et coenobitas qui, in persona pauperum, multa possident et vitam habent communem. Cartusienses vero omnia habent communia, in numero, et pondere, et mensura. Personas tredecim, et conversos similiter, pecudes, agros, libros, et hujusmodi, imitari cupientes Dominum, qui omnia fecit in numero, pondere, mensura.

Quidam dicunt vitam istam initium habuisse a praecursore Domini, alii ab Elia, alii a Jonadab vel Rechabitis, qui vinum et siceram non bibebant [Col. 0536B] (Jer. XXXV). Hanc vitam multum cupivit Martinus dum erat duodennis, sed imbecillitas aetatis et complexionis propositum praepedivit. Adeptus tamen praesulatum, elegit sibi locum eremi in qua vacaret orationi, et ibi modo est Majoris monasterii abbatia. Plura tamen miracula operatus est antequam esset pontifex, quam post. Ille magnificus trium mortuorum suscitator duos mortuos ante suscitavit, unum vero post. Beatus Germanus similiter locum elegerat eremiticum existens pontifex, in quo secretus Deo et angelis ejus loquebatur. Item beatus Remigius Remensis, filius comitis Laudunensis reclusum intravit, sed inde raptus est in archiepiscopum. Ad hanc eremi solitudinem invitat nos Jeremias propheta: Fugite, salvate animas, et eritis quasi myricae in deserto, et consurgite, ascendite a Cedar. Fugite de medio habitationis (Jer. XLVIII), id est abite vehementer, in voraginibus sedete, qui habitatis Asor, quod interpretatur sagitta, [Col. 0536C] et per quod intelligitur mundus, qui quodlibet sagittat et vulnerat vitiis. Recedite de medio Babylonis, et de terra Chaldaeorum egredimini, et estote quasi haedi ante greges. Et alibi: Sedebam et silebam (Thren. III). Et alibi: Praestolare cum silentio salutare Dei tui (ibid.). Perfectior est haec vita communione coenobitarum; quia istis non sunt ostia, nec vectes quo habitant. Illi ergo continuant agrum agro, possessiones habent quamlibet parce, quo ad se utantur, irritamenta tamen sunt raptorum obloquentium. Nec omnino est ordo communis et laudabilis, in quo non possint aliqui salvari, aut non de facili, ut conversi.



CAP. LXXIII. De levi contactu peccati.

Mercatores, quorum peccatum spargitur in totum gregem, ut habetur de Achan [al. Achor], et Corinthio fornicatore, et peccatum plurium, vel totius [Col. 0536D] multitudinis derivatur in singulos, ut crucifixio Judaeorum in plebem Jerosolymitanam. Unde: Eripite pauperem et egenum de manu peccatoris liberate (Psal. LXXXI). Item: Mirum est quod non sentitur peccatum vel delictum in pluralitate: quod est valde sensibile in singularitate. Peccatum plurium contaminat singulos, etiam peccata vel delicta singulorum contingunt universos, quia: Mille licet sumant, deperit inde nihil (Vide not. ad c. 73): totum habent omnes. Unusquisque, qui potest, debet resistere et contradicere, vel impedire. Ille quoque qui se excusat et excipit a peccato, vel delicto multitudinis, similis est Pilato (qui immundam habens conscientiam, manus suas lavit, dicens: Innocens et immunis sum a sanguine justi hujus (Matth. XXVII).) Vel primo parenti, qui in Dominum peccatum suum retorsit, dicens: Domine, mulier, quam dedisti mihi, dedit mihi pomum et comedi. Et Eva ait: Serpens decepit me (Gen. III). Similiter: [Col. 0537A] Modicum fermentum totam massam corrumpit (I Cor. V). Nec minus ardebunt, quia cum pluribus ardebunt, sed magis. Et ut in hoc, aliquo exemplo instruamur, quidam habens scrupulosam conscientiam, quia in multis praeerat, quibus in nullo proderat, habens multas ecclesias, et multas praebendas; metens ubi non seminabat; manducans et bibens ubi non laborabat, lac et lanam subtrahens, non curabat, sed mercenariis annis tradebat (Matth. XXV), dum vitaret Scyllam incidit in Charybdim, intrans scilicet coenobium canonicorum regularium, et invenit quod, pro numero personarum, habebat coenobium numerum ecclesiarum, praebendarum. Et cum egredi non liceret inde, statum, quem in singularitate fugerat, dolet se in communione invenisse. Quid ergo est ei faciendum, cui non est liber exitus, vel contradicendi libertas, ut in saecularibus capitulis? Solvat qui potest. Quod autem dicitur a Lucano: Quod a multis peccatur inultum est, non est verum; quia, licet ab homine relinquatur [Col. 0537B] inultum, non tamen a Deo, quia aut Deus, aut homo punit peccatum. Ad solitudinem vero redeuntes dicimus, quod perfecti quidam, scilicet contemplativi, sequi debent solitudinem loci, et temporis [al. pectoris]. Quorumdam vero perfectorum scilicet, activorum et praedicatorum est nunc sequi turbam, quia tener animus non est vino et formae committendus. Nec est tutum vacare solitudini propter illicitas cogitationes et pessimas, quae tunc maxime subrepunt. Sed tu infirmus et imperfectus medio tutissimus ibis (OVID. Met. II, 136); ut nec in turba nec in solitudine sis, sed inter paucos bonos, scilicet quos tu elegeris, a quibus possis instrui, et quos versa vice instruas. De perfecto autem qui tute sibi ipsi potest committi, dicit Seneca (ep. 10), muto sententiam; fuge multitudinem, fuge paucitatem, fuge etiam unum. Non habeo cum quo te communicatum velim, sed audeo te tibi committere. Socrates [Crates] cum vidisset adolescentulum [Col. 0537C] secreto ambulantem, interrogavit quid illic solus faceret? Mecum, inquit, loquor. Socrates [Idem Crates]: Cave, inquit, rogo, et diligenter attende, ne cum homine malo loquaris. Lugentem timentemque custodire solemus, ne solitudine male utantur. Nemo enim est ex imprudentibus qui relinqui sibi debeat. Tunc consilia mala agitant, tunc aut aliis aut sibi ipsis futura struunt pericula, tunc cupiditates improbas ordinant, tunc quidquid metu aut pudore celabat [forte animo, ut habet Seneca] cum minus exponit, tunc audaciam acuit, libidinem irritat, iracundiam instigat, denique (quod unum habeat audacia [Sen. solitudo] commodum) nil ulli committere, non habere indicem vel judicem, stulto parcit [Seneca, ponit], ipse se prodit. Non invenio cum quo te malim esse, quam tecum. Sic vive cum hominibus tanquam Deus videat; sic loquere cum Deo tanquam homines audiant.

[Col. 0537D] Notandum quod beatus Thomas Cantuariensis hac de causa familiares suos instruebat, dicens: Quis jaceret in lecto suo, nisi vellet dormire, vel nisi esset impeditus infirmitate? Item Seneca (epist. 11): Aliquis vir bonus nobis eligendus est ac semper ante oculos habendus, ut sic tanquam illo spectante vivamus et omnia tanquam illo vidente faciamus. Custodem nobis demus et paedagogum. Magna enim pars peccatorum tollitur, si peccatori testis assistat. Aliquem habeat animus quem revereatur, cujus auctoritate et secretum suum sanctius faciat. O felicem illum quem non praesens tantum factum, sed et cogitatus emendat. O felicem qui sic aliquem vereri potest, ut ad memoriam quoque ejus se componat, atque ordinet! Qui sic aliquem vereri potest, cito erit verendus. Elige tibi Catonem, si hic tibi videtur nimis rigidus, elige tibi remissioris animi virum, Laelium scilicet: tibi elige eum cujus tibi placuit vita et oratio, et ipsius animum anteferens vultus [sed ante te feceris et vultus], illum tibi semper [Col. 0538A] ostende secundum exemplum [vel custodem, vel exemplum]. Opus est, inquam, aliquo, ad quem mores nostri seipsi erigant, nisi ad regulam prava non corriges; nisi ad regulam, torta non diriges. Semper elige tu, praelate, tibi Paulum. Si vero tibi videtur nimis rigidus, elige remissiorem Nicolaum, vel Augustinum.



CAP. LXXIV. Quod levi occasione peccatum contrahitur.

Item redeundum ad hoc quod supra dictum est, quod peccatum unius redundat in multitudinem, et peccatum multitudinis redundat in singulos. Non est verum quod dicitur vulgariter. Omnia peccata super abbatem vertantur, ut ita sit quasi hircus emissorius qui omnia peccata, vel delicta hominum secum extra castra asportet, vel afferat [forte auferat]. Quod autem de facili, aut levi occasiuncula quis contrahat peccatum vel delictum, ostendit David, capitulo LXXVI quando Saul jussit in Nobe Doeg Idumaeo (cum emissarii vel apparitores [Col. 0538B] nollent excedere in sacerdotes Domini) ut irrueret in 85 vestitos Ephod, quos omnes trucidavit, quia dederant panes propositionis et gladium Goliae David, quem persequebatur. Abiathar solus ab hac strage aufugit ad David. Qui audita strage causa ejus facta, ait: Ego sum reus omnium animarum patris tui (I Reg. XXII), et aliorum. Ideo David dicit se liberatum ab homicidio Nabal viri stulti, qui noluit ei in castris mittere debitam regi benedictionem per uxorem ejus Abigail, quae persuasit ei ne virum stultum occideret, ne si sanguinem innoxium effunderet, hoc ipsum in singultum et scrupulum cordis sui veniret semper (I Reg. XXV). Inde in exercitu sitiens, inquit: O si quis daret mihi potum aquae de cisterna, quae est in Bethleem! Irruerunt ergo tres viri fortes per medium hostium exercitum, et haustam aquam in cisterna David propinaverunt: qui noluit bibere, et libans eam Domino dixit: Propitius sit Dominus mihi, num [Col. 0538C] bibam sanguinem hominum illorum qui profecti sunt et animarum non bibam periculum? (II Reg. XXIII.) In Deuteronomio capitulo XIX (al. c. XX), item: Praeceptum est a Domino sex civitates refugii in medio terrae promissionis separari, et aequali spatio inter se differri, et stratam ad eas directam diligenter fieri, ut ab omni parte terrae promissionis, possit sine impedimento, ab illo, qui nescienter sanguinem proximi fuderit, intrari; alioquin, nisi diligentiam in hoc habueritis, eritis sanguinis rei.

Item in Deuteronomio capitulo XXII (al. XXI): Cum aedificaveris domum novam, facies murum tecti per circuitum, ne effundatur sanguis in domo tua, et sis reus alio labante, et in praecipitem [forte praeceps] ruente. Item: Praeceptum est in lege: Ut qui aedificat domum, vel templum faciat luticulas circumquaque et apodationes, vel deambulatoria, ne possit faber lignarius vel caementarius ruere. Et tamen planum est tectum in qualibet domo palaestinae [Col. 0538D] regionis. Hic ergo tanguntur illi qui non credunt se effundere sanguinem, nisi propria manu, ut praelati, qui pro injusta causa mittunt legatos Romam, vel cogunt ire adversarios quos vexant. Percutiunt etiam, qui mittunt ad navigandum, vel ad negotiandum aliquos, et interim moriuntur, et submerguntur. Tanguntur etiam advocati, medici, principes injuste bella moventes, et multi alii in hunc modum. Item Job (cap. IX): Verebar omnia opera mea. Quilibet enim debet vereri ne opus suum sit de genere malorum. Et etiamsi sit bonum, ne in aliqua peccet circumstantia, ne adhaereat pulvis, vel palea, vel lutum. Ut enim ait idem Job: Opera nostra vel bona sunt in conspectu Domini, quasi pannus menstruatae (Isa. LXIV), quo scilicet nihil abominabilius. Et, ut ait Gregorius: Bona nostra non sunt pura bona, mala vero nostra sunt pura mala. Et alibi: Ordinis permutatio. mutat meritorum formam. Dic ergo cum Job.: Verebar omnia opera mea; quia bonarum mentium est, ibi [Col. 0539A] culpam agnoscere, ubi culpa non est. Proverbiorum XVIII, Justus prior est accusator sui. Item Numeri XXXII [al. XLVI] filii Ruben et Gad et dimidiae tribus Manasse Moysi inquiunt: Precamur, da nobis terram hanc citra Jordanem pascuosam, ad alenda pecora nostra, et ut ibi collocemus uxores et parvulos. Quibus Moyses: Si nolueritis sequi Israel, in solitudine, Dominus populum derelinquet, et vos eritis causa necis omnium. Et illi: Non revertemur in domos nostras, usque dum possideant filii Israel haereditatem suam, sed praecedemus eos ad praelium. Quibus Moyses: Si facitis quod promittitis, tunc eritis inculpabiles et apud Dominum, et apud saeculum, et apud Israel. Sin autem quod dicitis non feceritis, nulli dubium est quin in Dominum peccetis. Et scitote quia peccatum vestrum comprehendet vos. Item in Exodo, capitulo XXI [al. XXXIII]: Si bos cornupeta fuit ab heri aut nudiustertius, et contestati sunt dominum ejus, nec reclusit eum, occideritque [Col. 0539B] virum vel mulierem, bos lapidabitur, et dominus occidetur. Item legitur in Actibus apostolorum, capitulo VII [al. XV]: Quod testes deposuerunt vestimenta secus pedes Pauli consentientis in necem Stephani, et eum in manibus omnium, servando vestes, lapidantis. Quid ergo dicendum de episcopo, qui cervum cornibus ramosum nutriebat, qui quamdam mulierem cornibus petiit, pressit, et peremit? Nonne occasionem mortis dedit? Quid de alio praelato, cui datus est leo, et incaveatus pedem unguibus armatum famelicus emisit, et mulierem laesit in capite, et sanguinem sugens interfecit? Cur viri ecclesiastici bestias indomitas pascunt de patrimonio crucifixi, maxime cum in eis nulla attendatur utilitas? Potius impinguentur domestica, quae ad nutriendum et usibus humanis apta sunt. Amoveantur quae spectacula faciunt, illudibria quae tibi non licet aspicere vel nutrire sicut mimos et histriones. Similes ergo sunt illi (qui non reputant se reos sanguinis, etiam levi occasione, quoad eos diffusi) Pilato [Col. 0539C] manus lavanti, Judae proditori, dicenti: Tradidi sanguinem justum; Judaeis dicentibus: Quid ad nos? Tu videris (Matth. XXVII); et Pharisaeis quibus dicitur in Actibus apostolorum capitulo III [al. VI]: Sanctum et justum negastis, auctorem vitae interfecistis quem Dominus suscitavit a mortuis. Repete exemplum illius, qui peccata languida manu, et per satrapas et satellites suos fecit, praestito juramento eos ad publice confitendum cogebat, et sibi omnia ascribebat, et ea quae in propria persona perpetraverat postea confitebatur. Collige exempla magistri Roberti de Cameraco. Qui cum Remis legeret, famulum cujusdam amici sui innocentem in causa fovit. Qui contra falsarium, qui illi tradiderat falsam monetam, monomachiam suscepit, et sic eum devicit. Magister vero Robertus, quia foverat eum innoxium in causa sanguinis, semper in singultum peccatum illud habuit, et causae hujusmodi deinceps interesse noluit. Item, sanctus [Robertus] (Vide not. [Col. 0539D] ad cap. 74) episcopus Ambianensis consilio officialium suorum fossata fieri jusserat ad recipiendum pisces; in quibus cum puer quidam caderet, conclamatum est in urbe: Puer iste submersus est, occurrite; tandem extractus est. Quem casum audiens episcopus inconsolabiliter primo doluit, dicens se esse reum sanguinis pueri, quia occasionem dederat submergendi. Postea mirabiliter gavisus est de liberatione illius, qui vivus evasit. Recollige tertium exemplum, quomodo ex permissione sua ejus officialis suspendit hominem. Quae quidem suspensio ejus semper animum et vultum contristavit, et mortis horam maturavit. Quod levi occasione vel causa quis in se contrahat peccatum vel delictum, quod non propria manu perpetravit, vel se contraxisse reputare debet, diximus, et ad hoc auctoritates induximus.



CAP. LXXV.-LXXVIII.

Quod autem ex levi suspicatione alium infamare, [Col. 0540A] vel in temerarium prorumpere judicium non debeat, consequens est ostendere. Bona enim nostra modica, vel nulla debemus reputare, aliena vero mala nostra facere, et propria reputare. Quod Propheta amputandum a se petiit in octonario quinto: »Amputa opprobrium meum (Psal. CXVIII),« et caetera. Gregorius: »Aufer a me opprobrium,« id est peccatum, »quod suspicatus sum (ibid.).« Suum dicit opprobrium quod de aliis suspicatur, quia facilius in alio putat quod in se sentit; quia cujus oculus videt vanitatem, hoc et de aliis suspicatur ut propter quod bonum agit credat alterum facere. Quia enim occulta hominum non videntur, datus est locus suspicionibus. Ideo cum Dominus de fine operum praecepisset, »ne justitiam suam propter laudem hominum facerent (Matth. VI),« vel pecuniam, vel etiam victum et vestitum; quia poteramus alios propter haec bona operatos suspicari, addidit: »Nolite judicare et non judicabimini (Luc. VI).« Invidorum est libenter [Col. 0540B] suspicari opprobrium alterius, cum nequeunt rodere quod eminet. Maximum est vitium humanitatis suspicio, quae aliter putat quam sit veritas, ut de malis bona, vel de bonis mala dicamus. Item ad Romanos capitulo II [al. III]: »Inexcusabilis es, o homo, omnis qui judicas. In quo enim judicas alium, teipsum condemnas, eadem enim agis, quae judicas,« etc. Et in eadem, cap. XIV [al. XXII]: »Tu quis es qui judicas alienum servum? gratia Domini stat, aut cadit stabitque. Potens est enim Deus statuere illum.« Gregorius [Forte. Aug. tom. IV, l. II De serm. Domini in monte c. 18]: Ambigua debemus in meliorem partem vertere, et plus salutem quam mortem eorum optare, et in futuro spem boni habere, etsi alter sit in praesenti.

Qui hodie est malus cras erit optimus. Matthaeus capitulo VII [al. X]: »Nolite judicare,« de occultis scilicet et suspectis, »ut non judicemini. In quo enim judicio judicaveritis judicabimini. Et in qua mensura mensi fueritis, remetietur vobis,« et caetera. [Col. 0540C] Item: Maxima praesumptio est attribuere sibi spiritum propheticum, ut Eliseus, qui praevidit per spiritum quod puer suus Giezi acceperat ea quae Naaman Syrus, quem a lepra curaverat, argentum, vestes, pecuniam, et caetera, quae Eliseo oblata fuerant (IV Reg. V). Vel etiam auferre Domino potestatem et judicium vel officium, et usurpare scientiam, qui »solus videt in absconditis (Matth. VI), qui solus scrutatur corda et renes (Psal. LXLIII), qui solus novit cogitationes hominum, quoniam vanae sunt (Psal. VII).« Qui etiam ait: »Qui sine peccato est, primus in eam lapidem mittat (Joan. VIII).« Similiter qui sine peccato, alium de occultis judicet. Item super locum illum secundae Epistolae ad Corinthios: »Gloriatio mea haec est testimonium conscientiae meae (II Cor. I),« Gregorius (Glossa in hunc locum): Nullus praesumat contra conscientiam, vel proferre, vel etiam cogitare sententiam, dicens: Quis servat castitatem vel quodlibet aliud [Col. 0540D] mandatum? Si enim putat quod nemo ipse sit nemo. Item: quidam curiosi grammatici nugi, geruli, intrabant loculum eremitae, videbant stratum suum inter duas trabeculas plenum cinere et cilicio, ut cubile beati Germani. Libere et aperte tunc inter se dicebant: Ostentator est iste, non debet hujusmodi ostendere. Quod audiens homo Dei, iterum clausit ostiolum et nulli postea patuit secretum religionis suae. Unde plures quam prius factae sunt de strato suspiciones. Aiebant enim: Modo carnes comedit, modo jacet in plumis Sardanapali, et ita scandalizabantur. Utrum faceret consilium in talibus salva triplici veritate, vel non relinquere triplicem veritatem, vitae, doctrinae et justitiae. Potius pereat quae inflat, quam illa amittatur quae aedificat (I Cor. VIII). Noli tibi assumere officium summi judicis, qui, ut ait Isaias capitulo XI [al. XVII], habens plenitudinem charismatum, »non secundum visionem oculorum judicabit, nec secundum auditum aurium arguet, sed [Col. 0541A] judicabit in justitia pauperes, et arguet in aequitate pro mansuetis terrae.« Item: Solus Dominus, qui est summus aurifex vel artifex, novit quis est hypocrita, id est subauratus vel deauratus, et quis aureus: Nam hypocrita dicitur ab hypo, quod est sub, et crisis [], quod est aurum. Ipsius Dei est dare aurum sapientiae, vel argentum eloquii. Item in Proverbiis: In dubiis cito ne diffinias, sed suspensam tene sententiam (SENECA, De prudentia). Item Hieronymus: Si videris Christum Domini, angelum scilicet, sacerdotem scilicet demulcentem caput mulieris, noli male suspicari, quia mala sunt in bonis interpretanda (Vide ad not. cap. 75). Item: Attende, si resideas judex, quanta maturitate, instituto ordine judiciario, quanta solemnitate sententiares, qui modo tam leviter sententias in proximum, cum non sis judex (Contr. Rumorosos. cap. 76). Ut ergo contra hanc pestem prorumpendi in judicium temerarium habeas antidotum, scilicet:

[Col. 0541B] Rumores fuge, ne incipias novus auctor haberi (CATO in distichis lib. I.)


Percunctatorem fugito; nam garrulus hic est. (HORAT. lib. I, ep. 18.)
Hic enim est, qui »dimissis propriis aliena negotia curat.« De quo in libro De consideratione: Frater bone, noli habere aures bibulas; linguam prurientem. Et Quintus Curtius: Intereat rumor otiosi militis et vitium. Hujusmodi autem otiosos, et rumorosos, curiosos, inquietos, praecipit Apostolus excommunicari in Epistola prima ad Thessalonicenses, ultima et secunda ad eosdem (II Thes. III). Quia relatores sunt mendaciorum, et auditores peccare faciunt. Nam VIRGIL. IV Aeneid.:

Fama malum, quo non aliud velocius ullum.
Mobilitate viget, viresque acquirit eundo.
Tres tamen rumores boni sunt, caeteri non curandi, scilicet: »Transtulit Dominus a te peccatum tuum [Col. 0541C] (II Reg. XII),« vel: »Dimissa sunt tibi peccata tua (Matth. IX).« Secundus est: »Resurrexit Dominus (Marc. XVI).« Tertius: »Venite, benedicti Patris mei,« et caetera (Matth. XV). Contra nugigerulos, et cito in temeritatem judicii prorumpentes, qui quod nesciunt, proferunt, qui sententias suas non divitius exquirunt, qui labuntur cum lubrica lingua, quae in udo [al. nudo] est, quorum verba prius ad linguam, quam ad limam festinant. Loquuntur errantes, quia nesciunt quod sententia est certa et indubitata mentis responsio: Primo quidem in mente concepta et nutrita, deinde in lucem edita. Unde Ecclesiasticus (c. XXXIII): »Qui interrogationem manifestat, parabit verbum, et sic deprecatus exaudietur, et conservabit disciplinam, et tunc respondebit.« Et idem infra (c. XXXVII): »Ante omnia opera verbum verax praecedat te, et ante omnem actum consilium stabili. Verbum enim nequam immutabit cor.« Idem (Eccli. XXXII): »Fili, sine consilio nihil facias, et post factum non poenitebis;« [Col. 0541D] post dictum, si praemeditatus loqueris. Idem (Eccli. XXI): »Labia imprudentium stulta narrabunt; verba prudentium statera ponderabuntur. In ore fatuorum cor eorum, in corde sapientis, os illius.« Idem (Eccli. XIX): »Qui credit cito, levis corde est et immorabili [Tex. minorabitur]: Et qui odit loquacitatem, extimescit [extinguit] malitiam. Audisti verbum ad verbum adversus proximum? commoveatur [commoriatur] in te, fidens sis, quoniam non te deseret Deus.« Apostolus (I Tim. V): »Nihil sine praejudicio facias,« id est sine deliberatione praemissa. Require contra de Aristotele, qui propositae quaestioni inducias dari ad solvendum docebat, de duobus discipulis suis, quorum alter freno, alter calcaribus egebat (Vide c. V). De Augusto prudentissimo imperatore, qui in omnibus factis, vel sententiis dandis morosus erat. De facto Theodosii imperatoris exsilii tempore in Thessalo. Unde post statutum est ne sententia ferretur in aliquem [Col. 0542A] infra trigesimum diem. Unde quidam sapiens: Iratus sum, non percutiam modo te. Nam ira furor hic est:

Impedit ira animum, ne possit cernere verum. (CATO, l. II Distic.)


Da spatium tenuemque moram, malo cuncta ministrat
Impetus. (STATIUS, Theb. lib. XI.)
Donec dereliquerit ira, non sententies. Seneca (epist. 40): Tardiloquum te esse jubeo. Unde cum tales rumorosi (cap. LXXVII), instabiles, leves et inconstantes [Deficit hic aliquid ex Seneca, ep. 2]. Primum indicium mentis compositae existimo posse consistere et sententiam morari. Seneca 2, et Ecclesiasticus (Eccli. XXXIII): »Praecordia fatui quasi rota currus, et quasi axis versatilis cogitatus illius.« Et alibi (Prov. XV): »Cor stultorum dissimile est.«

[Col. 0542B] Conveniet nulli qui secum dissidet ipse.
Ad Corinthios Epistola prima, et ultimo capite: »Vigilate, state in fide,« et caetera. Et alibi (II Par. XX): »Constantes estote, videbitis auxilium Domini super vos.« Quasi diceret: Si inconstantes, non videbitis. Super vos non infra, pro terrenis; sed supra, »Hosanna in excelsis (Marc. XI).«

Constans et lenis, ut res expostulat, esto,
   Constantes animos tam bona causa dabit. (CATO, Dist.)
Item: Inconstantes hujusmodi, participes sunt maledictionis Judae, de quo David Psalmista (Psal. CVIII): »Cum judicatur exeat condemnatus, etc. Nutantes transferantur filii ejus, et mendicent, ejiciantur de habitationibus suis, etc. (ibid.).«

»Contra peregrina judicia (cap. 18).« De illis qui ex levi suspicione prave judicant diximus: Nunc aliqua dicemus contra illos, qui diabolicas [Col. 0542C] adinventiones, peregrina scilicet procurant judicia, ut in ferro candenti, vel in aqua frigida, vel bullienti. Primo: Facit contra eos illud praeceptum legis: »Non tentabis Dominum Deum tuum, sed illi soli servies (Deut. VI).« Item: Dominus tentatus a diabolo dicente (Matth. IV): »Dic ut lapides panes fiant, mitte te deorsum,« etc., noluit facere miracula ad dilatationem. Nunc autem dilatata fide vult suos hic tribulari; nec semper miracula facit. Unde Psalmista (Psal. XLIII): »Nunc autem repulisti et confudisti nos, et non egredieris, Deus, in virtutibus nostris.« Item contra perversa judicia (dist. 12, 13): »Hoc tantum facito Domino: non addas quidquam aut minuas. Si surrexerit in medio tui propheta, aut somniator, et praedixerit signum atque portentum, et evenerit quod locutus est, et dixerit tibi: Eamus et sequamur deos alienos; non audies, quia vos tentat Dominus Deus vester, ut sciat si diligatis eum, an non. Propheta ille aut somniator [Col. 0542D] fictor interficietur (Deut. XII, XIII).« Item in Deuteronomio (c. XVIII): »Cum ingressus fueris terram, quam Dominus Deus tuus dabit tibi, cave ne imitari velis abominationes illarum gentium, non inveniatur qui lustret filium, aut filiam per ignem, aut qui riolos sciscitetur, et observet somnia, et auguria, nec sit maleficus et incantator, nec pythones consulat nec divinos, et quaerat a mortuis veritatem. Propheta autem qui arrogantia depravatus voluerit loqui in nomine meo, quae ego non praecepi illi ut diceret, aut ex nomine alienorum deorum, interficietur. Quod si tacita cogitatione responderis: Quomodo possum intelligere verba, quae non est locutus Dominus? hoc habebis signum: Quod in nomine Domini propheta ille praedixerit, et non evenerit, hoc Dominus non est locutus.« Item: »In ore duorum vel trium testium peribit qui interficietur (Deut. XVII).« Item ad Hebr. VI: »Omnis controversiae finis erit juramentum.« Item alibi. Dole quoties effuderis sanguinem, quem lex praecipit [Col. 0543A] effundere. Fortius ergo dolendum est quoties effuderis sanguinem, quem lex non praecipit effundere. Item Magister (Petrus Cantor, ut patet ex textu cap. 78): Si universalis Ecclesia praeciperet mihi sacerdoti sub poena anathematis, ut ferrum illud carminarem, vel aquam benedicerem, citius poenam perpetuo subirem quam illi parerem. Item (Hinc collige hunc textum Marchian. non esse autographi): Si in decretis excommunicati sunt augures, areoli, sortilegi, quanto magis qui Dominum per miracula tentant, et Dominum ad facienda miracula tentant, vel cogere per sacra verba videntur?

Verum est quidem quod formae sacramentales suum semper habent effectum, si a sacerdote, si serio, si eo modo quo debent proferuntur. Carminationes vero minime, nisi quando Dominus permittit, et diabolus procurat. Item (Vide not. ad cap 78): Si recipiendae essent exsecrationes, potius [Col. 0543B] recipiendae essent probationes quam exsecrationes, quae in lege tenebant, ut legitur in libro Numeri de adultera probanda per aquam maledictionis (cap. V). Item (c. 26, 5. Si quis clericis, et c. Auguriis, et cap. Aliquanto): Si convincatur quidem per hujusmodi diabolicas probationes, non essent interficiendi, sed sustinendi, et praedicandi. Et orandum esset pro eis, ut Deus eos potius illustraret, et gratiam infunderet. Fides enim tantum non necessitatis est, sed voluntatis. Si enim diceret: Dominus nondum mihi fidem dedit, non vult me visitare, facite ut habeam, non possum per me credere quid tunc faciendum? Item (Vid. 2, q. 2, c. Sors et sequentibus): Repudianda videntur peregrina judicia cum non descendant de medio duorum montium, nec habeant a veteri vel novo originem. Item: Etiam quae approbata sunt a Domino, vel permissa, vel indulta, hodie de medio Ecclesiae sunt sublata propter mali viciniam, ut jactus sortium in multitudinem [Col. 0543C] vel paucitatem, diu tenuit. Sed ut in decretis legitur propter hoc quod sortes sortilegiis vicinabantur (26, q. 5), prohibitae sunt hodie ab Ecclesia:

Nam mala sunt vicina bonis. (OVID.)
Multo fortius sunt exsufflanda hujusmodi judicia ex quibus sequitur sanguinis effusio. Item (Vid. not. ad c. 78): In eligendo pontifice non auderes sortem jacere in multitudinem (sed in duos forsitan permitteretur, ut apud Lugdunum contigit de duobus breviculis) quia propter peccata populi caderet forte super indignissimum. Et tamen de electione illa penderet salus, vel pernicies totius dioeceseos.

Quanto magis cessare hic debent carminationes, vel tentamenta, quae sanguinem effundunt, et nullum inde provenit animae commodum? Item: »Privilegia paucorum non faciunt legem communem.« Si enim legitur de tribus pueris, qui educti sunt [Col. 0543D] de fornace ignis inexusti, et etiam sarabella eorum non sunt immutata (Dan. III); si etiam ponas quod Jonas illaesus exivit de ventre ceti (Jonae II); si Daniel de lacu leonum (Dan. VI); si Joannes de olei ferventis dolio, et multi in hunc modum: tu tamen non potes facere miracula per benedictionem tuam, quam facis super aquam vel ferrum, quia non est hic Daniel, non sunt pueri tres innoxii, et hujusmodi. Noli ergo tu, sacerdos peccator, inniti hodie miraculis, sed operibus bonis, quia non invenitur dignus pro cujus merito operatur Dominus miracula. Item: Hodieque fallunt promissiones Dei in Evangelio, peccatis nostris impedientibus, vel Dominus solus causam novit, scilicet hae: »In nomine meo daemonia ejicient, linguis loquentur novis, serpentes tollent, et si mortiferum quid biberint, non eis nocebit, super aegros manus imponent, et bene habebunt,« etc. (Marc. XVI). [Col. 0544A] Tu autem, miser sacerdos, exsecratio es tuas vis semper exsequi in effectum. Item: In hac promissione Domini: »Quidquid petieritis Patrem in nomine meo dabit vobis (Joan. XVI),« intelligendum est de his quae pertinent ad salutem, id est sine quibus non est salus; digne, perseverantur; vobis, non pro illis, scilicet pro quibus petitis, vel contra quos petitis; nisi hujusmodi determinationes apponas vel intelligas non erit efficax haec Domini promissio. Tu autem, miser, carminationes tuas vis nunquam esse falsas, vel fallaces, cum petis indigne, non perseveranter; nec etiam pro te, sed pro aliis damnandis, vel salvandis; non de his quae sunt ad salutem aeternam, vel de his sine quibus non potest esse salus, cum miracula fiant quandoque merito illius cui fiunt, vel illius pro quo fiunt, vel merito illius, qui orat ut fiant, vel meritis sanctorum qui orantur. Quandoque communiter et cooperantur merita istorum omnium, quandoque voluntas Dei sola, quandoque plurium merita, et non omnium. [Col. 0544B] Tu ergo quare vis semper operari miracula? Item dissona sunt et repugnantia hujusmodi. Nam reus censetur quem natura ignis laedit, innocens quem aquae natura recipit, et ut natura in duobus ad idem institutis videtur neutrum debere observari. Si vero natura ignis et aquae reum abjiceret, quod ignis in eo naturam suam exercere dedignaretur ne ureret carnem teneram, aquae natura recipere non vellet ponderosum corpus, tunc evidentius esset miraculum, et convenientius institutum; vel si ferrum frigidum ureret, vel aqua frigida, tunc apertius esset. Item (Vide not. ad cap. 78): Quaeritur quis adinvenit hujusmodi verba, quae ibi ponuntur et ordinavit, et unde habent auctoritatem. Salomon non instituit sicut exorcismos. Item: Quando datur potestas ista? Daturne quando sit exorcista, vel quando diaconus, vel quando sacerdos? A quo habet officium istud? vel quid ei detur, vel peccat, si mutet, vel si decurtet, vel si protelet? [Col. 0544C] Item: Exorcismi nostri hodie non habent efficaciam, nisi quando Dominus vult. Non enim exorcista hodie potest ejicere daemonia, sicut in primitiva Ecclesia; nec etiam sacerdotes omnes unius regni, omnibus exorcismis Salomonis, vel etiam nostris, possent virtute illorum liberare unum daemoniacum.

Tu autem, quis es, miser sacerdos, qui praesumis facere incantationibus tuis quod ignis manum ustibilem non urat? Nullus est ibi Brixius, qui in birro prunas ardentes inusto tulit, vidente populo, necdum suspicio de fornicatione male concepta cessavit. Potest ergo ille dicere, cui imponitur necessitas ferendi candens ferrum in manu: Non sum alter Joannes integer mente et carne, qui illaesus de ferventis olei dolio meruit egredi. Non sum puer Marcellus, post Parisiensis episcopus, cujus in manum teneram miser faber ardentem ferri massam (cum quaereret prunas ad incendendum altaris incensum) imposuit. Sed tener puer Marcellus de [Col. 0544D] candenti ferro legitur dixisse: De ignis calore calet, sed novem pondera habet. Dicat miser imperitus ille: Non ero statera ferri: »Non tentabo Dominum (Matth. IV).« Item psalmo LXVIII: »Intende animae meae et libera eam, propter inimicos meos eripe me.« Hoc Christus ad Patrem pro se, et pro membris, »propter inimicos meos,« Gregorius: convertendos. Sed quaedam liberatio occulta, quae fit propter sanctos episcopos, ut septem fratres Machabaei, qui consumpti sunt igne cum matre ne contra legem Dei hominibus consentirent (II Mach. VII). Est et alia liberatio manifesta, propter inimicos, vel puniendos, vel liberandos; ut tres pueri de igne liberati sunt etiam corpore. Unde ipse Nabuchodonosor conversus, Dominum praedicat (Dan. VII). Occulta est Christianis liberatio, quae fit in anima, Aperta non est modo necessaria, quia omnes sunt fideles. Paucorum est, et raro Dominus operatur illam. »Non egredietur hodie Dominus in virtutibus [Col. 0545A] nostris (Psal. LIX),« scilicet per nos factis; sed in suis quando vult, et videt expedire, et hoc raro, sed occulte liberat, ut beatum Laurentium liberavit occulta liberatione. Qui cum esset combustus, non est in anima aestuatus.

Item: Forma sacramentalis etiam baptismi, quae instituta est a Domino, propter unam criminis notam, suum non habet in isto effectum. Ista autem adinventio humana, vel magis diabolica, nunquam fallet?

Item: Nota quod Eugenio papa residente in Remensi consilio, praesentibus cardinalibus, archiepiscopis, episcopis, et viris litteratis, et authenticis (Vide not. c. 78). Evus de Steila, Britto, quadam fatua haeresi corruptus est. Et confessus dicebat se illum eum, qui vivit et regnat in saecula, et quaedam alia bruta, ut brutus, dicebat et asserebat. Non tamen est ibi morti adjudicatus, sed Samson archiepiscopus tenuit eum in vinculis, et pane et [Col. 0545B] aqua vitam finivit, et sic neminem postea corrupit. Idem: Samson, archiepiscopus Remensis, nulli permittebat sacerdoti hujusmodi facere consecrationes, vel potius exsecrationes super aquam illam, nisi prius praestitissent principes et praetores cautionem de non effundendo sanguine, si reus in illo peregrino judicio probaretur. Judicium candentis ferri non permittebat unquam fieri. Item: In legendis sanctorum, legitur de gentilibus: Qui licet essent zelatores errorum suorum, et legis qualiscunque, in conjunctos et confessos legem Christi non statim sententiabant, sed inducias triginta dierum eis dabant, et incarcerabant, eisque minabantur poenam corporalem et tormenta. Interdum ad errorem suum invitabant promissis, persuasionibus, blanditiis; nec requirebatur ab eis, ut corde in deos suos crederent, sed ne blasphemarent, et superficietenus thurificarent. Nostri autem principes et praelati non credunt oris confessioni, sed praecipitantes sententiam, fatenti ore etiam [Col. 0545C] fidem catholicam, judicium igniti ferri illi asserunt, et renuentem tentare sic Dominum, et subire judicium diabolicum, in rogum projiciunt. Qui similiter ureret beatum Petrum, et etiam omnes Clarevallenses. Cujusmodi sententia praeceps data est in Flandria quondam, quando episcopi et sacerdotes, et officiales principum et praelatorum quoscunque volebant de haeresi vocabant, et in libro mortis scribebant. Et sic multas matronas, quae eis, ut in Daniele legitur, non consentiebant, nota haeretica necabant, et multos [id est cives] burgenses redimebant, et multos innocentes cum nocentibus involvebant.

Item: Quidam miser et macilentus inter alios adductus est Parisius in praesentia regum, praelatorum et principum Franciae; et quaesierunt si crederet. Qui respondit ita: »Credo in Dominum et articulos fidei;« non suffecit eis. Sed, cum quaesitum esset, si ferrum ignitum ferret, respondit ille: [Col. 0545D] »Non, nisi prius litterati, et primates isti episcopi, et hujusmodi judicent, an peccatum sit hoc facere, an non, et Dominum tentare.« At omnes obmutuerunt. Solus Bituricus [forte Gerardus] Cister. monachus ausus est os aperire, dicens: »Non debemus de caetero interesse; quia, facta examinatione, vestrum est punire ad sanguinis effusionem, aut parcere.« Et ipse judicandus notabatur, quia ausus est mutire. Ipse vero miser clamabat: »Vos primum ferrum ignitum ferte; certe ego nunc ferrem.« Et tandem dum dubitaret, a quodam principe projectus est in ignem et combustus. Item: Quaedam matrona Dei gratia evasit, et quaesivit a magistro quid ageret de caetero prae pudore; quia notam illam contraxerat, tamen falso absorberi vellet a terra, magister miro modo consolatus est eam dicens, quod sancta esse de caetero tenebatur, et inter reliquias, si decederet, collocanda; quia naturam suam ignis in illam non exercuerat, et Dominus in ea, et per [Col. 0546A] eam miraculum operatus fuerat. Item: Optima probatio judicia ista damnabit. Non auderet hodie universalis Ecclesia ponere et exponere, quasi uni hazardo caput suum, id est fidem catholicam, facto tali conducto Catholicos, gentiles et Judaeos, utrum ferrum ignitum naturam suam in manu Catholici, totus Judaismus et tota gentilitas ad fidem Christianam converteretur; si manus comburetur, fides Christi in periculo esset, et ad Judaismum, vel paganismum, quilibet se verteret. Si ergo pro tanto lucro non audes manum ad candens ferrum exercere, qua ratione tu, sacerdos, benedicis ferrum vel aquam, et auctoritatem praestas huic facto detestabili, in quo non est non solum lucrum, sed animarum periculum et sanguinis effusio, vel mutilatio membrorum?

Item. Nota aliud exemplum. Accidit enim Remis ariditas, et acris, et noxia intemperies, et reliquiis et capsulis extractis fecerunt per triduum fideles cujuscunque [Col. 0546B] sexus vel officii, arvabanlia et anburbalia, nec apparuit modica nubecula. Videns tantam afflictionem Judaeus quidam archisynagogus, ait: »Concedo quod omnes simus Christiani, si infra triduum non dedero pluvias, si rotulum et thorat permiseritis circumferre.« Dixerunt plerique fideles: »Bonum est, bonum est.« Tandem ait magister Albericus: »Absit quod fides Christi mittatur in periculum, si Judaeus aquas de coelo eliceret arte magica, Domino permittente propter peccata nostra, vel diabolo procurante. Quia mali etiam saepe leguntur fecisse miracula, fides Christi ita omnino posset exsufflari, et omnes ad Judaismum converti vellent.« Nec ausi sunt fidem nostram pro lucro tot Judaeorum periculo exponere. Item ad Hebr. (cap. XI): »Sancti per fidem vicerunt regna, operati sunt justitiam, adepti sunt repromissiones, obturaverunt ora leonum, exstinxerunt impetum ignis,« etc., ut tres pueri (Dan. V). Tempus talium non est in Novo Testamento. Ante dedit talia, ut patet cum non intelligatur [Col. 0546C] alius largitor, etiam terrenae felicitatis, quae ad veterem hominem pertinet, etiam Christo novo homine nova promittit, id est aeterna. Unde irrisus moritur. Unde Jacobus (cap. V): »Sustinentiam Job audistis, et finem Christi vidistis; patimini ut Job, sed non speretis finem ejus, id est temporalia bona, quae ei aucta redierunt, sed aeterna, quae in Christo praecesserunt.« Quasi diceret: Noli hodie inniti miraculis, sed fidei operanti per dilectionem. Quibus si innitaris, videris praesumere sanctitatem trium puerorum, et aliorum sanctorum, qui sanctitate sua naturam ignis mutaverunt. Item, ut per exempla gradiamur, accidit Aurelianis in ecclesia beati Samsonis, quod fur quidam reliquias ecclesiae subriperet. Suspectus est habitus quidam aedituus ejusdem ecclesiae. Obtulit se, ut innocens, per judicium purgaturum. Et vinctus [forte victus] est reus superficialiter, et in instanti suspensus est. Post mensem deprehensus est in alio furto, qui [Col. 0546D] reliquias furatus erat. Et imminente illi suspendio, confessus est se prius furtum fecisse. Et docuit locum ubi erant reliquiae, et restitutae sunt. Et dixit aedituum non reum fuisse, et ita usque ad mortem doluerunt, qui judicium illud procuraverant. Item, apud Compendium contigit, quod quidam reclusus infamatus inter multos de reliquiis furto sublatis, confisus de innocentia sua, primus se obtulit ad judicium. Qui quidem juxta ecclesiam habebat habitaculum; et combusta est manus. Item quaedam reclusa habebat cellulam suam extra urbem, et impositum est ei quod ad ipsam Cathari quidam frequenter divertissent. Illa vero sentiens se infamatam, et ab hominibus vilipensam, quemdam consuluit decanum magistrum, et discretum, dicens: »Domine, apud omnes cives istos adeo vilui, quod non est qui panem porrigat, propter hanc suspicionem, quia me credunt esse Catharam. Quid mihi agendum ut appaream innocens, sicut revera sum? [Col. 0547A] volo me purgare per judicium.« Et ille: »Optime potes ex quo tantum confidis de innocentia tua.« Quae ad consilium illius subiit judicium ferri candentis et combusta est manus a ferro, deinde combusta tota a rogo.

Item: Duo Anglici peregre profecti sunt, et in reditu alter divertit ad Sanctum Jacobum, alter repatriavit. Et imponebatur ei quod socium necaverat, et sua sibi retinuerat. Obtulit se ad judicium istud diabolicum; et cecidit, et suspensus est. Post modicum vero temporis, socius ille, et sanus rediit, et incolumis. Et sic confusi facti judiciarii, et illi, qui hoc procuraverant suspendium. Et socius maxime pro quo mors illata fuerat socio, semper doluit usque ad mortem Item: Non invenitur etiam in legibus humanis quod si in judicio tali convictus quis apparuerit, quod statim ad effundendum sanguinem tradatur, quia non est ibi convictus coram saeculari judice, imo, sacerdotes et clerici adsunt, et sine illis nihil fieri posset. Quique statim tradunt [Col. 0547B] ad mortem in judicium reum, quod valde est horrendum. Item: B. Thom. Cantuariensis hac de causa incurrit odium regis, quod non permittebat tradi curiae clericum, qui convictus erat coram Ecclesia. Sed primo degradabat, deinde non statim permittebat eum tortoribus, dicens: Quia puniverat peccatum ubi degradaverat eum. »Dominus enim non punit bis in idipsum (Nahum. I, ex Inter. LXX).« Sed, si, postquam factus erat non clericus peccaret, dignum erat puniri manu laica. Justitiam fori saecularis sentiebat non ecclesiastici. Item: »Haereticum post trinam admonitionem vel correctionem devita,« ait Apostolus ad Titum ultimo. Non ait interfice, vel ad puniendum trade. Item: »Ego Pauli, ego Apollo, ego Cephae (I Cor. I)«, ita divisus est Christus, dicit Apostolus ad Corinthios in primo capite. Haec est quasi idololatria. Non tamen legitur quod Paulus eos punierit, vel puniri fecerit, sed eis benigne scribit, et erroneos in Epistola sua [Col. 0547C] corrigit. Item: Legitur quod Absalon, fugato David, accessum habuit ad concubinas patris sui in Jerusalem, et eas commaculavit (II Reg. XVI). Et in eodem legitur, quod regressus Jerusalem David, »decem concubinas, quas maculaverat Absalon, non punivit, sed tradidit in custodiam, alimenta eis praebens; et non est ingressus ad eas, sed erant clausae usque ad diem mortis suae cum viduitate viventes (II Reg. XX).« Per quas intelliguntur pseudo, qui adhaerentes Absalon, id est diabolo, et in hoc deprehensi a David, traduntur curiae et carceri ne alios corrumpant. Non trucidantur, vel poenam sanguinis subeunt. Tolerandi enim sunt, et admonendi quousque Deus eis fidem infundat, quia solvit quandoque Dominus crystallum licet induratum, et solvit compeditos, et glaciem, quantumvis induratam, in aquam liquefacit. »Sinantur ergo utraque crescere usque ad messem, ne si zizania colligatur, eradicetur simul et triticum (Matth. XIII).« Item, ad Corinth. (Cap XII): »Alii datur gratia [Col. 0547D] sanitatum, in eodem spiritu,« ahi operatio virtutum, Glossa, id est miraculorum contra naturam. Ergo, cum omni sacerdoti liceat benedicere ferrum vel aquam, videtur omnis sacerdos esse sanctus, vel usurpare gratiam faciendi miracula, vel dicere quod ipse est persona multarum facierum. Similiter de illo videtur, qui audet subire judicium.

Quod autem miraculum, probatur per hoc, quod inferior natura nihil ibi agere videtur, sed superior. Quod enim ignis manum non urit, secundum superiores causas contingit, vel quod aqua ponderosum non recipit. Furor est igitur hujusmodi sibi usurpare, et Dominum sic tentare. Contra quos Isaias capite XLIV (al. LXXV): »Ego su Domminus irrita faciens signa divinorum, et ariolos in furorem vertens.« Et alibi: Quandiu habet homo quod rationabiliter facere possit, non tentat Dominum. Ut quidem stultum esset, si quis nollet exire de domo ardente et accensa cum posset, sed per miraculum [Col. 0548A] exspectaret liberationem. Si autem exire non posset, Domino tunc se committeret. Ut si non corpus vellet salvari, animam susciperet, dicens: »In manus tuas commendo spiritum meum,« etc. (Psal. XXX). Sed iste qui consecrat ferrum vel aquam, vel qui ferre vult judicium, non videtur in tanto positus articulo, quod cogatur tentare per miraculum. Item: Quaeratur an solum sit miraculum; quare dolose agunt sacerdotes, qui quasi fortes temperant uni, alii exasperant? Contigit enim quod tres fuerunt qui debebant subire judicium: Primo quem non adeo diligebant, fervens ferrum tradiderunt; secundo, quem magis diligebant, jam infrigidatum dederunt; tertio tandem, quem maxime diligebant. Et ita videtur quod non confidunt de miraculis, sed potius de fraude sua. Similiter in aqua, quem volunt interdum salvant, quem volunt reum faciunt, quia decipiunt, vel in mergendo, vel in extrahendo, et ita hominem pro quo Christus [Col. 0548B] mortuus est occidunt, et sanguinem ejus leviter effundunt. Item, si de miraculo confiderent, quare ligarentur? sed erectum potius et nudum immittere deberent. Item: Instruuntur illi, ut non contineant spiritum oris, et narium, vel ut non cum impetu descendant; et dicunt physici quod etiam complexio cooperatur. Item: Contendunt de immenso corpore. Quidam enim dicunt quod non est salvus nisi fundum cupae percutiat. Alii, nisi totum corpus immergat, etiam de capillis; quidam dicunt quod non sunt de veritate humanae naturae, et ideo non est curandum, si superenatent; nec ideo minus salvus. Et alii econtra: et ita ludibriosa sunt hujusmodi judicia et ad cachinnum moventia. Item: In monomachia, quare ponit championem pro se, si fuerit quis non valetudinarius, vel sexagenarius, quandoquidem Dominus est ibi miracula ostensurus? Item: Quidam veteranus amissurus erat haereditatem suam, nisi filium vel proximum haberet, [Col. 0548C] qui pro illo judicium aquae frigidae subiret, habens filios multos praetentavit, quis filiorum levius et citius in cupae fundum descenderet. Et inventi sunt duo primi missi in aqua supernatantes, tertium demissum tertio, et fundum cupae percussit et exclamavit prae gaudio: Benedicta sit hora qua te genui, fili mi, quia »tu es qui restitues haereditatem meam mihi (Psal. XV).« Ecce iste nunc [forte non] confidebat multum de miraculis, sed potius de naturali complexione. Item: Magister (Petr. Cant.) sic probavit haec judicia esse criminalia peccata, et etiam plus peccare coram cardinalibus (Ex hoc loco et aliis conjicere est non esse hunc verum textum auctoris); ita si exhibueris locum, vel tempus, vel causam, vel servientem tuum ad quaerendum fornicationem volenti fornicari peccas criminaliter, etiamsi consensum quemcunque praebueris, etiam si impedire possis, et non impedias, graviter peccas. Multo fortius tu, sacerdos, qui totam causam, non solum occasionem praebes, totum procuras homicidium, [Col. 0548D] benedicendo, ligando, tenendo, mittendo, et emittendo in aquam, vel ferrum tradendo, te, illis, absente, nihil fieri posset.



CAP. LXXIX-LXXX.

Similiter gravissime peccat Ecclesia (vide c. 78), quae pugnaturis in monomachia tradit sancta, locat armaturas, pugillatorias, et multa in hunc modum, sine quibus non fierent. Haec de illa detestabili et reprobanda traditione, quae consistit in peregrinis judiciis et adinventionibus diabolicis. Sunt autem tria genera traditionum (cap. 79). Quaedam sunt illicitae et a diabolo potius inventae, quam ab homine, ut jam dictum est, penitus legi Dei contrariae. Quaedam sunt licitae et utiles, sed obicem facere videntur divinis praeceptis, ut traditiones [contra traditiones] quaedam claustralium, et istae sunt dubiae. Quaedam sunt revera, quae faciunt legi Dei obicem et aggravant pro sua multitudine, et [Col. 0549A] ideo magis cavendae. Et primo de claustralibus praeceptum est in Evangelio: »Si peccaverit,« etc. (Matth. XVIII). Tu ergo claustralis, vel hoc mandatum implere non potes (cum sit generale secundum quosdam) non enim habes licentiam colloquendi cum socio. Non potes ordinem illum evangelicum in claustro observare; ergo obicem facit praecepto Domini claustralis traditio. Dicunt quidam quod mandatum Evangelii datum est de atrocioribus et enormibus peccatis; sed in minoribus socius socium accusat in claustro: si vero viderit eum fornicari, dubium est nobis an coram omnibus turpitudinem ejus revelet, an abbati tantum. Sed constat quod nec in mediocribus, nec in maximis vitiis, nec in minimis mortalibus potest observare ordinem praecepti illius; ergo inobediens Deo. Item: Videtur traditio claustralis contraire huic praecepto: »Si oculus tuus vel si dextera tua, scandalizat te, projice eum vel eam abs te (Matth. V).« [Col. 0549B] Per oculum vel dexteram intelligitur vita contemplativa, per sinistram activa. Sed, si gravet claustralem contemplativa, non permittetur exire vel redire ad activam. Ex quo semel ascendit ad Mariam, non descendit ad Martham (Luc. X). Dicimus hic opus esse distinctione. Est enim duplex contemplativa, simplex et sincera; quando quis animae suae eligens suspendium, raptus in apotheosim colloquitur Domino, interest choris angelorum et sanctorum collegiis, et sic:

Ad citharae sonitum grex obliviscitur esum.
Et hoc est paucorum. Ab hac etiam abbas Bernardus Clarevallensis quemdam claustralem suum (quia se totum jam immerserat illis theologicis personis, et qui jam incurrebat stupores capitis) ad activam aliquantulum revocavit.

Est et alia contemplativa inferior illa summa, quae dici potest contemplativorum activa, et consistit in lectione historiarum, actuum apostolorum, et in cochlearibus faciendis, et in hujusmodi opusculis [Col. 0549C] faciendis. Et ad talem activam contemplativam jussit sanctus Bernardus venire claustralem. Et de hac intelligi potest in Evangelio, quod ad istam, ab illa, quilibet claustralis gravatus descendat. Prior est ad amplum praemium; secunda est ad compensandum remedium. Similiter duplex est activa. Praelatorum dignior ad meritum, conjugatorum indignior, infirmitatis remedium. Item Augustinus: Quandiu habet homo, quid rationabiliter agat, Dominum non tentat. Contra hoc etiam mandatum: »Non occides (Exod. XX),« intelligitur, nec te, nec alium. Quod videntur facere traditiones, quae datae sunt claustralibus, ut sine cuculla non jaceant, ut paratiores sint semper; quia sanctus Benedictus in Regula jubet (Cap. XXII), »ut vestiti et cincti jaceant, ut sint magis prompti.« Sed eadem ratione tenentur jacere calceati, quia plus morae impenditur in calceis informandis et ligandis, quam in cucullis induendis. Dicunt quidam, [Col. 0549D] quod sic imitantur crucifixum. Et qui cucullam exuit, monachatum exuit. Unde quidam, cum alii exirent nudi de navi naufragante, noluit cucullam exuere, cum tamen sciret natare, et cuculla impediente submersus est, aliis liberatis. Similiter multi coguntur mori in aestate vexati morbo aliquo, ut acuta febri, et hujusmodi; in hieme vero multi frigore moriuntur, quia non audent caputium capiti imponere propter traditiones istas. Et ita frustra habent in vestibus caputia. Malunt ergo esse Deo inobedientes, quam traditionibus suis. Sed quaeritur quid censendum de illo, qui se submersit? Nonne sibi manus, imo mentem et corpus injecit? Ergo communi sepultura carere debuit. Quod nullum recipit ad confessionem reum scilicet fornicationis, vel proprietatis, quem non remittat ad Dominum, et magistrum domus, laicum scilicet. Quid ergo faciendum sacerdoti huic? Dicit ille, qui sacerdoti confitetur, quod non ibit ad magistrum illum laicum; [Col. 0550A] prius decederet sine confessione. Tu autem, sacerdos, perieras, ni miseris. Mittens autem quodammodo revelas confessionem istius, nec audita confessione audes nolenti ire injungere sine licentia majoris laici satisfactionem. Et sic multi coguntur mori sine confessione subticentes enormia. Idem constitutum est in ordine Grandismontani (Vide ad cap. 70). Presbyter enim minoris loci audita fornicatione, vel furto fratris laici vel clerici, laico magistro, secundum traditionem suam, dicet: Domine, necesse habent fratres isti ut mittantur ad Grandem-Montem. Praepositus vero statim maledicit eum, et imponitur jumento, de cella in cellam mittitur, confusus ubique verecundia gravi, usque dum venit ad magnum priorem. Et ita ubicunque venit, quasi publicatum est ejus crimen. Dicunt enim omnes: Operatus est iste male. Et sic propter istas traditiones impediuntur in via Dei, et sunt inconfessi. Aliae traditiones pariunt suspicionem [Col. 0550B] vel scrupulositatem, ut accidit in claustralibus.

Quaerunt enim a quibusdam magistris, si singulis annis fiunt in claustro Cisterciensi novae traditiones, tenemur ipsi, inquiunt, ad omnes? Peccone quoties transgredior scienter unam illarum, mortaliter? Ut cum loquor aliquod verbum hora ad hoc non determinata, vel hujusmodi? Item: Aliae pariunt fastidium et acediam, quia multae sunt, ut de multis psalmis cantandis, de multiplicibus Matutinis Nigrorum monachorum (Ord. S. Bened.). Dicit enim Jeremias (cap. XLVIII): »Maledictus homo qui facit opus Dei negligenter.« Et in Apostolo: »Psallam spiritu, psallam et mente (I Cor. XIV).« Et Hieronymus: Melior est unus psalmus decantatus cum jucunditate cordis quam psalterium cum acedia et torpore. Aliae traditiones (Vide not. in c. 79), quae schisma pariunt et divisionem, ut si optimus cantor, vel psalmista in Ecclesia Remensi fueris, si monachus factus fueris, parum aut nihil inter eos scies (Propter diversitatem officiorum et cantus). [Col. 0550C] Etiam ecclesiae saeculares diversificaverunt officium divinum, contra decretum eumdem modum psallendi, et cum talem debeant habere usum Ecclesiae suffraganeae, quem habet Ecclesia metropolitana. Aliae sunt traditiones, quae periculosam faciunt securitatem; ut nobis clericis, qui Canticum cantici, vel econtra, continuamus securi, expletis horis vocalibus, licet non attente vel devote, non attendentes horas reales, quae sunt: »Nudus fui, hospes fui, in carcere, infirmus fui« etc. (Matth. XXV.) Septima est in Tobia de sepeliendis mortuis (Tob. II). »Ista ergo oportuit facere, et illa non omittere (Matth. XXIII).« Vel si ventum esset ad omittendum, potius vocales omittendae essent. Ergo sunt istae horae, ut in die reales, in nocte vocales. Unde: »In die mandavit Dominus misericordiam suam,« id est opera misericordiae, »et nocte canticum ejus (Psal. XLI),« scilicet redire ad cor et laudare Dominum: et alibi: »In psalterio decachordo psallite [Col. 0550D] Domino (Psal. XXXII),« id est in operibus legis. Quidam sapiens aiebat, decem canonicos ecclesiae debere institui, ut pauperes visitarent; alii decem essent addicti operi misericordiae; alii decem ad purganda vitia civitatis et perscrutanda; alii essent in ecclesia ad vocales horas cantandas deputati, et sic Ecclesia esset, »ut castrorum acies ordinata (Cant. VI), circumamicta varietatibus (Psal. XLIV).« Redeundum est adhuc ad illas traditiones quae impediunt ad legem Dei, ut sunt traditiones, quae datae sunt de juramentis in Ecclesia, quae hodie multa oportet fieri ad canonicandum. Primo exigitur in Ecclesia quadam a canonicando ut juret, pro posse suo, se consuetudines Ecclesiae servaturum; nec licet ei determinare bonas vel illas, quae concordant Evangelio, vel canonibus sanctis saltem non obviant. Item: Institutum est in Ecclesia quadam, ut juret intronizandus se, pro posse suo, jura Ecclesiae manutenere, injurias illi illatas, vel illis, [Col. 0551A] qui ad illam pertinent, vindicare. Super quo consultus dominus papa (Alexander III), si rationabile esset hoc juramentum, inquit: Sit ergo semper unus eorum ocrearius [forte ocreatus], parati equi et insellati, ut perquirant eis ablata, et nunquam cesset equitare. Nihil enim fieri potest pro posse si juramentum praestetur. Non enim posses pro posse tuo Deo servire, si jurasses. Invenitur tamen quod frustra extendit quis orando manus suas ad Dominum, qui eas pro posse suo non extendit ad egenum.

Difficile ergo est illud verbum, ad interpretandum, scilicet, »pro posse,« et praepraeceps est tale juramentum, nec est in discreto faciendum, quia est indiscretum. Item: In eadem Ecclesia juratur, quod de ablatis aequivalentibus centum libras, non condonabitur plus centum solidis; de centum solidis non plus quam quinque solidi. Quod videtur esse contra Evangelium: »Dimittite et dimittetur vobis [Col. 0551B] (Luc. VI).« Contra etiam consilium Apostoli, qui ait: »Quare non magis fraudem patimini, quare non magis injuriam accipitis?« (I Cor. VI.) Coguntur etiam, qui sic juraverunt contendere, nec possunt juri suo renuntiare, vel litibus; sed tamen minus malum, si pro damnis suorum hominum restaurandis jurassent, non propriis. Item: In alia Ecclesia juratur, quod non recipientur pignora de damnis, vel de rebus sibi debitis, nisi aurea vel argentea. Unde annulum a quodam nobili et credibili viro pro magna summa receperant, et delusi sunt, et forsitan perjuri. Item: In quibusdam Ecclesiis juratur, quod nullus canonicabitur, nisi fuerit ingenuus. Quod quidem primo introductum fuit propter servos principis, qui propter parentes suos non auderent ita libera fronte contradicere. Hodie vero introducuntur in Ecclesiis filii servorum, vix aut nunquam alii; nec permittuntur remoti intrare quantumcunque digni.

[Col. 0551C] Item: Institutum est in Ecclesia et juramentum, quod non permittetur in terra sua, sed ex toto exsul fiet, quicunque hominum Ecclesiae suspectus de homicidio villae vel domus, noluerit se purgare judicio ferri igniti, vel aquae frigidae. Super quo consultus dominus papa, mirum habuit quod decretistae et litterati hoc unquam constituerunt, et mittendus esset a latere domini papae legatus, qui hujusmodi juramenta et traditiones noxias purgaret. Sicut enim »in multiloquio non deerit peccatum (Prov. X),« ita in multijurio non deerit perjurium. Ut fidem faciamus, non traditionibus, sed traditionum increpationibus, notandum et cavendum aliud, quod exigi solet sacramentum (22, q. 1, Non est contra). Jurat enim quilibet sacerdos praelatis suis se servaturum mandata sua, et non celaturum subditorum commissa. De quo supra ut de tonsoribus et expilatoribus. Sic ergo sacerdos non est pax, non est turris abundans pace, non est factus in tempore iracundiae [Col. 0551D] reconciliatio (Eccli. XLIV): ex quo non potest discordes reconciliare sibi invicem, ad quem pertinet hoc facere. Amittunt libertatem praecepti evangelici: »Si peccaverit in te,« etc. usque »dic Ecclesiae (Matth. XVIII),« inclusive; quia quam cito commiserunt, oportet ut hoc referant Ecclesiae, id est praelato, non ut moneat ad pacem. Hoc autem juramentum non exigebat Moyses a decanis (Exod. XVIII), a pentacontarchis, et hujusmodi, quos sub se constituit, ut omnes causas ad eum referrent, sed difficillimas, ad quas solvendum non sufficerent.

Item: Accidit quod duo pueri ludebant sagittulas trahendo in coemeterio, et incaute laesit unus alium; occasione vulneris laesus obiit. Inimicati sunt inter se parentes puerorum. Praesbyter vero non audebat eos reconciliare, quia plagantis pater ditior erat: et si audiretur pax et foedus inter eos venisse post discordiam, retractaretur causa ante praelatum, vel magnum Pilatum. Et rogavit magistrum presbyter [Col. 0552A] ut discordiae finem imponeret. Quod ipse non audebat propter illud exsecrabile juramentum, dicens, quod perplexus, si retulero ad praelatum, suscitabo rixas inter me et inter eos, qui a praelatis mulctabuntur. Si subticuero, vae mihi a praelatis. Item: Videtur quod eis non sit parcendum, quia cura revocat, quam ei dederat praelatus ad hoc: et ita non peccat si revelat ei subditorum commissa. Item: Sicut archidiaconi exigunt hoc sacramentum, sic et ab eis exigunt praelati, ut scilicet duas partes sibi retineant de commissis, tertiam archidiacono. Sed tamen clamant archidiaconi in hoc secum actum injuste, quia episcopi non jurant eis quod tertiam partem de omnibus commissis sint reservaturi illis, si recipiant vacat. Item: Aliud perniciosum juramentum juratur in Ecclesia, quod si per septem vel octo menses (Deficit hic cap. 80). Sicut quaedam traditionum adinventiones quamdam pariunt praesumptionem, et stultam contra praecepta Dei securitatem, [Col. 0552B] ita praesumptione et temeraria securitate arguendi sunt, qui sacrae Scripturae rigorem, arcum scilicet remittunt tensum et stulta interpretatione emolliunt quaedam praecepta Evangelii esse caeremonialia, apostolis data, non modernis, quaedam consilia, quaedam perfectis proposita, pro loco, pro tempore, pro persona, et hujusmodi. Quaedam ad terrorem. Unde contra eos David ait: »Nisi conversi fueritis, gladium suum, etc. (Psal. VII.)« Arcum itaque istum flectere et remittere faciunt pro voluntate sua pravi interpretes, volentes legem Dei sequi pravas voluntates eorum, non se dirigere et modificare secundum terminum et regulam sacrae Scripturae, nec eam interrogant secundum quod scriptum est. Ideo perierunt filii Israel, quia »os Domini,« id est sacram Scripturam »non interrogaverunt (Josue IX).« Et Paulus: »Commendo vos Deo et verbo ejus (Act. XX),« id est sacrae Scripturae, sed potius consuetudines et exempla aliorum [Col. 0552C] sectantur et consulunt. Contra quos philosophus (Seneca): Summa malorum est, quod ad exempla malorum vivimus. Nec tamen negandum est (Non Petrus Cant. hic se commendat, sed alius scholiastes) quin consuetudo et interpretatio humana imitanda sit ubi casus difficiles emergunt, quando consulenda est ratio, ubi leges et canones, ut lex Dei nihil in illis manifestat expressum. Consulo ergo Verbum abbreviatum et planum ad fidem et morum scientiam habendam. Unde Augustinus super illum versum (Tom. VIII, in Psal. CXVIII): »Pax multa diligentibus legem tuam, et non est illis scandalum,« facientis, vel patientis. G. scandalum ipsa lex: Qui diligit legem, si quid in ea non intelligit adorat, et quod absurdum videtur sonare, judicat magnum, et se nescire. Ideo »lex non est illi scandalum,« quia fides ejus ex ea pendet, non ex moribus hominum, nec aliquibus cadentibus ipsi scandalo pereat.

Legem ergo securus diligat, et est ei pax, et nullum [Col. 0552D] scandalum. In quam si multi peccant, ipse non peccat: »Lex Domini immaculata convertens animas, testimonium Domini,« etc. usque »illuminans oculos.« etc. »Fidelia omnia mandata ejus confirmata in saeculum saeculi,« etc. (Psal. CXV), et alibi: »Testimonia tua credibilia facta sunt nimis (Psal. XCII).« Super quem locum Augustinus: Dicunt quidam haeretici Dominum terribilius locutum fuisse, quam verius, imo verius quam terribilius. Et alibi: »Mandasti mandata tua custodiri nimis. Adhaesi testimoniis tuis, Domine, noli me confundere,« quia, »non confundar cum perspexero in omnibus mandatis tuis (Psal. CXVIII).« His adhaesit bene beatus Martinus qui obvius oviculae tonsae, ait: Diu est quod non vidi qui Evangelium impleret sicut ovicula, quae tunicam suam dedit, lanam scilicet, pellem vero pro tunica una reservavit. Idem etiam chlamydem suam dimidiavit pauperi. Noli ergo nucem opponere folio, per pravam [Col. 0553A] expositionem. Noli nucleum de testa elicitum, Christo nato superinduere altera testa. Adhaere prius simplicitati Evangelii. Noli succum opponere contra te, ait Propheta in persona Domini: »Factum est cor meum,« id est, secreta cordis mei, sacra Scriptura scilicet »tanquam cera liquescens in medio ventris mei (Psal. XXI),« id est simplicitatem et soliditatem Scripturae meae liquefecerunt et annihilaverunt fragiles isti prae nimia eorum mollitie. Item contra tales ait Isaias (I., 70): »Argentum tuum versum est in scoriam, vinum tuum mistum est aqua, caupones tui miscent aquam vino, mutatus est color optimus.« Et ita pravi sunt illi argentarii, vel aurifices, vel pictores, qui merum corrumpunt, varietate expositionum, meracissimum, vividum colorem, fuco vel minio artificiali, id est, fermentata vel superflua interpretatione dehonestant. Item Matthaei V: »Esto consentiens adversario tuo cito dum es in via,« id est, consenti [Col. 0553B] sacrae Scripturae, quae tibi carnaliter viventi adversatur, »dum es in via mandatorum. Caro« nempe »concupiscit adversus spiritum et spiritus adversus carnem (Galat. V).« Item (Hieronym. Vid. not. ad c. 80): Qui verum dicit non laborat. Veritas enim non habet angulos. Ideo autem in exponendo sacram Scripturam laboramus, quia operari nolumus, et idcirco dicimus: hoc est pro loco, pro tempore, pro persona vel consilium est, et hujusmodi. Philosophis et ranis magis curae fuit integritas verborum, et elegans ornatus quam integritas rerum et sensuum; sanctis autem econtrario. Item: Pudeat vos, quod magis dissonat et dissidet expositio vestra, quam facitis ad libitum, a littera Evangelii vivificante, quam illa allegorica antiquorum a littera occidente (II Cor. III). Hoc est quod Judaeus litteratus magistro Remis opposuit: Vos Christiani dicitis quod omnia intelligenda erant in lege veteri allegorice, quia »omnia contingebant antiquis [Col. 0553C] in figura (I Cor X); sed vos simplicitatem Evangelii allegorica et multiplici expositione oneratis; ita legem vestram ore divino datam in honoratis. Quilibet enim suam facit expositionem, dicens:

Sic volo, sic jubeo, etc. (JUV. VI, 223.)
Et quia nullus vestrum legem suam observat, nolo esse Christianus, sed insisto, neque eam sum corrumpens. Item: Similes facti sumus Mahometo. Qui videns legem Evangelii, inquit quibusdam dyscolis: Haec est Christi lex, sed quia nimis est onerosa et gravis, sequimini me et ego eam vobis temperabo. Et sic indulgens eis plures concubinas, laxando frena in cibo et potu, et cura corporis, induxit eos in errorem, qui adhuc dicitur error Mahometinorum. In quem videntur cecidisse, soliditatem Evangelii pro moribus suis mollientes.

[Col. 0553D] Nota quid dixit juvenis bonae indolis et magnae spei moriens Remis: Nondum omnia reddidi, habui administratorem quemdam, et dedit ille mihi duos caupones, ille alius duos caseos; ex aequo reddite omnia. Dicebant socii et sacerdotes: Non sunt talia reddenda. Vos multum laborabatis pro justitiis illis. Ad hoc ipsum tenebar. Justitiam ipsis facere debebam. Nunquam volo super his disputare cum Domino. Ipse enim timeo valde, ne mihi concludat, qui omnia novit. Item: Contra hos pravos caupones est Augustinus (lib. VI, c. 3). Origenes, qui ut legitur in ecclesiastica Historia ad litteram Evangelium [Col. 0554A] implebat contentus tunica, »percutienti paratus praebere alteram maxillam (Luc. VI).« De quo dictum est: Hic est qui sicut loquitur vivit, et sicut vivit loquitur. Idem cum Respublica decrevisset, ut quidam discipulus, scilicet Bassilides, in quadam causa jurasset, respondit se nunquam juraturum. Et quia putabant eum hoc dixisse serio, iterum asseruit, dicens: Christianus sum, nunquam jurabo. Et ideo protinus suscepit martyrium. Item: Nos Dominum facimus mendacem, qui ait: »Angusta est via quae ducit ad vitam et arcta (Matth. VII).« Nos autem levigamus eam viam mandatorum Domini, pro voluntate eam exponendo, cum non possit alleviari sine amore. Solus enim Dei amor est, qui angusta et difficilia Dei mandata levia facit, et prope nulla. Item: Valde terrere potest hujusmodi pravos interpretes, quod Dominus ait in Evangelio Matthaei V: »Nolite putare quod veni solvere legem aut prophetas. Non veni legem solvere sed adimplere;« [Col. 0554B] quasi perfecte vel ad plenum, scilicet secundum significationem figurarum, secundum formam praedictorum, secundum moralem intellectum. Item: Illud quippe quod sequitur terribilius est: »Amen dico vobis, donec transeat coelum et terra iota unum,« id est minimum mandatum, quia iota est minima littera, »aut unus apex« (id est minimulum mandatum, vel pars minimi mandati, quia apex titulus est vel pars litterae superior, ad decorem litterae supereminens, vel in chartis et litteris apostolicis) »non praeteribit a lege donec omnia fiant (ibid.).« Unde alibi: »Maledictus qui non impleverit quaecunque scripta sunt in libro hoc (Galat. III),« maledictione poenae, scilicet et culpae. Et in fine Matthaei: »Euntes, docete omnes gentes, baptizantes in nomine Patris, et Filii, et Spiritus sancti, docentes eos servare omnia quaecunque mandabo vobis (cap. XXVIII).« Item audi terribilius: »Qui ergo solverit unum de mandatis istis minimis, et docuerit homines,« [Col. 0554C] scilicet, solvendum esse aliquod etiam minimum mandatum, »minimus,« id est pessimus, »vocabitur in regno caelorum, (Matth. V),« id est ab his qui erunt in regno coelorum, id est cum Ecclesia militantibus vel triumphantibus. »Qui autem fecerit et docuerit,« scilicet sic esse faciendum, »hic magnus« vel etiam maximus, »vocabitur in regno coelorum,« merito et praemio.

Ex his duobus colligo reliqua duo membra qui solverit et non docuerit; vel econtrario, et qui fecerit, et non docuerit; vel econtrario, vel qualis, vel quantus debeat vocari in regno coelorum. Item: Audi quod sequitur: »Dico autem vobis: Nisi abundaverit justitia vestra plusquam Scribarum et Pharisaeorum non intrabitis in regnum coelorum (ibid.).« Non dicit de illorum justitia simulata, vel etiam figurata, sed morali et spirituali eos justificante, ut etiam addita in Evangelio ad perfectionem, impleatis, »non intrabitis in regnum coelorum.« Verbi causa: Audistis, quia »dictum est [Col. 0554D] antiquis,« et hujusmodi. »Qui autem occiderit, reus erit judicio« secundum legem; »Ego autem dico vobis« plus G. ponendo scilicet, »non irasci; quia omnis qui irascitur fratri suo, reus erit judicio (ibid.). Si ergo irasceris peccato ejus, vel ipsi, per pravos motus, caveas ne judicium amplius irascendo, quam decet, incurras.

Addit etiam quod »qui dixerit fratri suo raca:« G. Interjectionem [al interiorem], indignationem mentis exprimentem, etc. Nunc redeat lector ad genuinum textum auctoris (Ad c. 80). Tria enim exemplaria hic conveniunt, et deinceps.




[Col. 0555]
EPISTOLA WILLELMI REMENSIS ARCHIEPISCOPI AD PETRUM CANTOREM De ejus electione in decanum Remensis capituli [(1) 1Kb] . (Anno 1196.)
(Actes de la province ecclésiastique de Reims, II, 326.)

[Col. 0555A] Vuillelmus Dei gratia Remensis archiepiscopus, sanctae Romanae Ecclesiae cardinalis, apostolicae sedis legatus: dilecto filio M. P. Parisiensi cantori, imo decano Remensi, salutem et dilectionem. Deo et Remensi nostrae ecclesiae in gratiarum debitas assurgimus actiones, eo quod, inspirante Altissimo, eadem ecclesia vos elegerit in decanum, vobis quoque congratulandum duximus, quod onus a Deo vobis oblatum tam humiliter suscepistis, nec ad uberiores ecclesiae reditus oculus degener, vel avaritiae spiritus vos retorsit. Eamdem vero electionem ratam habemus, et gratam, utpote qui jam alias quando super eodem decanatu capitulum in nos compromiserat universum, eum vobis prius obtulimus, si velletis: sed vos saniore tunc usi consilio, [Col. 0555B] tendentes ad finem, quem nunc estis Deo gratias assecuti, creditum vobis a Deo talentum in frequentiorum studiorum, et scholarum loco prius erogare pluribus salubriter volebatis. Verum jam hora est, ut de seminibus quae messuistis, in alios exsultationis manipulos ad propria referatis; unde nostris esurientibus parvulis frangatur panis alimoniae doctrinalis, et pia vicissitudine lacte doctrinae [Col. 0556A] per vos laxa matris ubera repleantur, quae vos aliquando parvuli suxistis. Dignum erat, et justum, ut nostra primitiva mater Ecclesia, quae vos aliquandiu indigentiae commodaverat aliorum, suis in necessitatibus revocaret filium, suis retineret usibus revocatum. Unde qua possumus obedientiae districtione vobis injungimus, secura in Domino conscientia consulentes, ne cuipiam credatis vobis aliter suggerenti, quominus in hoc proposito perseveretis stabiles et immoti; in Domino quippe confidimus, quod et in nobis, et nobiscum in aliis fructum Deo placitum facere debeatis; utpote quem non soli Remensi ecclesiae, sed et toti provinciae, regnoque potius universo provisum esse credimus, etiam iis temporibus reservatum, vestrae namque [Col. 0556B] circumspectionis consilio in propriis, et communibus negotiis specialiter uti decrevimus . . . . . Et ut in eodem stetis proposito firmiores, quandocunque vobis placuerit et ecclesiae nostrae titulum, et suscipere dignitatis officium per nos, vel per venerabilem fratrem et consanguineum nostrum reverendum Parisiensem episcopum, ad sacerdotium promoveri, gratum nobis erit, etc.




ANNO DOMINI MCXCVIII
GARNERIUS LINGONENSIS EPISCOPUS




[Col. 0555]
NOTITIA,
(Gall. Christ. nov. edit., tom. IV, col. 591.

[Col. 0555C] Garnerius et Garnerus de Rochefort, Simonis de Rupeforti frater, alterius Simonis nepos, ex monacho [Col. 0556C] Longivadi, primum Albae-ripae, tum Claraevallis nonus abbas, Manassi successit: verum quo [Col. 0557A] anno? 1195, inquiunt annales Cistercienses. Sic enim in catalogo abbatum Clarae-vallis: »Garnerius abbas Albae-ripae abbatisavit hic, id est in Claravalle, annis novem. Postea factus est episcopus Lingonensis.« Electus vero est an. 1187, ut notat idem catalogus; atque adeo, ut minimum, in sui monasterii administratione pervenit ad ann. 1195. Id quidem grave, sed catalogo chronicon opponimus, in quo et Manassis obitus et electio Garnerii ad 1193 referuntur; opponimus et instrumenta jamjam referenda, ex quibus pedum ante 1195 gessisse palam est. Anno 1193, »Dilectis filiis suis, capitulo Lingonensi concedit ut decimae, quas habent apud Perigne villam suam numerentur eis ad carrum, vel ad quodcunque aliud vehiculum tempore [Col. 0557B] messionis.« An. 1194, 1195 et 1196 dona Grossae silvae facta approbat. Sic porro incipiunt litterae anni 1194: »Ego Garnerius divina miseratione Lingonensis ecclesiae minister, notifico,« etc. Ipse et Rainaudus Lugdunensis archiepiscopus, ac G. Eduensis praesul subscribunt quibusdam privilegiis ab Odone Burgundiae duce Divioni urbi concessis. Anno sequenti 1195 iidem confirmarunt institutionem capellae Divitum Divione, quam et Garnerius benedixit 26 Novemb. et data charta testatur canonicos ejusdem capellae coram se super sancta Evangelia jurasse, quod nullum omnino de parochianis S. Stephani reciperent. Hoc eodem anno Coelestinus papa dato diplomate confirmat capituli statutum, vetans ne quis canonicorum praebendae [Col. 0557C] fructum praesumat accipere, nisi annuatim per sedecim septimanas in ecclesia moram fecerit continue vel interpolatim, ita ut uni principalium horarum matutini, vel majoris missae, sive vesperarum intersiit officio. Ex charta Rainaudi Lugdunensis antistitis patet: »Dominum Garnerium« nostrum »Miloni abbati et ecclesiae sancti Stephani donasse ecclesiam de Tile-castro libere et integre,« quam hoc ipso anno confirmat. Circa idem tempus multa largitur prioratui Vallis-caulium, ut fidem facit charta illius coenobii, in qua vocatur episcopus et dux. Ratam quoque habet institutionem canonicorum saecularium B. Mariae Salionis (de Sauz) a nobili viro Guidone ejusdem castri domino factam [Col. 0557D] anno 1197. Habemus et aliud, quod significat transactionem inter ipsum et capitulum factam »de quibusdam rebus ad sanctorum Geminorum ecclesiam pertinentibus. . . . . . . . . . nullum praejudicium vel impedimentum in appellando. vel alio modo allaturam capitulo, si non steterit illa transactio, omnia super quibus inita fuerat compositio, ad pristinum statum reversura. Actum Lingonis XVIII Kal. Septemb. an. Verbi incarnati 1197, sedente papa Coelestino.« Scripta charta declarat se donationem ecclesiarum S. Joannis et Sancti Philiberti Divionensis, quam bonae memoriae Robertus decessor fecerat sancto Benigno, laudare, approbare, et sigilli sui appensione confirmare, jubereque ut San-Benignianus abbas ea libertate eas possideat, [Col. 0558A] qua a supradicto Roberto concessae sunt. »Anno ab Incarnat. Domini 1198, mense Maio, regnante Philippo rege Francorum.«

Infaustus fuit ejus exitus, illum exhibent tres Innocentii tertii papae epistolae. Prima, quae est editionis Baluzii numero 182 libri primi, data XVII Kalendas Junii, Incarnationis Dominicae anno 1198, pontificatus primo, significat tantam ipsum inter ac decanum et capitulum Lingonense subortam esse discordiam, ut canonicis ipsum coram Lugdunensi archiepiscopo dilapidationis et insufficientiae accusantibus, apostolicae sedis audientiam appellaverit: unde ipsi indicit ut hinc ad festum beati Michaelis archangeli proxime futurum apostolico se conspectui repraesentet, responsurus objectis, et quae voluerit [Col. 0558B] adversus ipsos objecturus, ei interim gravissime inhibens, ne occasione hujus discordiae bona ecclesiae suae dilapidare praesumat. Secunda epistola, quae est ejusdem libri 504, subiratus significat primo, se ipsi sine dolore et pudore scribere non posse, cum sedes apostolica, quod olim in ipso dignoscitur approbasse, nunc peccatis exigentibus cogatur improbare. Secundo, ab ipso illius promotionis principio inter ipsum et canonicos Lingonenses multas pullulasse quaestiones, nec unquam, postquam ipsius commissa fuit regimini, pacem habuisse ecclesiam Lingonensem: »Sicut, inquit, fama refert publica, et quamplurium praelatorum et religiosorum ipsarum partium litteris nostro est apostolatui suggestum.« Tertio, non solum mobilia, [Col. 0558C] sed etiam immobilia ipsius ecclesiae ab ipso adeo distracta, ut quae olim inter Gallicanas ecclesias nobilis fuerat et famosa, nunc habeatur ab his, qui in circuitu ejus sunt in opprobrium et contemptum. Quarto, aegre admodum se ferre, quod cum canonici Lingonenses, et illi praesertim, quos ad petitionem ipsius litteris apostolicis fecisset evocari, sese Romae stetissent, ipse non comparuisset, sed post longam dilationem duos nuntios misisset, ac per litteras significasset, se in Cisterciensi capitulo in multorum religiosorum et aliorum praesentia, crucem, quae praedicabatur accepisse, vovisseque pro amore Jesu Christi ad partes accedere Transmarinas. Unde sic concludit, quantumcunque [Col. 0558D] nobis molestum sit te in aliquo molestari, quia tamen nobis incumbit corrigenda corrigere, et reformare in melius quae circa ecclesiarum statum noscuntur minus licite attentata, habito cum fratribus nostris super hoc negotio consilio, te pro contumacia manifesta, et dilapidatione vulgata, ab administratione totius Lingonensis episcopatus, tam in spiritualibus quam in temporalibus, omnino suspendimus, auctoritate tibi praesentium injungentes districtius, ut suspensionem procures inviolabiliter observare. Denique velle se declarat (nisi forte, inquit, cedere potius malueris, quod saluti tuae magis credimus expedire) causam, quae inter ipsum et decanum Lingon. pro ecclesia vertitur, super dilapidatione et insufficientia, et aliis multis injuriis et gravaminibus [Col. 0559A] per eum ipsi ecclesiae irrogatis, examinari celerius et canonico fine decidi, ne si fuerit diutius prorogata, cadat irreparabiliter ecclesia Lingonensis, quae jam videtur ex parte maxima cecidisse: committereque Parisiensi episcopo ut utriusque partis allegata reciperet, et vel inter utrosque causam componeret, vel lato judicio canonice definiret; vel alioquin gesta utriusque partis redacta in scriptis et sigilli sui munimine roborata ad se transmitteret, partes Romam intra praefixum terminum mitteret judicium papale recepturas. Jubet interim per praedictum Parisiensem episcopum de procuratore idoneo Lingonensis ecclesiae provideri. Ex tertia vero epistola, quae est 553 numero ejusdem libri, patet inter tot adversarios habuisse, qui causam [Col. 0559B] ejus ageret. Cum enim, inquit papa, decanus et socii ejus cum commissionis Parisiensi episcopo datae litteris Roma recessissent, E. archidiaconus Lingonensis advenit, et institit, ut Petrum de Corbolio, tunc Parisiensem canonicum, mox Senonensem archiepiscopum futurum, virum percelebrem collegam episcopo Parisiensi daret, et impetravit facile. Illum ergo hac epistola nominat, et utrique mandat ut si Garnerium invenerint innocentem, ipsum non solum ab interdicti sententia, verum etiam ab impetitione decani et capituli super objectis, appellatione postposita, penitus absolvant: [Col. 0560A] personales autem quaestiones, si quas idem episcopus, et major archidiaconus adversus decanum, vel aliquos canonicorum habuerint, audiant, et sublato appellationis obstaculo curent terminare, etc. Summi pontificis consilium secutus Garnerius cessisse videtur, et, forte post confectum iter Transmarinum, Claramvallem petiisse, ubi et obiit, et jacet, cum hoc brevi titulo: »Hic jacet dominus Garnerius primo Albae-ripae, deinde hujus monasterii nonus abbas, postea Lingonensis episcopus.« Is porro esse videtur de quo Innocentius anno tertio pontificatus, II Idus Maii, in epistola ad Lingonense capitulum ait: »Cum episcopus vester ipsum episcopatum in manibus nostris resignavit, nos ei pro sustentatione sua de quibusdam ipsius ecclesiae [Col. 0560B] possessionibus fecimus provideri. Verum ei auctoritate praesentium inhibemus ne quidquam de assignatis infeodare, seu alienare, vel quoquo pacto distrahere, etc., praesumat, alias factum irritum decernimus.« Refert chronicon Lingonense post ejus suspensionem, rem interim totam, seu sacram, seu profanam ad episcopos pertinentem administrasse Hugonem de Nuceriis seu Noeriis (de Noyers) Antissiodorensem antistitem, cujus impulsu in locum suspensi nominatus fuerit Hilduinus, qui postmodum fuerit rejectus, iterumque admissus.




[Col. 0559]
D. GARNERII CLARAEVALLIS QUONDAM ABBATIS POSTMODUM LINGONENSIS EPISCOPI SERMONES IN FESTA DOMINI ET SANCTORUM.
(Dom TISSIER, Bibliotheca Patrum Cisterc., Bonofonte, 1660, tom. III, pag. 75.)



SERMO PRIMUS. IN ADVENTU DOMINI.
[Col. 0559C]

Dominus creavit me in initio viarum suarum (Prov. VIII). Carissimi, filii Dei sumus, sed nondum apparuit quid erimus (I Joan. III). Nam quando evacuabitur quod ex parte est, et advenerit quod perfectum est (I Cor. XIII), eruetur oculus scandalizans; et similes ei facti cognoscemus sicut et cogniti sumus (ibid.), quia uno eum amoris oculo intuebimur claritate solis septempliciter clariore [Col. 0560C] (Isa. XXX), qui cecutire non poterit, quia non offuscabit eum vel peccati macula, vel sordidae voluptatis albugo. Nunc interim quandiu nubes carnis et supervenientium fletus amaritudinum non solum exteriores, sed interiores obnubilant oculos rationis, necesse est per speculum in aenigmate contemplari (I Cor. XIII), facientes ei murenulas aureas vermiculatas argento (Cant. I); id est sapientiae similitudines distinctas eloquio. Ad hoc enim Deus Pater sapientiam suam, id est unigenitum [Col. 0561A] Filium suum creavit initium viarum suarum, et in opera sua a saeculo, ut errantibus via esset et dux euntium, festinantium cursus, ignorantium securitas et quaedam nescitarum et desideratarum rerum magistra. Ergo in viarum initio a saeculo creata dicitur; cum Dei Filius creatus in saeculo, sed ante saecula natus ex Deo per conspicabilem speciem subditus creaturae habitum creationis assumpsit. Nam hujus dispensationis mysterium et creationis sacramentum ab initio saeculi et viarum Dei habitu variae creationis apparuit, ad cognitionem scilicet Dei et nostrae aeternitatis profectum. In omnibus siquidem vel ab aeternitate prolatis, vel ad aeternitatem relatis, quaecunque gesta sunt, vel hujus creationis dispensationem praetendunt, [Col. 0561B] vel ipsa sunt ipsa creatio. Factum quippe creaturam eum, per quem facta est omnis creatura, justum est habere testem omnem suae creationis creaturam. Initio igitur viarum Dei, id est initio viarum quibus ad Deum reditur, manifestavit Deus creationis, vel, ut expressius dicam, incarnationis mysterium: et hoc a saeculo, id est ab initio saeculi, quia redeundi ad Deum nulla aptior via inventa est, quam Creatoris creatio, id est incarnatio Salvatoris. Unde de hac creatione dicit Apostolus: Cum venit plenitudo temporis, misit Deus Filium suum in terris, factum ex muliere, factum sub lege (Galat. IV). Et expressius alibi: Induite novum hominem, id est Christum, qui secundum Deum [Col. 0561C] creatus est in justitia et sanctitate veritatis (Ephes. IV). Hoc igitur pro salute massae perditae ab initio saeculi coepit Deus mysterium aperire, sicut in voce deambulantis in paradiso, in angelo qui locutus est ad Agar, in viro qui venit ad Abraham in igne qui Moysi in rubo apparuit: non quod vox illa vel angelus, vel homo, vel ignis Deus esset, sed ad hoc in creaturis apparebat, ut cum eum in assumpta creatura humana apparuisse audires, non alium eum esse crederes quam eum qui, ante assumptum hominem, etiam in aliis creaturis hominibus apparuisset: et quanto vicinius accedebat plenitudo temporis, tanto perfectior, et, ut ita dicam, rotundior eminebat corona anni hujus benignitatis. Et quoniam qui est, ipse idem idipsum [Col. 0561D] est, nec demutatur per tempora, quia aeternus est; nec falli potest, quia sapientia est; sed de futuris certus ut de praeteritis, praeteritum dixit pro futuro, quia futurum habet pro praeterito. Unde illud: Foderunt manus meas et pedes meos (Psal. XXI). Et alibi: Hic est Agnus, qui occisus est ab origine mundi (Apoc. XIII). Idem ergo creatus, qui occisus. Sicut ergo occisus, id est occidendus Agnus praenuntiatus est ab origine mundi; sic creata, id est creanda praedicata est sapientia in initio viarum Dei. Et sicut mysterium occisionis Agni praefiguratum fuit in morte Abel justi, ita sacramentum creationis non solum in ipso Abel, sed et in aliis patriarchis et prophetis, in quibus dolare bene complacuit, signatum est. Ab [Col. 0562A] initio igitur viarum Dei, id est a saeculo et origine mundi curramus per tempora et quae tunc ad nostrae salutis profectum et augmentum fidei fuerunt praesignata, tandem promissa in fine reddita mysteria requiramus.

Descendit Adam de Eden in agrum Damascenum; egressus est Abel in agrum, ubi occidit eum frater suus; ingressus est Noe in arcam; descendit Abraham in Aegyptum, Isaac in agrum ad meditandum; Jacob in Mesopotamiam ad filias Laban; Moyses ingressus est fiscellam scirpeam; Samson descendit in Thamnatha propter Dalilam; David mutat faciem suam coram Achis, Elias in Sarephta descendit ad viduam; Eliseus intrat coenaculum Sunamitis; Tobias descendit in Rages civitatem [Col. 0562B] Medorum; Ezechiel in agrum plenum ossibus mortuorum; induitur Joseph talari tunica; Salomonem induit diademate mater sua; Jonas absconditur sub hedera; venit Amos sycomoros vellicare; missus est Jeremias aedificare et plantare; armatur miles ad singulare certamen; aperit coelestis magister librum signatum signaculis septem; reportare venit pastor bonus ovem perditam super humeros ad gregem; abscondere venit coelestis agricola frumenti granum in terra; securim ad radicem arboris apponit sapiens architectus; ferrum obstinationis humanae in camino mirae dilectionis venit emollire fabri filius; angulari lapide quem reprobaverunt aedificantes utrumque conjunxit [Col. 0562C] parietem aedificator novus; vestem nuptialem nobis texuit textor mirabilis, quam inter duo ligna complevit; tunicam pelliceam coelestis et novus Adam novam consuit et coelestem; calceamentum, cujus corrigiam solvere indignus fuit Joannes, venit calceata majestas in Idumaeam extendere; suscipiunt ostiarii clavem, quae aperit et nemo claudit; claudit, et nemo aperit; venit domum Dei novus exorcista scopis mundare, et super energumenos imperare; recipiunt lectores Ecclesiae librum vitae; cereum novum acolyti; vas mundum et ad nostrum sacrificium praeparatum subdiaconi; tabernaculum ad portandum et ad praedicationis officium verbum Dei diaconi; sacerdotes de manu summi Pontificis holocaustum. [Col. 0562D] Gaudeant igitur homines, quia Deus homo factus est; gaudeant virgines, quia virgo Deum peperit; gaudeant viduae, quia Anna vidua cognovit; gaudeant senes, quia Simeon suscepit; gaudeant pueri, quia puer natus est nobis, et Verbum infans factum habitavit in nobis (Joan. I); gaudeant nobiles Ecclesiae, quia nobilis in portis vir ejus, sedens cum senatoribus terrae (Prov. XXXI); gaudeant servi, quia Dei Filius cum in forma Dei esset, servi formam suscipiens semetipsum exinanivit (Philipp. II); gaudeant peccatores, quia ille qui peccatum non noverat, nec inventus est dolus in ore ejus (I Petr. II), pro peccatoribus factus est hostia pro peccato (II Cor. VI), ut omnium peccata deleret, gaudeant justi, quia justus Dominus, et justitias [Col. 0563A] diligens (Psal. X), in virtute mortis suae judicium bonum judicans juste judicando redemit; gaudeant vivi, quia vita coelesti vivent, et non morientur; gaudeant mortui, quia mori pro mortuis venit vita immortalis; gaudeat omnis creatura, quia Creator omnium, ut omnia esset in omnibus, creatura factus est. Videtis, quomodo sapientia Dei ludit in rerum dignitatibus, in aetatibus, in officiis, in exercitiis, in omni conditione et professione. Sic totum mundum sibi obligat debitorem; sic omnes provocat ad laudem, ad gratiarum actionem, ad devotionem. Et quamvis ad fidei robur, quae in rationabilibus sacramenta sunt, sufficere debuissent, tamen ut fidei forma et religio, in libertatis suae possessione [al. professione] subsistat, inter irrationabilia [Col. 0563B] quaeramus hujus pietatis arcana; incipientes a quatuor elementis, et investigantes creationem sapientiae Dei, id est incarnationem Filii ab initio viarum Dei.

Primo enim fecit Deus quatuor elementa, terram, aquam, aera, ignem; ut cum in istis invenerimus sacramentum, etiam circa eorum ornatum haec eadem contemplemur. Dicit ergo Psalmista: Etenim Dominus dabit benignitatem, et terra nostra dabit fructum suum (Psal. LXXXIV). Haec est corona anni benignitatis (Psal. LXIV); quod terra nostra, id est nostri generis, et humanae terra naturae, dedit et protulit granum frumenti, de quo legitur in Evangelio: Nisi granum frumenti cadens in terram [Col. 0563C] mortuum fuerit, ipsum solum manet (Joan. XII). Super quo Augustinus [(1) 1Kb] : »Se autem dicebat. Ipse erat granum.« Hoc ergo granum absconditum in terra, id est in terreno Virginis utero, terra dedit, id est protulit ipsa Virgo. Hinc est quod, cum Judaei mulierem in adulterio deprehensam adduxissent, legis ei duritiam proponentes, dicebant quod Moyses hujusmodi lapidari praecepit. Jesus autem digito scribebat in terra (Joan. VIII).

Quid est scribere, nisi verbum intrinsecum et invisibile visibile fieri per scripturam? Invisibile erat Verbum vitae; sed visibile factum est per characterem formae servilis. Scripsit autem digito, id est Spiritu sancto, demonstrans quia, cooperante Spiritu sancto, impletum est hujusmodi sacramentum. [Col. 0563D] Spiritus enim sanctus terram, id est Virginem obumbravit (Luc. I), et per assumptionem servilis characteris verbum vitae visibile fecit. O quam digna peccatricis liberatio! quam indigna inimicorum confusio! Aliter enim mulier liberari non posset. Quid tamen scripsit? Terra, terra, terra, Judica hos viros abdicatos (Jer. XXII). In forma Dei aequalis erat Patri; sed formam servi accipiens, factus est ei obediens. Unde: Exaltavit eum, id est hominem assumptum: ut in nomine ejus omne genu flectatur, coelestium, terrestrium, et infernorum (Philipp. II). Coelestium, inquit, id est eorum qui sunt in terra viventium; terrestrium, id est eorum qui sunt in [Col. 0564A] terra lugentium, infernorum, id est eorum qui sunt in terra morientium. Ergo, terra, terra, terra, judica hos viros abdicatos, quia cum terra viventium, lugentium, morientium, id est coelestium, terrestrium et infernorum, genu flectat, et adoret scabellum pedum ejus, id est incarnationem ejus, ipsi soli, qui magis tenebantur credere, scandalizati sunt. Huic etiam alludit sacramento, quod Dominus luto linivit oculos caeci nati (Joan. IX). Nam sicut sputum et pulvis unum lutum; sic Deus et homo unus Christus. Ex hac igitur commistione illuminatus caecus natus; quia saliva capitis, id est sapientia Patris nostro mista pulveri, id est nostrae unita humanitati, genus humanum originali peccato caecatum fide illuminavit, baptismo lavit, confessione [Col. 0564B] mundavit. Sequitur de secundo elemento, id est de aqua.

Dicit ergo Psalmista: Descendet sicut pluvia in vellus (Psal. LXXI). Quae sit autem haec pluvia, aperit liber sapientiae, ubi ait: Aqua sapientiae salutaris potabit eum (Eccli. XV). Ergo aqua sapientiae Patris est Filius, quia et ipse est sapientia Patris. Unde orat Isaias: Rorate, coeli, desuper, et nubes pluant justum (Isa. XLV). Descendit ergo haec pluvia in vellus ovis. Cujus ovis? Matris agni, et illius, inquam, agni, de quo ait Isaias: Emitte Agnum, Domine, dominatorem terrae (Isa. XVI). Et Joannes: Ecce Agnus Dei (Joan. I). Ad hoc etiam sacramentum accedit quod, cum steriles essent aquae Jericho, [Col. 0564C] sal apposuit Eliseus (IV Reg. II). Sed quoniam scriptum est, Aquae multae, populi multi (Apoc. XVII), per aquas Jericho designantur defectus humani; sed cum humanis defectibus sal sapientiae salutaris miscuit Eliseus, id est Christus, ex voluntate Dei Patris Dei Filius tanquam sapientia salutaris suscepit, quos debuit, humanos defectus: sanata est aquarum sterilitas, id est inutilitas populorum. Huic etiam sacramento accedit illud, quod cum antiqui Patres tutassent ignem in puteo, nepotes eorum eruderantes puteum, et ignem quaerentes, invenerunt aquam crassam. Qui fuerunt Patres isti? patriarchae et prophetae antiqui. Isti absconderunt ignem, id est lumen fidei, in puteo, id est in obscura Scripturarum profunditate. Quem ignem, id est, quod fidei [Col. 0564D] lumen, nepotes eorum, id est apostoli, quaerentes, invenerunt aquam crassam, id est, in puteo Scripturarum Christum in figuris absconditum invenerunt. Qui aqua propter susceptos defectus, et crassa propter charitatis pinguedinem, qua sola defectus illos suscepit, vocatur. Ex qua aqua tantus ignis accensus est, ut illa solemnitas festum luminum vocaretur. Adventus siquidem Christi ita totum mundum fide illuminavit, quod ejus festivitas festum luminum jure debeat nuncupari. Unde ipse ait: Ego sum lux mundi (Joan. VIII). Item: Populus qui ambulabat in tenebris, vidit lucem magnam (Isa. IX). Sequitur de tertio elemento, id est de aere.

[Col. 0565A] Legitur ergo, quod post peccatum Adae deambulabat Dominus ad auram post meridiem (Genes. III), id est frigescente charitate et luce declinante appropinquantibus tenebris, Dei deambulantis vocem audierunt Adam et Eva: quod non nisi per creaturam factum est, quia substantia invisibilis et ubique tota, quae est Patris et Filii et Spiritus sancti, corporalibus sensibus locali et temporali motu apparuisse credenda non est. Sed in illa quae tunc audita est creatura, mysterium futurae dispensationis ostendebat. Deambulabat enim non solum praevidentia vel praescientia, sed praedestinatione et pia voluntate, cui nihil resistere potest, quia sicut ait Gregorius, aliquid velle, mente ire est. Ad Auram: Quae vero sit haec aura, ad quam pia voluntate [Col. 0565B] ambulabat, ostendit Elias: qui cum de ostio tabernaculi sui vidisset spiritum subvertentem montes, et conterentem petras, et post spiritum commotionem, et post commotionem ignem, nec in his Dominus apparuisset; tandem sibilus aurae tennis apparuit, et ibi Dominum agnovit (III Reg. XIX). Et bene, quia nihil expressius de Deo dici potuit. Sibilus enim dicitur, ut mitis, ut suavis, et multae misericordiae comprobetur. Et quoniam misericordia ejus super omnia opera ejus, ut mulcebris ejus suavitas annotetur, primo ponitur sibilus, quo misericorditer inspirat ad bene agendum. Unde in Isaia. Sibilabit Dominus muscae (Isa. VII), quia immundo inspirat peccatori, ut veniat ad eum. Unde et sibili divinae sunt admonitiones, sicut in libro Judicum, [Col. 0565C] ut audiat sibilos gregum (Judic. V), id est ut mente suscipiat admonitiones justorum. Aura vero dicitur, propter naturam ejus invisibilem, et nullo pondere corruptionis gravatam; tenuis vero, quia subtilis et incomprehensibilis, et insensibilis est natura. Primo siquidem viderat Spiritum subvertentem montes, et conterentem petras; sed hujus spiritus duritiam et rigorem tollit sibilus. Secundo vidit commotionem; sed hanc commotionem gravem et visibilem removet aura. Tertio vidit ignem; sed hunc consumptivum et sensibilem ignem tollit tenuitas. Deambulabat vero Deus ad auram, id est ad sibilum aurae tenuis, ut misericordiae suae voluntatem ostenderet in subjecta creatura, quia qui jam damnandum vocabat, damnatum, per humanam creaturam [Col. 0565D] assumptam, et subjectam in initio viarum suarum, revocari disponebat: vel ad hoc deambulabat ad auram, ut quia serpentis sibilus cupiditatis ardore utriusque parentis cor inflammaverat, sibilo aurae tenuis post meridiem refrigesceret, ut eadem hora restitueretur homo, qua de paradiso ejectus est, id est post meridiem, videlicet hora nona, qua spiritum tradidit, et ait: Consummatum est (Joan. XIX), Et hoc est, deambulabat ad auram, id est disponebat, et quasi mente tractabat, evocare, et in refrigerium educere mentes sibilo serpentis accensas. Sequitur nunc de quarto elemento, id est de igne.

Legitur: Deus noster ignis consumens est (Deut: IV.) [Col. 0566A] Sive consumens, sive consummans dicatur, utrumque verum est. Ignis enim consumens est, et decoquens ad purum scoriam nostram, et exsiccans faeces. Ignis etiam est consummans et consolidans virtutes. Hic igitur ignis Moysi in rubo apparuit: vidit enim quod rubus et ardebat, et non comburebatur (Exod. III). Quid in hoc, nisi hujus nostrae salutis sacramentum accipitur? Ignis in rubo, Deus in carne figuratur; et hoc fuit primum liberationis Israeliticae signum, quia initium viarum Dei, ut dictum est, fuit incarnationis mysterium. Nunc inter ornatus elementorum hujus dispensationis arcana requiramus. Ornatur igitur terra, vel eis quae sunt et vivunt et sentiunt; sicut sunt animalia, vermes, serpentes; vel illis, quae sunt et vivunt, et non sentiunt, [Col. 0566B] ut vites, arbores, et flores; vel illis, quae quidem sunt, sed nec vivunt, nec sentiunt, ut lapides. Quid igitur in agno, nisi Christus? Ecce, inquit Joannes, Agnus Dei (Joan. I). Quid in vitulo saginato, qui pro filio prodigo occisus est, nisi Christus? Quid in leone, nisi Christus accipitur? Sed alia causa agnus, alia vitulus, alia leo nominatur. Agnus nativitate, vitulus passione, leo resurrectione praedicatur. Unde in Apocalypsi: Vicit Leo de tribu Juda (Apoc. V). Sic etiam tenerrimus ligni vermiculus dicitur. Unde: Ego autem sum vermis, et non homo (Psal. XXI). Nam sicut vermis sine semine de terra vel ligno nascitur, ita Dei Filius sine semine de terra virgine nasci dignatus est. Propter hoc etiam serpenti comparatur, quia mortali carne [Col. 0566C] indutus est. Unde in Evangelio: Sicut Moyses exaltavit serpentem in deserto, ita exaltari oportet Filium hominis (Joan. III). Nam serpens in vecte, Christus in cruce. Merdebantur homines a serpentibus in deserto, intuebantur serpentem in vecte, ita morsibus sanabantur. Nunc in rebus quae sunt, vivunt, et non sentiunt, sacramenta quaeramus. Dicit ergo Psalmista: Et erit tanquam lignum, quod plantatum est secus decursus aquarum (Psal. I). Quod de Christo dictum esse, ipse Christus in alio psalmo testatur, ubi ait: In capite libri scriptum est de me (Psal. XXXIX). Lignum ergo fuit plantatum in terra, hoc est in utero Virginis absconditum: secus decursus aquarum, id est juxta mortalitatem populorum. Qui etiam viti se comparat, ubi ait: Ego sum [Col. 0566D] vitis vera (Joan. XV). Sed et flori. Unde: Ego flos campi, et lilium convallium (Cant. III). Et iterum Isaias: Egredietur virga de radice Jesse, et flos de radice ejus ascendet (Isa. II). Virga enim, id est Virgo nata de Jesse, Christum protulit tanquam florem. Unde et in typum hujus mysterii virga Aaron repente floruit: nam de utroque genere, sacerdotali et regali, dignatus est nasci. Propter hoc et in utroque genere mysterium declaratur. Ipse flos est, cujus odore mortui reviviscunt. Unde Apostolus: Christi bonus odor sumus Deo in omni loco (II Cor. II). Propter quod et Nazaraenus, id est floridus vocatus est. Hinc est, quod ait sponsa: Dilectus meus candidus et rubicundus (Cant. V), quia [Col. 0567A] floribus ejus nec rosa passionis, nec lilium defuit virginitatis. Sequitur de iis quae sunt, sed nec vivunt, nec sentiunt.

Dicit ergo Apostolus: Petra autem erat Christus (I Cor. X): Et bene ipse est petra, quae percussa eduxit aquam. Nam percussus in latere, lavacrum regenerationis, quod fit per aquae mysterium, nobis emisit. Lapis est circumcisionis, quia nisi sit in Christo vitiorum circumcisio, praeputium facta est. Lapis est ad percutiendum et conjungendum: ad percutiendum statuam, ad conjungendum utrumque parietem. Lapis est praecisus de monte sine manibus, quia sine operibus hominum de altitudine uteri virginalis, et de substantia carnis suae natus est. Hic est lapis, de quo legitur in Zacharia: Et in [Col. 0567B] lapide uno septem oculi sunt (Zachar. III), quia in solo Christo plenitudo fuit gratiarum, ut scriptum est. Apprehendent septem mulieres virum unum (Isa. IV). Et crevit in montem magnum, de quo Isaias: Venite, ascendamus in montem Domini (Isa. III). De quo et Psalmista: Mons coagulatus, mons pinguis; ut quid suspicamini montes incaseatos? (Psal. LXVII) Ipse enim est mons incaseatus, id est incarnatus. Unde in Job: Et sicut caseum me coagulasti (Job X). Nunc de secundi elementi ornatu quae consideranda sint, videamus.

Legitur ergo quod, cum Tobias pedes suos lavaret in Tigride, piscis magnus egrediebatur, ut devoraret eum, et timens clamavit dicens: Domine invadit me. [Col. 0567C] Et ait Angelus: Apprehende branchiam ejus, et exentera eum; et cor ejus et fel et jecur repone tibi. Valent enim ad medicinam. Et ait Tobias: Azaria frater, quod remedium habent, quae de pisce jussisti reservari? Qui respondit. Particula cordis super prunas posita, fumo suo extricat omne genus daemoniorum (Tob. VI). Super hunc locum dicit Beda quod, cum Christus in cruce [f. carne] lavaret pedes suos, qui ambulabant super terram, advenit diabolus quaerens, si quid peccati esset in eo, per piscem diabolum signans. Sed quomodo cunctis partibus haec significata conveniant, non video. Nam si cor ejus extricat omne genus daemoniorum, cujus etiam fumus ejicit Asmodaeum, videtur infirma sententia Salvatoris; si Satanas Satanam ejicit, divisum est regnum [Col. 0567D] ejus. Ideo sine praejudicio sententiae melioris, mihi aliter exponendum videtur. Tobias, qui bonus Domini interpretatur, virum bonum in Domino repraesentat. Qui lavat pedes, id est mundat affectus, quia viro bono non sufficit actus mundare, nisi etiam interiores mundet affectus. Qualiter autem mundandi sint, ostendit, cum ait: In Tigride. Sicut enim aqua exteriores sordes lavat, ita confessio interiores. Ergo confessio aquae comparatur: nec cuilibet, sed Tigridi, qui pro velocitate sua Tigris vocatur: velox enim debet esse confessio post peccatum. Tunc invadit eum piscis magnus, ut devoret. Piscis, qui inter procellas hujus maris magni et spatiosi [Col. 0568A] natavit pacificus, ut scriptum est: Cum his qui oderunt pacem, eram pacificus (Psal. CXIX): quippe qui et squamis patientiae tumentes fluctus confringebat in passione, et quasi pennulis spe resurrectionis se sublevabat. Hinc est quod partem piscis assi post resurrectionem discipuli comederunt. Duae siquidem sunt in Christo naturae, divinitas et humanitas: una impassibilis, altera passibilis. Natura igitur passibilis dicitur assa, quia passa: et ponitur pars pro natura, quia nullius rei debet Deus pars dici, nisi forte causative dicatur, ut ibi: Portio mea, Domine (Psal. CXVIII). Et Jeremias: Pars mea, Domine, dixit anima mea (Thren. III). Totus enim Deus, totus homo: sed non totum, quia non totum Deus, nec totum homo; nec in [Col. 0568B] parte Deus, vel in parte homo; quia alia natura Deus, alia homo. Hanc partem, id est carnem passam, comestibilem dedit discipulis dicens: Accipite et manducate ex hoc omnes; hoc est corpus meum (Matth. XXVI). Sed ubi bonus, nullum ad haec sciens idoneum, timet timore filiali, id est veretur dicens: Domine, invadit me (Tob. VI). Quis ego sum, ut invadat me, id est vadat in me, et me devoret, id est cum aviditate me sibi incorporet? Tale quid habes in esu agni paschalis Caput, sit Scriptura, cum intestinis, vorabitis (Exod. XII), id est cum aviditate vobis incorporabitis. Ostendit autem angelus, quod partim meritum, partim gratia facit idoneum: meritum, cum ait: Apprehende [Col. 0568C] branchiam ejus (Tob. VI). Apprehende manibus, id est operibus, branchiam ejus, id est verba ejus, id est operibus comple mandata: ecce meritum. Et ne diffidas, quasi gravia sint et importabilia; scias quod in solo charitatis affectu consistunt Exentera piscem, et considera viscera misericordiae, in quibus visitavit nos; et repone tibi, id est ad utilitatem tuam repositam habe in mente tua, cor, id est affectum dilectionis, quia tradidit semetipsum pro nobis, et fel, id est amaritudinem passionis, scilicet quomodo colaphis caesus, verbis derisus, sputis oblitus, crucifixus, lanceatus; et jecur, id est effusionem sanguinis (nam in jecore fons sanguinis est), id est quomodo vel in circumcisione, vel in sudore, vel in flagellatione, vel in crucifixione, vel [Col. 0568D] in lanceatione, pro te sanguinem fudit, quia si haec omnia super prunas ardentes posueris, id est super affectus cordis devotione ferventes posueris; fumus, id est fama et odor memoriae, omne genus daemoniorum expellit. Sequitur de ornatu tertii elementi, hoc est de aere.

Ornatus est aer avibus. Dicit autem Job: Semitam ignoravit avis, nec intuitus est eam oculus vulturis (Job XXVIII). In quo verbo populum Judaicum redarguit, qui Dominum ad coelos ascendisse credere noluit, nec ejus praecepta per obedientiam approbavit. Et bene Christus vulturi comparatur, quia sicut Ambrosius ait [(2-3) 1Kb] , sine maris coitu mater [Col. 0569A] vulturis impraegnatur, et sine seminis infusione concipitur vultur et nascitur. O gens incredula, frons attrita! dare Deus potuit avibus quod sibi non potuit? Nam qui naturam fecit, et ipsis vulturibus ipsam dedit, quid mirum, si sibi eam reservavit? Nasci potest vultur de femina sine mare, et Christus nasci non potuit de Virgine sine patre? Et quoniam circa naturam avium multa et evidens est comparatio sacramentorum, dare volumus occasionem sapientibus breviter transeundo, ut in libris colligant avium naturas, et ex naturis eliciant abscondita sacramenta. Ut ergo dictum est, Christus fuit vultur nascendo, compatiendo pellicanus, obedientia pophinellus, alcio, quando mirabiles elationes maris (Psal. XCII), et tumentes fluctus ejus confregit; [Col. 0569B] scilicet cum imperaret ventis et mari. Pasciscendo turtur, pascendo columba, gallina precando, dilectione pelargus, id est ciconia, ardea praedicatione, passione nycticorax, passer solitarius, cum in passione relictus, torcular calcavit solus (Isa. LXIII), resurrectione phoenix, aquila in ascensione. Sequitur de ornatu ignis:

Quia natura ignis semper ad superiora tendit, necesse est ignea esse lumine vel calore, quibus ornata sunt superiora, id est ea quae sunt in firmamento, scilicet sol, et luna et stellae. In istis ergo Christus multipliciter figuratur: In sole, quia scriptum est: Vobis autem timentibus Deum orietur sol justitiae (Malac. IV). De quo etiam dicitur ad Mariam: [Col. 0569C] Felix namque es, sacra virgo Maria, et omni laude dignissima, quia ex te ortus est Sol justitiae Christus Deus noster (Offic. Eccles.). Et bene sol vocatur, qui illuminat, exsiccat, consolidat. Fide illuminat, sordes exsiccat, virtutes consolidat. Vel quoniam luxit in tenebris, sicut scriptum est: Populus qui ambulabat in tenebris, vidit lucem magnam (Isa. IX). Bene luna, id est luminum una, id est prima, haec Dei sapientia nominatur. Unde scriptum est: Quoniam peccatores intenderunt arcum, paraverunt sagittas suas in pharetra, ut sagittent in obscura luna rectos corde (Psal. X). Nam quod nostro translatio habet, in obscuro, altera dicit, in obscura luna. Sagittant ergo peccatores rectos corde, causam nocendi habentes ex obscura [Col. 0569D] luna, id est ex sapientia et luce divina sub nube carnis abscondita. De pharetra quippe cordis sui hujusmodi sagittas emittunt, ut sagittent rectos corde. Quomodo potest fieri impassibilis passibilis, immortalis mortalis, creator creatura? Hoc enim dicunt in obscura luna, ignorantes quod Dominus in templo Sancto suo, Dominus in coelo sedes ejus (ibid.): oculi ejus hoc modo in pauperem respiciunt (ibid.); sed ipsi citra humanae naturae mensuram divinae potestatis infinitatem coarctantes, non intelligunt, quod infinitae aeternitatis operatio infinitam exigat metiendi opinionem, ut cum Deus homo, et immortalis mortuus, et aeternus sepultus est, non sit intelligentiae ratio, sed pietatis exceptio. Ita rursum econtrario, non sensus, sed virtutis sit [Col. 0570A] modus, ut Deus ex homine, ut immortalis ex mortuo, ut aeternus sit ex sepulto. Vel stellae comparatur Christus, ut ait Balaam: Orietur stella ex Jacob, et consurget homo ex Israel (Num. XXIV): ille, inquam homo, de quo alibi: Nunquid Sion dicet: Homo, et homo natus est in ea, et ipse fundavit eam Altissimus (Psal. LXXXVI). Et alibi: Homo est, et quis cognovit eum? Hinc Dominus per Joannem ait: Qui vicerit, dabo ei stellam matutinam (Apoc. II), id est Christum. Confiteantur ergo tibi, Domine, omnia opera tua (Psal. CXLIV), qui solus haec mirabilia fecisti in coelo et in terra, in mari et in omnibus abyssis (Psal. CXXXIV); ita ut inexcusabilis sit omnis infidelis, fidelis autem digna certus retributione, quando venies judicare vivos et mortuos, et saeculum [Col. 0570B] per ignem. Amen.



SERMO II. IN ADVENTU DOMINI.

Colligite quae superaverunt fragmenta, ne pereant (Joan. VI). Multae siquidem micae cadunt de mensa dominorum nostrorum; quas nos utinam tanquam catuli colligere mereamur. Hoc autem dixerim, fratres, quoniam si de corporali cibo collecta sunt fragmenta, multo melius de spirituali colligenda videntur. Meminisse quippe debet charitas vestra qualiter in praecedenti sermone per qualescunque similitudines quantulamcunque praedicaverim notitiam Salvatoris. Sed unde hoc mihi? vel quis ego; aut quid ego? Quomodo natura inferior causam [Col. 0570C] naturae superioris intelliget, aut subjacebit humanae conditioni ratio coelestis? Excedit enim humanam mentem Dei potestas; ad quam si se infirmitas protendet, magis infirma reddetur, quoniam intra conscientiam infirmitatis est quidquid infirmi conscientiae subdi potest. Moyses siquidem, qui merito sanctitatis loquebatur Deo, sicut solet loqui amicus ad amicum suum (Exod. XXXIII), videre faciem Dei non meruit, sed cum multum rogaret, audivit a Domino: Non poteris faciem meam videre, et vivere. Non enim videbit homo faciem meam, et vivet. Sed est locus penes me, et stabis supra petram, statim ut transiet mea majestas: et ponam te in specula et tegam manu mea super te, donec transeam; et tunc videbis posteriora mea; nam facies mea non apparebit [Col. 0570D] tibi (ibid.). Per faciem, illa Dei forma, in qua non rapinam arbitratus est, esse se aequalem Deo Patri (Philipp. II), quam nemo videre potest et vivere, figuratur. Per posteriora vero humanitas ejus accipitur: quae vel propter extremitatem mortalitatis postera dicta est, vel quod eam prope in fine saeculi assumpsit. Illam ergo faciem, quae rapit animam desiderio sui, tanto ardentiorem, quanto mundiorem; et tanto mundiorem, quanto ad spiritualia resurgentem: tanto vero ad spiritualia resurgentem, quanto a carnalibus morientem; quandiu peregrinamur a Domino, et per fidem ambulamus, non per speciem, nemo videre potest. Sed posteriora ejus, id est incarnationem, quoquomodo videre, id est intelligere possunt, qui in solido fidei fundamento [Col. 0571A] sunt: quod petra significat. Et quoniam nostrae fidei meritum in resurrectione corporis ejus est, sicut Apostolus ait: Si credideris, inquit, quia Deus illum suscitavit a mortuis, salvus eris (Rom. X). Nam mortuam ejus carnem in cruce, ipsi etiam inimici credunt; sed eum resurrexisse non credunt. Nos firmissime credentes, tanquam de petrae soliditate certificemur. Unde non vult, nisi cum transierit, videri posteriora ejus, ut in ejus resurrectione credatur. Unde Joannes: Ante diem festum Paschae, sciens Jesus quia venit ejus hora, ut transeat ex hoc mundo ad Patrem, etc. (Joan. XIII.) Sed quid est, quod ait: Est locus penes me, et stabis super petram? (Exod. XXXIII.) Nam quis locus est penes Deum, qui attingit a fine usque ad finem [Col. 0571B] fortiter? (Sap. VIII.) Sed intelligitur locus penes eum ipsa Catholica Ecclesia; ubi salubriter videt Pascha Domini, id est transitum Domini; et posteriora ejus, id est corpus ejus, qui credit in resurrectione ejus.

Faciem ergo Dei, id est majestatem divinitatis, videre, id est intelligere in hac vita, ubi corpus mortuum propter peccatum corrumpitur, et aggravat animam, nemo potest. Sed posteriora videri inter torcularia pressurarum quomodo possunt? Quia incarnationem ejus illi maxime, qui intra Ecclesiam Dei stant, in solido fidei intelligunt. Hinc etiam est quod vir ille secundum cor Dei, rex et propheta David, cum supernae beatitudinis gaudium cogitationibus explorare vellet, nec posset, [Col. 0571C] ad illud filiis Core, id est Ecclesiae, psalmum Pro torcularibus posuit, ut pressuras suas vel per patientiam tolerare, vel per fortitudinem contemnere, vel per dilectionem evitare scirent, ita dicens: Quam dilecta tabernacula tua, Domine virtutum! concupiscit et deficit anima mea in atria Domini (Psal. XXXIII). Videtis quam cito explorator iste redit in Jericho: Jericho quippe quae luna interpretatur, defectum significat. Dicit autem: Concupiscit et deficit anima mea in atria Domini. Non potest ad thalamum, non ad palatium pervenire, qui se confitetur in atria defecisse. Et quid mirum? Quis enim, non dico divini secreti thalamum, sed supernae beatitudinis commune promissum apprehendere [Col. 0571D] potest? Oculus, ait Scriptura, Deus, non vidit absque te, quae praeparasti diligentibus te (Isa. LXIV). Et iterum: Nec oculus vidit, nec auris audivit, et in cor hominis non ascendit quae praeparavit Deus his qui diligunt eum (I Cor. II). Quidquid ergo jucunditatis, quidquid beatitudinis mentibus humanis potest subjacere, totum pertinet ad atria Domini: sed ultra est, quod est palatii. Incomparabiliter autem ultra, quod dicitur secretum thalami, de quo scriptum est: Et ipse tanquam sponsus procedens de thalamo suo (Psal. XVIII), id est de divinitatis suae secreto. Non ergo pervenit ad thalamum, qui defecit in atrium: tamen ita deficiendo profecit, quia sic deficere proficere est. Nam quanto circa cogitationes hujusmodi quisquam se proficere [Col. 0572A] credit, tanto deficit; et quanto deficere, tanto proficit. Elias qui raptus est (IV Reg. XIII), ne malitia mutaret intellectum illius (Sap. IV), aut ne fictio deciperet animam illius, quando vel in spiritu vehementi, vel in commotione, vel in igne Dominum intelligere posse crederet, imperfectum suum statim cognovit; dicens, quod nec in spiritu, nec in commotione, nec in igne Dominus apparuit (III Reg. XIX). Sed quando cogitatio sua quasi sibilus aurae tenuis evanuit et defecit, tunc in ea Dominum esse recognovit (ibid.). Profecit igitur, cum deficeret, qui defectum suum intellexit, cum proficere se crederet

Sic igitur tantos terrae promissionis exploratores Raab meretrix abscondit sub stipula lini, nec liberationis [Col. 0572B] exitus patet eis, nisi per funem coccineum in fenestra (Josue II). Quis ergo, cujus naves euntes in Tharsis, nihil aliud revehunt, nisi simias et pavos? (III Reg. X.) Ebur quippe raro, rarius argentum, aurum rarissime. Ideo rarissime dico, quoniam si ad considerandum, utrum aquae diluvii sint imminutae, de arca cordis columbam emitto (Gen. VIII), multum est, si posteriora ejus sint in pallore auri (Psal. LXVII). Et quid est Raab meretrix nisi caro peccati; et quid est stipula lini, nisi terrenae inhabitationis corruptio? Quid est ergo, quod Raab meretrix abscondit exploratores sub stipula lini, nisi quod alibi scriptum est: Corpus quod corrumpitur aggravat animam, et deprimit terrena inhabitatio sensum multa cogitantem? (Sap. IX.) [Col. 0572C] Plerumque enim, cum ipsi sancti viri coeleste gaudium volunt cogitationibus explorare, propter carnalium molestias pressurarum, non possunt perficere quantum volunt: sufficit tandem in signum liberationis et libertatis coccinum in fenestra, id est intelligentia passionis in memoria. Christi enim passio nostrae libertatis et liberationis est occasio. Scriptum est enim: Si vos Filius liberaverit, vere liberi eritis (Joan. VIII). Libertatem ergo contemplari per coccinum in fenestra, id est de Dei Filio cogitare passibilia et humana, deficere est in atria. Hoc autem aurum, argentum, et ebur, quae sanctorum naves revehunt, euntes in Tharsis; naves enim sunt cogitationes, [Col. 0572D] quae tunc mittuntur in Tharsis, cum circa gaudii explorationem intendunt: Tharsis quippe exploratio gaudii interpretatur. Et cum nihil revehunt cogitationes, nisi coelestem fulgorem tanquam aurum, vel quod capit sermo divinus tanquam argentum, vel quod habet fidei robur tanquam ebur, aurum argentum, ebur, revehunt de Tharsis naves, sed vix contingere solet, ut absque simiis et pavis ista deferantur. Nam saepius simiae vel pavi sine illis, quam illa sine simiis et pavis solent deferri. Quae est Tharsensis simia? Gaudium fallax et falsum, sicut eorum, de quibus scriptum est: Qui laetantur, cum male fecerint, et exsultant in rebus pessimis (Prov. II). Quia vero pavorum pulchritudo vel utilitas tota est in plumis, pavo de Tarsis non immerito [Col. 0573A] vanum gaudium figuratur, sicut eorum gaudium, de quibus scriptum est: Sedit populus manducare et bibere, et surrexerunt ludere (Exod. XXXII). Ista tamen ipsi plerumque sancti cogitant, ut fortius ea contemnant, ut devotius praeceptis divinis inhaereant, ut magis ac magis quae coelestia sunt appetant, quia quanto vel vanitates vel deceptiones temporalium cogitant gaudiorum, tanto et devotius ea diligunt, et fortius ista contemnunt. Nunquam enim sine auro, argento, vel ebore, simias et pavos naves Salomonis legimus detulisse. Sed vae mihi, cujus naves nihil aliud quam pavos aut simias portare noverunt! Nam si columbam, id est spiritualem cogitationem de arca cordis emitto, in signum diminutionis aquarum, quae saepius intrant [Col. 0573B] ad animam meam, multum arbitror, si posteriora dorsi ejus sint in pallore auri (Psal. LXVII). Quae sunt posteriora columbarum? Spiritualium reliquiae cogitationum.

Cum igitur reliquiae cogitationum diem festum agere volunt Deo, constituunt diem illi solemnem in condensis (Psal. LXXV); quia posteriora dorsi columbae sunt in pallore auri. Vix enim de Deo aliqua anagogice cogitantur; sed pene penitus cum enigmaticis phantasiarum condensis. Fateor, navis mea nihil de Tharsis, praeter vanas et deceptorias phantasias, quas cum multa revehi densitate, novit reportare. Propterea videns Rachel Liam fecundam fuisse, et Zelpham super genua dominae suae peperisse, multam indignationis materiam [Col. 0573C] visa est concepisse. Primo quia pro mandragoris Ruben destituta est ab amplexibus viri; secundo quia detecta sunt idola, quae absconderat sub stramento cameli; tertio quod saltem Balam famulam suam nondum Jacob receperat amplexu virili (Gen. XXX). Lia quippe quae lippa erat, et laboriosa dicitur, activam vitam; Rachel vero, quae venusto erat aspectu, et ovis interpretatur, contemplativae vitae simplicitatem repraesentat: quas vitas in scientiam et sapientiam dividit Augustinus. Unde Job: Ecce pietas sapientia: Abstinere a malo scientia est (Job XXVIII). In hac differentia, ait Augustinus, intelligendum est, ad contemplationem sapientiam, ad actionem scientiam pertinere. Est [Col. 0573D] autem sapientia duplex, quia vel ea quae dicitur a sapore [(4) 1Kb] sapientia nominatur. Primae meditatio, secundae parti deseruit contemplatio. Nam activae vitae, id est Liae, solet cogitatio deservire.

Sunt igitur tria, cogitatio, meditatio, contemplatio: quae licet indifferenter aliquando ponantur, multis tamen differre noscuntur. Est quippe cogitantis animus similis viatori, qui ad locum ire festinat destinatum, sed inter erroris devia quaerit quam ignorat rectitudinem semitarum. Meditationis autem officium est, ut viator post multa devia et erroris pericula, viam illam ingrediatur, quae [Col. 0574A] ducit Bethsames, quam tectam candore notabili intelligit esse galaxiam. Unde currens in directum, non declinat ad dexteram vel sinistram, donec inveniat et veniat ad locum destinatum. Contemplatus vero jam loco proximus, affectato stupet animo, totus extra se factus; supra se positus aures erigit, ut audiat symphoniam et chorum; oculos aperit, ut miretur locum utilem et amoenum. Stupet ad sapientiam Regis, ad doctrinam legis, ad habitationis situm et habitantium ritum. Clamat ore, clamat corde: Usquequo, Domine, oblivisceris me in finem? (Psal. XII.) Trahe me post te, in odorem unguentorum tuorum curremus (Cant. I). Quia igitur cogitatio errantium more laborat, et lippa quasi per noctes quaerit quem desiderat, activae vitae dicitur [Col. 0574B] deservire. Sed quid dicit sponsa? Per noctes quaesivi, quem diligit anima mea; quaesivi, et non inveni (Cant. III). Et bene cogitatione non invenitur, ad quem nec contemplatione pervenitur. Per noctes inveniri non potest, qui nulla similitudine comprehendi potest. Guttae quippe sunt noctium phantasiae similitudinum. Hae sunt mandragorae Ruben (Gen. XXX): mandragorae quippe similitudinem quidem habent humani corporis, sed non veritatem. Quae bene dicuntur esse Ruben, id est videntis in medio. Quia enim coelum superius, infernus inferius, in medio mundus, sicut ad inferiora oculos inclinat timor servilis, ad superiora elevat filialis, sic erigit ad media timor initialis. Est enim initialis timor mista cum pavore dilectio. Cum igitur [Col. 0574C] quis per quasdam mundi similitudines nititur apprehendere Creatorem, Lia quidem fecunda redditur; sed Rachel ab amplexu viri defraudatur. Hinc est quod cum philosophi invisibilia Dei a creatura mundi per ea quae facta sunt, intellecta conspicerent (Rom. I), Liam quidem fecundam reddebant, sed Rachelem sterilem relinquentes, evanuerunt in cogitationibus suis, et obscuratum est insipiens cor eorum, mutando gloriam incorruptibilis Dei in similitudinem imaginis corruptibilis hominis, et volucrum, et quadrupedum, et serpentium (ibid.). Unde non immerito sermo divinus comparat eos camelis, qui quidem ruminare sciunt, sed ungulam non dividunt, quia et ipsi cogitationibus ruminabant, [Col. 0574D] sed quid, aut propter quid dici debuit, non attendebant. Propter hoc lapsi sunt in haec figmenta, quae stramentis comparat Scriptura. Abscondit quippe Rachel idola sub stramentum cameli (Gen. XXXI), quia coelestis sapientia mundi similitudines divinis comparatas exemplis non attribuit veritati, sed supponit philosophorum figmentis.

Tergat igitur lippitudinem oculorum, et pituitae suae molestiam Lia, ut fruatur Jacob concupitis suae Rachelis amplexibus, donec pariat in sapore sapientiae Joseph, vel Benjamin in sapientia sapiente. Nato siquidem Benjamin imposuit ei mater nomen [Col. 0575A] Benoni: sed pater mutavit nomen, in Benjamin (Gen. XXXV). Benoni filius doloris dicitur, Benjamin vero filius dexterae interpretatur. Haec est ergo sapientiae doctrina, de qua dicit Apostolus ad Hebraeos: Disciplina quidem in praesenti non est gaudii, sed maeroris: sed postea pacatissimum exercitatis reddet justitiae fructum (Hebr. XII). Parit ergo sapientia doctrinam, quae in praesenti non est gaudii sed moeroris, id est Rachel Benoni: sed postea pacatissimum exercitatis justitiae fructum reddit, sicut postea nomen ejus mutatum est in Benjamin. Peperit etiam Joseph filium accrescentem et decorum aspectu (Gen. XXXV): contra quem frater sui jurgati sunt, et inviderunt ei habentes jacula. Haec est illa sane doctrina, de qua Dominus ait: Discite [Col. 0575B] a me, quia mitis sum, et humilis corde. Jugum enim meum suave est, et onus meum leve (Matth. II). Quid hoc verbo sapidius, quid dilectius? Et tamen inviderunt ei fratres sui, et jurgati sunt: quia Judaeis quidem scandalum, et Gentibus stultitia est: nobis vero virtus et sapientia Dei est, haec doctrina. (I Cor. I) Ad utramque doctrinam nos mittit sermo divinus a principio vobis propositus. Ecce, ait Scriptura, Adam quasi unus ex nobis (Gen. III). Potest enim esse vox Dei Patris loquentis in Moyse; vel vox angeli loquentis ad Moysen, vel etiam ipsius Moysis. Quod si Dei Patris esse intelligatur, potest esse ironicum, vel anagogicum. Ironicum, si de primo Adam intelligatur, de quo dictum est: Primus Adam de terra terrenus (I Cor. XV); anagogicum, [Col. 0575C] si de secundo, de quo subditur: Secundus de coelo coelestis (ibid.). Quod si de primo Adam accipitur, illud quasi erit similitudinis; si de secundo, erit expressio veritatis, sicut et ibi: Et vidimus gloriam ejus, gloriam quasi unigeniti a Patre (Joan. I). Si de primo intelligatur littera, sic distinguetur: Ecce Adam quasi unus ex nobis factus, sciens bonum et malum (Gen. III).

Et nota quod quando peccavit Adam, in tres personas blasphemavit. Tria enim promisit ei serpens dicens: Nequaquam moriemini (ibid.), cui verbo consentiens blasphemavit in Spiritum sanctum. Nam cum factus esset in animam viventem, credidit se fieri posse in spiritum vivificantem. Et iterum: [Col. 0575D] Eritis sicut dii (ibid.). In hujus verbi consensu blasphemavit in Patrem. Deus enim potentiae nomen est. Potentia vero attribui solet Patri nomine, et non re. Item subjunxit: Scientes bonum et malum. In hoc blasphemavit in Filium; quia sapientia Filio solet attribui, nomine dico, non re. Ideo qui habitat in coelis irridet eum, et subsannat dicens: Ecce Adam quasi unus ex nobis. Voluit esse immortalis, et mortuus est propter peccatum. Voluit esse omnipotens; et sui ipsius potentiam amisit. Voluit esse sapiens; sed, apertis oculis, nihil quam se nudum virtutibus, et gratuitis spoliatum cognovit. O vere sapientia moeroris, non gaudii, quia qua ratione filiis parcet, qui patri omnium non pepercit! Si sic propter inobedientiam de paradiso [Col. 0576A] ejectus est accola paradisi, quid nobis inobedientibus erit, quorum incolatus prolongatus est pro peccatis, nec nisi cum habitantibus Cedar habitare meremur? (Psal. CXIX.) Pacatissimum tamen exercitatis reddet per hoc fructum (Hebr. XII), cum hoc exemplo timidiores et cautiores redduntur, et ad obedientiam promptiores. Timeo domum proximi jam accensam

Nam tua res agitur, paries cum proximus ardet. (HORAT. Ep. 1, ep. 18, vers 84.)
Quod si de secundo Adam sermo dicatur, nihil sapidius est, quam audire, Ecce Adam quasi unus ex nobis. Hoc enim est, quod Apostolus ait: Qui praedestinatus est filius Dei in virtute (Rom., I): id est, praedestinatum est, ut ens homo esset filius Dei in virtute. [Col. 0576B] Magnum pietatis sacramentum, ut unus atque idem esset et filius Dei, et filius hominis. Unde Adam homo interpretatur. Unum dico, sed non unum: idem dico, sed non idem. Idem dico in persona, sed non idem in natura. Non enim est una natura Dei et hominis, quia non convertibilis ad invicem natura in naturam; sed una persona est Deus et homo. Ecce, ait, Adam, id est, homo, quasi unus ex nobis.

In assumpta natura non desiit esse unus ex nobis: non desiit esse quod erat, sed esse incoepit quod non erat, unus ex nobis. Quod in typo veritatis hic dicitur, hoc in veritate typi alicubi dicit Dominus: Ego et Pater unum sumus (Joan. X). Sicut sumus, sic ex nobis solitudinem tollit, sicut unum sic et unus diversitatem. Neque enim solitario convenit [Col. 0576C] et sumus et ex nobis: neque rursus a se diverso unum et unus. Per hoc ergo quod dicit unus, tollit diversitatem a natura; per hoc quod addit ex nobis, removet solitudinem a personis. Simile est quod alibi dicitur: Faciamus hominem ad imaginem et similitudinem nostram (Gen. I). Per hoc, quod pluraliter ait, faciamus, tollit solitudinem; per hoc quod singulariter ait, ad imaginem, tollit diversitatem.

In hoc igitur tota theologicae veritatis pendet assertio, ut in confessione unius solius Dei solitudinem removeat a personis, et cum tres personas confitetur, diversitatem removeat a natura. Nam propter hoc desperata in se, et saeva in omnes impiae [Col. 0576D] temeritatis ingenia haereticorum imposuerunt dictis intelligentiam, potius quam exspectarunt ex dictis; sensum attulerunt verbis, potius quam retulerunt ex verbis. Unde potentem Dei naturam ex naturae suae infirmitate coarctantes, et intra fines sensus sui indefinita concludentes, ex his duabus venenosis radicibus diversae virus haereseos effuderunt. Unde Sabellius sic solitudinem praedicare volebat, ut nullam in personis pluralitatem praedicaret. Unde sicut illud dicebat esse Filium, quod et Patrem: ita ipsum eumdem Filium, quem et Patrem. Arius vero e converso sic diversitatem praedicabat; ut sicut alium Patrem, et alium Filium affirmabat, sic aliud. Manichaeus vero id quod in Virgine fuit, portionem divinae substantiae praedicavit, [Col. 0577A] et Dei Filium esse voluit, quod ex Dei substantia parte aliqua deductum in carne apparuit: et sic in Filio divinae substantiae portionem quasi divisam et desectam commentatus est. Valentinus quoque ridicula quaedam et foeda commentans, ut naturam Filii separaret a natura Patris, cum praeter Deum principem familiam deorum, et numerosas vanitatum potestates introduxisset, Verbum Dei, id est Filium Dei, non aliud esse natum, quam prolatum divinae voluntatis mysterio asseruit. Hierarchas etiam nesciens unigeniti nativitatem, Patrem et Filium quasi unius lucernae duo luminaria praedicavit, dicens quod sicut lampas eodem papyro utroque capite lucet, et oleum quasi media materies lumen ex se utrumque protendit, ita Patris et Filii [Col. 0577B] eadem substantia continet utriusque luminis naturam. Photinus autem Filium Dei creaturam a Deo perfectam, sed non sicut caeteras factum creaturas, sed ex nihilo, et ex non existentibus, ad hoc ante saecula creatum, ut per eum Deus omnia faceret, commentatus est. Quem ea causa Filium Dei affirmabat, sicut et nos per gratiam filii Dei vocamur, et ea causa dictum, sicut dictum est: Ego dixi: Dii estis (Psal. LXXXI). Sic Cocyti glareis dulcis capitum multorum Cerberus latrat, et virus effundit.

Nos autem Filium ita a Patre natum confitemur, ut divinitatis unitatem non dividamus; sed sic Filius a Patre est, ut alius sit in persona, idem natura: [Col. 0577C] et sic unum natura, quod non idem est in persona: nec sicut mentitus est Manichaeus aliqua est in Filio divinae substantiae portio, sed totus Deus ex toto Deo, unus ex uno, verus ex vero, non desectus, sed natus est. Nec sicut Valentinus manere prolationem temerarii actoris furore quaesitam confitemur; sed a Patre Filius natus per nativitatem suam non adimit esse, quod Deus est; neque ipse in nativitate non Deus est: et quod Deus non coepit esse, et sic a Patre prolatum, ut ipsa prolatio nativitas esse credatur. Nec sicut mentitus est Hierarchas ex eadem substantia Pater et Filius, quasi ex eodem oleo duo lumina accensa sunt; sed sicut Deus ex Deo natus, et lumen ex lumine, quod sine detrimento sui naturam suam praestet, ut quod [Col. 0577D] habet, tribuat, et quod dederat, habeat; nascaturque quod sit, cum non aliud quam quod est, natum sit, sitque utrumque unum; dum ex eo quod est, nascitur; et quod nascitur, neque aliunde, neque aliud est. Est enim lumen ex lumine. Neque enim, sicut dicit Photinus, creatura seu factura est; quia in principio erat Verbum (Joan. I). Non enim dicitur, in principio fecit Deus Verbum, sicut dictum est: In principio fecit Deus coelum et terram (Gen. I). Fit in principio quod creatur; et non erat, cum crearetur. Non ergo erat in principio, quod fiebat in principio. Ergo quod erat in principio, in principio non fiebat. Pone ergo quodvis tua opinione principium, non tenes ex principio. In principio erat Vebum. Ergo quod in principio erat Verbum, exigit omne [Col. 0578A] faciendi principium. Non ergo factura est, qui totius facturae praecedit omne principium. Propter hoc ad amputandas illas, quas supra diximus erroris radices, id est diversitatem et solitudinem, quatuor modis occurrit sermo divinus; nominum distinctione, nativitatis generatione, virtutis potestate, honoris aequalitate. Sunt enim quaedam de Deo nomina, quae dicuntur ad invicem, id est relative, et haec solitudinem tollunt, ut Pater, Filius, gignens, genitus; mittens, missus; et hujusmodi: Alius est Pater, alius Filius; alius gignens, alius genitus; alius mittens, alius missus: et hoc ex sermone divino multis modis cognitum est, dum de Filio protestatur, dicens: Hic est Filius meus dilectus, in quo mihi complacui (Matth. III). Dum de Patre profitetur [Col. 0578B] Filius dicens: Omnis plantatio, quam non plantavit Pater meus coelestis, eradicabitur (Matth. XV). Dum ipsum Altissimi Filium nasciturum praedicat angelus dicens: Ne timeas, Maria, invenisti gratiam apud Dominum. Ecce concipies et paries, et vocabitur Altissimi Filius (Luc. I). Sed et hoc idem Osee testatur, dicente Domino in Osee: Ex Aegypto vocavi filium meum (Osee. XI). Hoc idem etiam Apostolus ita dicens: Propter nimiam charitatem suam, qua dilexit nos Deus Pater, Filium suum misit in similitudinem carnis peccati (Ephes. II). Testatur hoc et Caiphas: Tu es, ait, Filius Dei benedicti? (Marc. XIV.) Non negat his verbis Filium Dei, sed de persona quaerit, utrum homo ille sit Filius Dei. Testatur etiam et gentilis. Unde centurio: [Col. 0578C] Vere Filius Dei erat iste (Matth. XXVII). Testatur insuper ipse diabolus: Quid mihi et tibi, ait, Jesu, Fili Dei? Venisti ante tempus perdere nos (Luc. IV).

His igitur nominibus tollitur solitudo; sed diversitas, nominibus quae dicuntur ad se. Nomina autem quae dicuntur ad se, sunt haec, Natura, essentia, et secundum latinos Substantia. Nam secundum Graecos nihil aliud est substantia, quam persona. Ideo autem ad se dicuntur, quia relativa non sunt. Unde his nominibus in Deo haec unitas praedicatur, ut sicut de singulis personis singulariter, ita de omnibus simul personis non pluraliter, sed singulariter, dicantur. Pater enim Deus est, natura, essentia, substantia: similiter et Filius; et similiter [Col. 0578D] Pater et Filius unus Deus, una natura, una essentia, una substantia. Nam de Filii divinitate nos certos reddit Deus Pater per Isaiam, ita dicens: Labor Aegypti et mercatus Aethiopum, et Saba viri excelsi ad te transibunt, et tui erunt servi, et adorabunt te, teque deprecabuntur, quia in te est Deus, et praeter te non est Deus: vere tu es Deus absconditus (Isa. XLV). Quis enim est Deus, in quo est Deus, nisi ille, qui de seipso ait: Ego in Patre, et Pater in me est? (Joan. XIV.) Hoc et Jeremias testatur dicens: Hic est Deus, extra quem non aestimabitur alius: qui adinvenit omnem viam disciplinae, et tradidit eam Jacob puero suo, et Israel electo suo Post haec in terris visus est, et cum hominibus conversatus est (Baruch. III). Quis est Deus in terris visus, [Col. 0579A] nisi ille, qui in forma Dei erat invisibilis, factus in forma servi? Hinc etiam Psalmista: Sedes tua, Deus, in saeculum saeculi, virga directionis virga regni tui. Dilexisti justitiam, et odisti iniquitatem: propterea unxit te Deus, Deus tuus oleo laetitiae (Psal. XLIV). Et Moyses: Pluit Dominus super Sodomam et Gomorrham ignem et sulphur a Domino (Gen. XIX). Dominus, ait a Domino ignem pluit. Et quis nisi Pater a Filio, id est per Filium, pluit? Hinc etiam Apostolus: Quorum patres, et ex quibus Christus, qui est super omnia Deus (Rom. IX). Cum ergo dicat Moyses: Dominus Deus tuus, Deus unus est (Deut. VI); et Apostolus: Unus Deus, et unus mediator Dei et hominum (I Tim. II): cum ex praemissis auctoritatibus Pater Deus, et Filius Deus sit necesse est, ut [Col. 0579B] Pater et Filius sint unus Deus. Nam aliter oporteret, ut vel illae, quae superius sunt dictae, vel quae sunt inferius, auctoritates subjectae, falsae comprobarentur. Removentur etiam simul diversitas et solitudo, nativitatis generatione, quia cum alius sit natus, alius ex quo natus est, quia nulla res seipsam gignit; non potest tamen nativitas non eam, ex qua profecta est, tenere naturam. Neque enim aliud quam Deus existit, quod non aliunde quam ex Deo subsistit. Eamdem dico naturam, ita ut non natus sit ipse, qui genuit. Nativitatis ergo proprietas et nomen et naturam et potestatem et professionem sola complectitur. Virtutis etiam potestate non alterum, non utrumque illorum duorum supradictorum removetur, cum dicitur, Quaecunque Filius facit, [Col. 0579C] haec et Pater similiter facit (Joan. V). Omnia enim et eadem ejusdem naturae veritatem ostendunt. Similiter cum nativitatis significationem. Sic est illud: Sicut Pater suscitat mortuos et vivificat: sic et Filius quos vult vivificat (ibid). Exaequata virtus ostenditur per naturae indissimilis unitatem: alterum autem, id est solitudo, tollitur, ubi dicitur: Non potest a se facere quidquam, nisi quod viderit Patrem facientem (ibid.): qua ne illa exaequatio fidem nativitatis auferret, ait: Non potest Filius a se facere quidquam. Ab illo enim potest, ex quo est, quia nihil aliud est ab ipso esse. Et ut hoc se posse per virtutis et naturae potestatem ostenderet, subjunxit, nisi quod viderit Patrem facientem. Non enim [Col. 0579D] corporalibus modis videt, sed visus ejus omnis in virtute naturae est. Quod ergo ait: Non potest Filius a se facere quidquam, nisi quod viderit Patrem facientem, id est nihil potest Filius facere, nisi quod habet ex natura nativitatis, ut faciat. »Nihil enim, nisi natum, ait Hilarius, habet Filius.« Honoris etiam aequalitate diversitas removetur, tu ibi: Pater non judicat quemquam: sed judicium omne dedit Filio, ut omnes honorificent Filium, sicut honorificant Patrem (ibid.).

Ecce quid relictum est ad occasionem impietatis? quomodo potest intelligi nativitatis differre natura, aut aliqua cogitari inaequalitas? Sequitur enim: Qui non honorificat Filium, non honorificat Patrem (ibid.): et ut tolleretur solitudo, subjunxit, Qui misit [Col. 0580A] illum. Alius enim mittens, alius qui missus est, quia alius est Pater, qui misit eum, alius Filius, qui missus est ab eo. Per hanc ergo fidei firmitatem absoluta est illa veritatis confessio; in cujus typum videbatur dici: Ecce Adam quasi unus ex nobis (Gen. III). Sicut tamen supra dictum est, potest esse vox ista angeli loquentis ad Moysen, et de utroque Adam nihilominus intelligi. Et ad hoc ut intelligatur de primo, sciendum est quod duas a principio fecit Deus rationales creaturas: unam spiritualem, id est angelicam; alteram corporalem, id est humanam. Inter angelos tamen unum singularem fecit, cui dictum est: Tu signaculum similitudinis Dei, etc. (Ezech. XXVIII.) Ipse ergo est, qui dixit: Ascendam in coelum, id est ad aequalitatem [Col. 0580B] Patris, et similis ero Altissimo (Isa. XIV). Propterea jure cecidit; quia voluit exaltari, et adaequari divinae majestati. Inter corporales creaturas primum hominem praecipuum et singularem esse voluit, de quo dictum est: Faciamus hominem ad imaginem et similitudinem nostram (Gen. I). Sed et iste nihilominus majestati voluit adaequari, quando serpenti consensum praebuit dicenti: Eritis sicut dii, scientes bonum et malum (ibid.). Propter hoc et ipse cecidit. Bene ergo Angelus ait. Factus est Adam quasi unus ex nobis (ibid.); quia sicut in culpa, sic unus cum angelo fuit in poena. Notanda tamen est in hac similitudine dissimilitudo, quia, quamvis per superbiam uterque ceciderit, dissimiliter tamen. Nam aliunde, et alibi, et aliter homo quam angelus. [Col. 0580C] Aliunde, quia angelus de coelo empyreo; homo de horto Eden: alibi, quia angelus cadens cecidit in hunc caliginosum acrem, homo vero inferius, quia in terra; aliter, quia homo cadens damnificatus est in pluribus quam Angelus. Damnificatus est enim homo corpore et spiritu, angelus vero solo spiritu. Plus tamen cadendo laesus est angelus quam homo; quia homo surgere potest a lapsu, angelus vero cecidit, nec adjiciet, ut resurgat. Plus igitur damnificatus est angelus quam homo: sed in pluribus homo. Quod si de secundo Adam angelus hoc dici voluerit, vox exsultationis audita est. Quid enim jucundius quam quod Dominus angelorum factus est angelus, id est nuntius servorum? [Col. 0580D] Est enim magni consilii Angelus (Isa. IX juxt. LXX), de quo Malachias: Et statim veniet ad templum suum Dominator, quem vos quaeritis: et Angelus testamenti, quem vos vultis (Mal. III). Ipse Angelus est, qui ait ad Abraham: Non potero celare Abraham puero meo, quae facturus sum (Gen. XVIII). Nam quod ille Angelus esset Filius Dei, ostendit Abraham, cum de justis una cum injustis sollicitus, ait: Non est hoc tuum, qui judicas omnem terram (ibid.). Unde convenienter probatur, ipsum esse Filium Dei, qui loquebatur ad Abraham.

Bene ergo ait Angelus: Ecce Adam quasi unus ex nobis, missus de sinu Patris in mundum, ad eos, et propter eos, qui haereditatem capiunt salutis (Hebr. I). Vel potest esse, ut dictum est, vox ipsius Moysi, et [Col. 0581A] de utroque Adam rursus intelligi. Ecce Adam quasi unus ex nobis. Ecce ille, qui a Deo factus erat bonus, justus, perfectus, mortalis et immortalis, id est potens mori et non mori: qui etsi beatus non erat, miser tamen non erat; factus est quasi unus ex nobis, malus, injustus, sibi nocens et suis; post peccatum mortuus, nec potens non mori; miser a peccato, a necessitate, et a miseria. Bonus siquidem factus fuit Adam, quia a Deo, qui vidit omnia quae fecerat, et erant valde bona (Gen. I). Sed per peccatum depressum fuit in eo liberum arbitrium, ita ut impotens ad bonum, et liberum remaneat ad malum. Non enim sicut mentita est haeresis Pelagiana, solo arbitrio sine gratia potest homo facere bonum, vel resurgere si cadat; sed solo libero arbitrio [Col. 0581B] malum facere potest, et ad hoc liberato. Justus etiam factus fuit, id est innocens et sine culpa; sed meritoriam justitiam non habebat. Perfectus etiam, secundum quod tempori congruebat, id est secundum perfectionem naturae conditae, non naturae glorificatae. Sufficiebat enim ei ad majora promerenda, quod acceperat. Mortalis erat, quia mori poterat; et immortalis, id est non mortalis, quia poterat non mori: non immortalis, quasi non posset mori. Beatus autem non fuit, quia quod casum suum nescivit; vel si scivit, et sibi non cavit, extra beatitudinem fuit. Miser tamen non fuit, quia nondum peccatum commiserat, nec humanis necessitatibus subjacebat; nec adhuc corporis vel mentis molestias sustinebat. Sed ecce prompta est ad malum [Col. 0581C] natura hominis per peccatum Adae, injusta, corrupta, mortua, quia non potest non mori: et humanis miseriis addicta. Hoc omne sentimus per Adam, qui fuit primus, singularis, et ex nobis unus. Quod si de secundo Adam intelligitur, bene dicit Moyses: Ecce Adam, quasi unus ex nobis, homo passibilis, mortalis; qui defectus nostros quos voluit, quos debuit, quantum voluit et debuit, suscepit. Hinc est quod Jesus fatigatus ex itinere sedebat, sic super fontem (Joan. IV). Et cum jejunasset quadraginta diebus, et quadraginta noctibus, postea esuriit (Matth. IV). In morte coepit pavere et taedere (Marc. XIV). Nec decipiat haeresis Marcionis, per hoc quod apponitur, quasi, qui commentatus est Christum [Col. 0581D] carnem phantasticam assumpsisse, ita ut nec vere natum, nec vere mortuum fateretur, quia sicut Isaias ait: Vere languores nostros ipse tulit, et dolores nostros ipse portavit (Isa. LIII). Quantum tamen voluit, eosdem affectus suscepit. Nam qui super morte Lazari flevisse legitur, apostolis ait. Lazarus mortuus est et gaudeo propter vos, quia non eram ibi (Joan. XI). Timuisse dicitur, qui armatis ad corripiendum se prodiit obvius (Joan. XVIII). Tristis fuit usque ad mortem, qui in mortis articulo dixit: Nunc clarificatus est Filius hominis (Joan. XIII). Et qui dixit: Abba, Pater, omnia tibi sunt possibilia, transfer calicem hunc a me (Marc. XIV). Ipse Petro ait: Pone gladium in vaginam. Calicem quem dedit mihi Pater, non bibam illum? (Joan [Col. 0582A] XVIII.) Et qui dixit: Deus, Deus meus, ut quid me dereliquisti? (Matth. XXVII); ipse etiam tunc dixit: Amen dico vobis, amodo videbitis Filium hominis sedentem a dextris virtutis Dei (Matth. XXVI). Et qui ad inferna descendit, latroni in cruce dixit: Hodie mecum eris in Paradiso (Luc. XXIII). Manus quoque quam clavus in cruce affixit, solo tactu auriculam Malchi sanavit (Luc. XXII). Et cum tandem moriens in ligno penderet, solem obscurabat, terram movebat, petras scindebat, monumenta aperiebat (Matth. XXVII); et sic assumptos defectus secundum dispensationis debitum temperavit in omnibus; ut qui eum cogitaret hominem ex infirmitate, Deum etiam intelligeret ex potestate: et sciret quia factus est unus ex nobis voluntate, non [Col. 0582B] necessitate.

Idcirco quoties divinus sermo de Filio Dei nos erudit, aut de divinitate ejus, qua aequalis est Patri, vel de humanitate assumpta, qua minor est Patre, nos certos reddit. Cum autem de divinitate nos instruit, aut ad hoc intendit, ut ostendat quod eadem est natura Patris et Filii et Spiritus sancti: aut quod Filius alia est a Patre et Spiritu sancto persona. Unde nunc de Patre nunc de Filio, nunc de Spiritu sancto loquitur sermo divinus: nunc vero de duabus tantum personis, ita ut non fiat sermo de tertia; quod fit, ut ostendatur personarum distinctio. Plerumque vero indiscrete sine personarum distinctione; ut ostendatur una eademque natura. Nam in illa voce, cum Jesus in monte [Col. 0582C] coram Petro, Jacobo et Joanne apparuit; et in ea quando super baptizatum columba descendit, et quando de sua clarificatione clamans ad Patrem, audivit: Et clarificavi, et iterum clarificabo (Joan. XII), non nisi persona Patris potest intelligi. Quod autem dicit Filius: Dominus dixit ad me: Filius meus es tu (Psal. II); vel quod: Exivi a Patre, et veni in mundum (Joan. XVI); vel quod ait: Pater, clarifica Filium tuum (Joan. XVII), et hujusmodi: non nisi Filii vox potest intelligi. Quod autem Spiritus sanctus in specie columbae in baptismo (Matth. III), vel igneis linguis discipulis apparuit in coenaculo (Act. II), non nisi Spiritus sancti persona debet attendi. Quod autem vidit Daniel vetustum [Col. 0582D] dierum, cui sedenti in throno oblatus est filius hominis (Dan. VII), tam Pater quam Filius, sed non Spiritus sanctus in hac visione sunt intelligendi. Cum vero nunc Filius, nunc Spiritus sanctus missus legatur, et Pater nunquam, quoties de missione fit sermo, nunquam de Patre, sed de Filio vel de Spiritu sancto intelligendum est. Cum vero legitur: Verbo Domini coeli firmati sunt (Psal. XXXII); Spiritu oris ejus omnis virtus eorum (ibid.); vel illud: Ite, baptizantes eos in nomine Patris et Filii et Spiritus sancti (Matth. XXVIII), tota Trinitas intelligitur. Cum vero dicitur: Audi, Israel, Deus tuus, Deus unus est (Deut. VI), et in similibus indiscrete fit ita sermo de Trinitate, quasi de nulla personarum. Quod ad hoc fieri solet, ut una Patris et Filii [Col. 0583A] et Spiritus sancti natura noscatur. Cum vero de humanitate fit sermo, aut fit sermo de Filio, secundum quod est de forma Dei. Unde est quod ait: Ego principium, qui et loquor vobis (Joan. VIII), et: Ego in Patre, et Pater in me est (Joan. X), et hujusmodi, aut secundum quod formam servi accepit. Unde: Non dabis sanctum tuum videre corruptionem (Psal. XV), et: Caro mea requiescet in spe (ibid.); et hujusmodi. Quandoque ut ostendatur unio utriusque naturae, quod Dei est attribuitur homini, et quod hominis Deo. Homini enim attribuitur quod Dei est, cum dicitur: puer ille creavit stellas; Deo vero quod est hominis, ut cum dicitur: Filius Dei mortuus est. Quando vero ut unita demonstretur persona, de eo loquitur indiscrete sermo divinus, [Col. 0583B] ut cum dicitur: Nemo ascendit in coelum, nisi qui descendit de coelo, Filius hominis qui est in coelo. Qui descendit, ipse est et qui ascendit super omnes coelos (Joan. III). Et cum unitae sint tres substantiae in unam personam, id est Deus, anima et caro, gratia unionis, quod unius substantiae est, toti solet attribui personae. Unde et in illo mortis suae triduo et ad infernum legitur descendisse, sed propter animam, et in sepulcro jacuisse, sed propter carnem, et in coelo regnare, sed propter deitatem. Quid ergo, propter quid dicatur, attendat fides, quia nisi hoc quisque fideliter firmiterque intellexerit, et intellecta crediderit, salvus esse non poterit. Justus autem ex fide vivit (Hebr. X), quia haec est vita aeterna, ut cognoscamus Deum Patrem, et [Col. 0583C] quem misit ad nos, et pro nobis, Dominum nostrum Jesum Christum Filium suum (Joan. XVII); qui cum eo, et cum Spiritu sancto vivit et regnat Deus per omnia saecula saeculorum.



SERMO III. IN ADVENTU DOMINI.

Vidi, et ecce vir vestitus lineis, etc. (Dan. X). Verba proposita verba sunt Danielis, ut ex ipso Danielis vocabulo detur intelligi, quam credibilia facta sint haec testimonia nobis (Psal. XCII), quae de tertio coelo Propheta nos edocet evocatus. Tria siquidem visionum genera teste sacro eloquia didicimus: corporale, spirituale, intellectuale. Corporale est quod per corpus percipitur, et corporis [Col. 0583D] sensibus exhibetur; spirituale autem multis modis dicitur: nam ipsum corpus quod in resurrectione habituri sumus, spirituale vocat Apostolus: Seminatur, ait, corpus animale, surget corpus spirituale (I Cor. XV): et dicitur spirituale, eo quod miris modis ad omnem facilitatem et incorruptionem spiritui subdatur; et sine ulla indigentia corporalium alimentorum solo vivificetur spiritu, non quod in incorpoream substantiam sit abiturum, sicut nec hoc corpus, quale nunc habemus, animae habet substantiam, quamvis animale dicatur. Dicitur etiam spiritus aer iste. Unde dictum est: Ignis, grando, nix, glacies, spiritus procellarum (Psal. CXLVIII). Dicitur et spiritus anima, sive hominis, sive pecoris, ut ibi. Quis scit, si spiritus hominis ascendat [Col. 0584A] sursum, et spiritus pecoris si descendat ipse deorsum (Eccli. XII)? Dicitur et spiritus ipsa mens rationalis: quae est tanquam quidam oculus animae; ad quem pertinet imago et agnitio Dei. Unde dicit Apostolus: Renovamini spiritu mentis vestrae (Ephes. IV). Et alibi: Caro concupiscit adversus spiritum (Gal. V). Quam mentem dicit, hanc etiam spiritum appellavit. Dicitur etiam spiritus Deus, ut in Evangelio: Spiritus est Deus (Joan. IV). Ex his omnibus modis non vocamus spirituale hoc genus visionis; sed illo uno modo, de quo loquitur Apostolus ad Corinthios, quo spiritus a mente distinguitur, ubi ait: Si oravero lingua, spiritus meus orat, mens autem mea infructuosa est (I Cor. XIV). Per linguam accipiens obscuras et mysticas significationes, a [Col. 0584B] quibus si mentis intellectum removeas, nemo aedificatur. Cum ergo non intelliguntur in spiritu, dicit eas non mente. Unde apertius alibi: Si benedixeritis spiritu, quis supplet locum idiotae (ibid.)? Linguam ergo vel spiritum translato vocabulo, quamlibet signorum prolationem appellat, prius quam intelligantur: quo cum intellectus accesserit, qui mentis est, fit revelatio, vel agnitio, vel prophetia, vel doctrina. Et tunc ascendit ad tertium visionis genus, quod est intellectuale. Proinde ait Apostolus: Si venero ad vos linguis loquens, quid vobis proderit, nisi loquar vobis in revelatione, aut in agnitione, aut in prophetia? (Ibid.) Id est, si signis verborum, hoc est, linguae loquar, et non accesserit intellectus, ut spiritu tantum, et non mente agatur [Col. 0584C] quod agitur, quid prodest?

Est igitur visio corporalis, qua pertinent corporis sensus ad visa corporalia, et hanc vocat Apostolus primum coelum, quoniam in excelsum cerebri locum, tanquam in coelum corporis a sede jecoris ignis emicat, de cujus cerebri medio velut centro non solum ad oculos, sed etiam ad sensus caeteros tenues fistulae deducuntur, ad aures videlicet et ad nares et palatum, propter audiendum, olfaciendum, et gustandum: ipsumque tangendi sensum, qui per totum corpus est, ab eodem cerebro dirigi per medullam cervicis, et eam quae continetur ossibus, quibus dorsi spina conseritur, ut inde quidam tenuissimi rivuli, qui tangendi sensum faciunt, per [Col. 0584D] cuncta membra diffunduntur; ita ut represso calore lux ignis sola primum splendeat a cerebro, in radiis oculorum ad visibilia contuenda; deinde ad aures tanquam post oculos cerebro viciniores descendit mistura quadam primo cum aere puro, secundo ad nares cum aere caliginoso movens humidas exhalationes, tertio cum corpulentiore humore usque ad gustum, ultimo usque ad terrenam crassitudinem descendit, ut faciat tangendi sensum, quia corporalis visio non solum ad oculos, sed ad omnes corporis sensus pertinere dignoscitur: quae ideo corporalis non dicitur, quia a corpore est, sed quia per eam visa corporalia sentiuntur.

Spiritualis autem visio, per quam non corpora, [Col. 0585A] sed corporum similitudines praesente vel absente corpore conspicimus, sive ita sit res quae occurrit, sive ita non sit, ut occurrit in animo. Variae siquidem corporalium similitudinum formae variantur in mente, cum in cogitatione aliquid faciendum vel emittendum disponimus; sive cum dormientibus videntur somnia, nihil vel aliquid significantia; sive cum valetudine corporali turbatis intrinsecus itineribus sentiendi imagines corporum veris corporibus ita miscet, ut internosci vel vix possint, vel omnino non possint; et aut significent aliquid, aut non significent; sive ingravescente aliquo morbo vel dolore corporis, et intercludente intus vias, quibus animae, ut per carnem sentiret, intentio altius quam somno absentato spiritu monstrantur imagines rerum [Col. 0585B] vel significantes aliquid, vel non significantes; seu nulla ex corpore causa existente, sed assumente atque rapiente aliquo spiritu, tollitur anima in hujusmodi videndas similitudines corporum, miscens etiam eis visa corporalia; sive ita spiritu assumente alienatur ab omni corporis sensu, ut solis similitudinibus corporum spirituali visione teneatur. Et hanc visionem propter hujusmodi varias illuminationes secundum coelum vocat Apostolus.

Tertium vero est quod mente concipitur, ita secreta et remota, et omnino arrepta a sensibus carnis atque mundata, ut ea quae in illo coelo sunt, et ipsam Dei substantiam, Verbumque Deum per quod facta sunt omnia, in charitate Spiritus sancti [Col. 0585C] ineffabiliter valeat videre et audire. Ad illud Apostolum (II Cor. XII), ad illud raptos prophetas, non incongruenter arbitramur. Quoniam signa quae per aliquas rerum similitudines demonstrantur in spiritu, nisi accedat mentis officium, quo visa intelligantur, non est prophetia. Nam magis propheta fuit, qui intellexit quod alius vidit, quam ille qui vidit. Magis enim dici debuit propheta Joseph, qui intellexit quid significarent septem spicae et septem boves, quam Pharao qui eas vidit (Gen. XLI). Quamvis igitur intellectualis visio, sicut spiritualis, multis modis fieri soleat, quia nunc per ipsum Creatorem non corporali visione vel vocali sono, sed sola inspiratione, vel in signum ante mentem [Col. 0585D] adducta rei similitudine, vel per aliquam creaturam rationalem superiorem, ut per angelos, sive inferiorem, sicut per homines; vel irrationalem superiorem, ut per nubem; vel inferiorem, sicut factum est in rubo; sive dormiendo, sive vigilando turbatis intrinsecus itineribus sentiendi, vel aliquo alio, quem supra diximus, modo, tamen inter spiritualem et intellectualem visionem hoc interest, quia quae per spiritualem videntur, non dijudicantur: intelliguntur autem, quae per intellectualem. Item, quod in visione corporali videtur, fallere potest videntem, cum in ipsis corporibus fieri putat, quod fit in corporis sensibus, sicut navigantibus videntur ea quae sunt in terra moveri, et in coelo stare sidera quae moventur; et in aqua baculus fractus. Similiter [Col. 0586A] visio spiritualis fallere potest videntem, cum corporum similitudines aliter quam sint occurrunt in animo cogitantis. Sed in intellectuali visione mens non fallitur, quia aut intelligit, et verum est; aut si verum non est, non intelligit.

Est igitur spiritualis dignior corporali; sed intellectualis longe excellentior spirituali. Et est quasi quoddam medium inter utramque spiritualis, quia non incongrue medium dicitur, quod corpus quidem non est, sed simile est corporis inter illud quod vere corpus est, et illud quod nec corpus, nec simile corporis est. Quia igitur propheta ex visione proposita, quam intellectualiter vidit (alioqui nec propheta dici debuit) judicium Dei intellexit, quo foras ejiciendus erat princeps hujus mundi, ut scriptum est: Nunc [Col. 0586B] judicium est mundi; nunc princeps hujus mundi ejicietur foras (Joan. XII): nec dubium quod ab illo quem vidit vestitum lineis, merito nomine Danielis censetur, ubi ait: Ego Daniel lugebam multum, etc. (Dan. X). Daniel quippe judicium Dei interpretatur. Sed notandum quod praemittit poenitentiae luctum et dignum abstinentiae fructum, quia sicut exteriores oculi pinguedine carnis infecti, clare nequeunt intueri quod volunt, sic interiores, nisi mens a superfluitate macrescat, verum solem videre non possunt. Dicit ergo: Ego Daniel lugebam multum. Ex hoc patet quod melius est ire ad domum luctus, quam ad domum convivii (Eccle. VII).

Nam et ipsi filii Job cum essent in convivio, flante vento a regione deserti, qui concussit quatuor angulos [Col. 0586C] domus, oppressi sunt (Job I). Vix enim potest esse ut absque effrenata laetitia possit esse convivium comessorum. Scriptum quippe est: Sedit populus manducare et bibere, et surrexerunt ludere (Exod. XXXII). Est tamen convivium conviventium, et est convivium convivantium. Convivium conviventium est unius moris habitare in domo, si simul bene vivunt, quia si male vivunt, nec vivunt. Forte semivivi sunt, sed non vivi, quia si corpore vivunt, anima tamen mortui sunt. Convivium vero convivantium est sedere in concilio comessorum, ac propter hoc ludentium. Unde Jeremias ait: Non sedi in concilio ludentium (Jerem. XV), sed potius lugentium, quia per luctum caput turbatur, facies [Col. 0586D] attenuatur, dolor mitigatur. Caput turbatur prae amaritudine, facies attenuatur a pinguedine, dolor mitigatur spei consolatione. Videte quantae sint efficaciae ad impetrandam Dei misericordiam lacrymae lugentium; quae meritorios et causae inferioris annos Ezechiae induciare potuerunt (Isa. XXXVIII); et praedestinatos et causae superioris ad finem optatum ordinare meruerunt. Extrema quippe luctus gaudium occupat sicut extrema gaudii luctus solet occupare (Prov. XIV). Infelix Zoroastres et inventor artis magicae perhibetur, qui in suae nativitatis initio solus fertur risisse. Quis enim incarcerandus vel incarceratus ridet? Et quid, nisi carcerem, carnem vel mundum dixerim: in quibus detrusi sunt Evae filii? Quid enim aliud quam carcer est mundus? [Col. 0587A] Quid homo, nisi incarceratus? Quis tortor carceris, nisi qui torquere non cessat hostis antiquus?

Hae sunt luctus causae generales, praeter eas quas unusquisque nostrum speciales habet, aut particulares. Movebat enim non tantum totius orbis generalis, sed plebis Judaicae specialis, et insuper propriae servitutis individualis, prophetam miseria, cum dicebat: Ego Daniel lugebam multum, trium hebdomadarum diebus (Dan. X). Congruum lugendi tempus ponit, cum dicit, trium hebdomadarum diebus. Nam et ipsa Christiana religio hujus auctoritate sententiae trium hebdomadarum, ante diem Natalis ejus quem propheta vidit vestitum lineis, luctus et poenitentiae tempus consecravit, ut trium hebdomadarum [Col. 0587B] transacto luctu, illum videre, id est intelligere cordis oculis mereamur, qui pro nobis vestitus lineis venit. Hinc etiam tres septenarios poenitentiales annuatim Ecclesia solemnizat, de quibus alias disseruisse me memini; unde nec arbitror repetendum. Quia enim septem sunt principalia vitia, quae vel corde, vel ore, vel opere committuntur, bene sub tribus septenariis poenitentiae perfectio consummatur, quia ad hoc etiam septem psalmi poenitentiales ordinati sunt. Bene igitur per hunc poenitentiae fructum propheta non solum principis regni Persarum brachium enervavit, sed virum vestitum lineis videre promeruit. Ecce vir desideriorum, ait angelus loquens ei, veni ad adjutorium tibi, sed restitit mihi viginti et uno diebus princeps regni Persarum [Col. 0587C] (ibid.). Quia igitur peccatis exigentibus gens Judaea subdi meruerat regno Persarum, merito angelo Danielis, qui unus erat de filiis transmigrationis, restitisse dictus est princeps regni Persarum, quia alter alteri angelus non resistit, nisi quantum meritis humanis adjuvatur. Sed post poenitentiae luctum vidit Salvatorem et procuratorem populi Israel. Unde subdit: Vicesima et quarta die apparuit vir vestitus lineis. Nota hunc numerum impariter parem esse et superabundantem. Omnis enim pariter par, uno se minus diminutus est. Similiter pariter impar vel perfectus est, vel diminutus, nisi ad secundum et compositum descendit, et tunc superabundans est. Superabundat autem numerus iste [Col. 0587D] duodenario, per partes aliquotas divisus, ita ut summa crescat in primum cyclicum ex radice senarii procuratum.

Cum igitur in se duos contineat duodenarios, et tertium lucretur in fructu partium, tres istos duodenarios commendabiles ex sacri testimonio eloquii videamus. Primus enim commendabilis fuit in patriarchis, qui nobis sub lege naturali fidei radicem plantaverunt. Secundus commendabilis fuit in prophetis, per quos fides plantata floruit, et odorem confortantem nos per legem scriptam contulit in spe et exspectatione Redemptoris. Tertius commendabilis fuit in apostolis, per quos fides germinata et florida per legem gratiae fructum fecit, quia senarius boni operis qui a patriarchis incoepit, per doctrinam [Col. 0588A] prophetarum perductus est ad finem consummatum apostolicae veritatis, qui, fide per dilectionem operante, opus consummavere perfectum. Bene ergo vicesima et quarta die apparuit vir vestitus lineis, qui, consummato tempore patriarcharum quo primum fides illuminavit mundum, consummato quoque numero prophetarum, quorum oraculis confortatus est mundus, venit vir vestitus lineis, cujus gratiae subsidiis apostolica doctrina boni operis fructum fecit. Sed quid est quod ait: Ego sedebam super fluvium magnum Tigris? (Ibid.) Magnus fluxus est nostrae mortalitatis, magnus et quasi torrens velocius defluens quam a texente tela succiditur. Et quis liberabit nos de corpore mortis hujus? Gratia Dei per Dominum nostrum Jesum Christum [Col. 0588B] (Rom. VII), qui solus liberator est nostrae mortalitatis. Sedenti igitur, id est attente consideranti fluxum suae mortalitatis, apparuit, qui solus potuit liberare, vir unus vestitus lineis, qui pelliceum Adae, transacta jam hieme, deponens, solis lineis vestiri voluit, tanquam sponsus ad sponsam veniens, veste nuptiali vestitus. Jam enim hiems abiit et recessit, et totus mundus apparet floridus: et vere totus, quia ibi apparet flos florum, ubi solent esse stercora jumentorum. Vel vir unus vestitus lineis, quia ipse, tanquam sacerdos secundum ordinem Melchisedech ad nos veniens, non per sanguinem hircorum aut taurorum, sed per proprium sanguinem intrans in sancta sanctorum (Hebr. IX), vestri voluit Ephod lineo in operibus bonis, et linea [Col. 0588C] stricta in mortificatione carnis. Sequitur:

Et accincti renes ejus auro obrizo. Evigilate, justi, ecce hora est, in qua Dominus vester venit. Beati sunt servi illi quos invenerit vigilantes (Luc. XII). Amen dico vobis, praecinxit se tanquam gigas, ad currendam viam (Psal. XVIII); tanquam vir pugnator omnipotens (Exod. III), ad faciendam vindictam. Unde, auro, inquit, obrizo. Joannes et Elias lumbos zona pellicea accinctos habebant (Marc. I, IV Reg. I): quia nimirum quamvis justi et sancti essent, etsi pelliceum Adae deposuerunt, ad minus de pelliceo sibi zonam retinuerunt, id est titillationem carnis de parevaricatione descendentem senserunt. Iste vero auro obrizo accinctus fuit, qui de [Col. 0588D] carnis titillatione nihil sensit. Nam etsi tentatus legitur pro similitudine, absque peccato fuit illa tentatio (Hebr. IV). Vel quia per renes infirmitas fragilitatis, et per aurum potentia designatur; bene auro renes accinctos habuit, qui in infirmitate nostrae carnis, potentiam non amisit. Hoc enim auro astringebatur Paulus, cum ait: Quando infirmor, tunc fortior sum et potens (II Cor. XII). Auro tamen obrizo non erat accinctus qui non a se, sed a Deo potens in infirmitate fuit. Iste vero bene accinctus auro obrizo perhibetur, qui potentiam a seipso habuit. Vel quia per aurum angelica designatur natura, ut ibi: Non dabitur aurum obrizum pro ea (Job. XXVIII). Ac si aperte dicat: Angelica non potest ei comparari natura. Circa renes aurum obrizum [Col. 0589A] habuit, cui angelica natura in tentatione servivit. Unde dicitur: Et accesserunt angeli et ministrabant ei (Matth IV). Per renes enim, quae pars corporis est fragilior et pronior voluptati, tentatio designatur. Vel certe, quia per aurum nitor sanctitatis accipitur. Unde ait Jeremias: Quomodo obscuratum est aurum? (Thren IV.) Bene non tantum aurum, sed aurum obrizum circa renes habuit, quia in ipsa humanitate tam per signorum exhibitionem, quam per virtutum coruscationem, non solum sanctus, sed Sanctus sanctorum inter sanctos apparuit. Nota quod Ezechiel ad renes hujus viri, non aurum sed atramentarium scriptoris vidit (Ezech. IX), Joannes accinctum ad mamillas zona aurea (Apoc. I), Daniel vero aurum obrizum ad renes [Col. 0589B] vidit, et non ad mamillas (Dan. X). Sic enim Spiritus sanctus, prout voluit, singulis divisit. Atramentarium in dorso chirographum mortis significat, quod ipse Christus in passione affixit cruci. Ad mamillas aurum vidit, qui in verbo praedicationis Dei sapientiam et Dei virtutem agnovit. Aurum vero ad renes vidit, qui eum per nostrae carnis fragilitatem in sepulcro jacentem, et per potentiam divinitatis in resurrectione fulgere cognovit. Aurum ad mamillas habuit in praedicatione, atramentarium scriptoris ad renes in passione, aurum obrizum in lumbis in resurrectione. Sequitur:

Et corpus ejus quasi chrysolithus. Corpus Christi dupliciter accipitur, quia per corpus designatur quandoque Ecclesia, quandoque caro de Virgine assumpta: [Col. 0589C] quae nimirum caro merito comparatur chrysolitho. Est enim chrysolithus lapis pretiosus, qui nascitur in Aethiopia, contra serpentes valens, et contra nocturnos timores, colore viridis, mari similis et auro micanti, scintillans ut ignis. Bene igitur Christi corpus comparatur chrysolitho, quia sicut in Aethiopia chrysolithus, et in tenebris lux, sic in mundo Christus. Ipse est lapis angularis ad conjungendam utramque maceriam, et ad percutiendum erectam statuam: qui utique contra serpentes valuit, quando diabolum et cogitationes ejus comprehendit. Hinc Moyses in vecte serpentem, in signum Christi pendentis in cruce, in deserto erexit (Num. XXI), ut per ipsum populus Dei serpentium [Col. 0589D] morsus evitaret. Bene ergo viridi chrysolitho comparatus est Christus in praedicatione, qui fuit quasi praecisum lignum quod viruit, et cujus folium non defluxit. Mari vero similis fuit in passione, quando sanguinem sudans, tristis erat anima ejus usque ad mortem. Scintillavit etiam ut ignis, per miracula quae foris apparuerunt populis. Auro similis fuit, quando per potentiam divinitatis in resurrectione refulsit. Viridis ergo fuit in praedicatione, scintillans ut ignis in miraculorum exhibitione, mari similis in passione, auro micans in resurrectione. Si vero per corpus hujus viri Ecclesiam accipias, viridi chrysolitho comparatur in virginibus, mari similis [Col. 0590A] in martyribus, scintillans ut ignis in praedicatoribus, auro micans in supernis civibus. Sequitur:

Et facies ejus ut species fulguris. In facie cognitio est, ut ibi: Et videbis faciem ejus in jubilo (Job XXXIII). Quod nimirum tunc erit, quando adimplebitur hoc quod per Apostolum praedicatur: Tunc cognoscam, sicut et cognitus sum (I Cor. XIII). Natura autem fulguris et ignis illuminat, exsiccat, vegetat, accendit, consolidat. Hinc bene facies ejus, ut species fulguris dicitur, quia cognitio Dei per fidem illuminat, et per exclusionem malorum exsiccat, per spem vegetat, accendit per fervorem, consolidat per charitatem. Sequitur: Et oculi ejus ut lampas ardens. Per oculos Christi vel ipsa sapientia, [Col. 0590B] qua scrutatur renes et corda, vel eorum ordo qui in Ecclesia veritatis lumine coruscant, figuratur. Unde ipsa ait Sapientia: Caligavit ad indignationem oculus meus (Job XVII). Bene igitur oculi Christi lampadi ardenti comparantur; quia sicut vitrum foris apparens in lampade intus ignis ardentis claritati non potest resistere; ita vitrum fragilitatis nostrae sapientiae Dei omnia praescienti obviare non potest.

Scrutatur enim renes et corda, qui omnia scit antequam fiant. Si vero per oculos Christi praedicatores sancti designantur, bene lampadi ardenti comparantur; qui licet per vitrum fragilitatis foris appareant corruptibiles, pinguescunt tamen intus charitatis oleo, et igne sancti Spiritus inardescunt. [Col. 0590C] Sequitur: Et brachia ejus, et quae deorsum sunt usque ad pedes, quasi species aeris candentis. Nota crucis mysterium secundum simplicem litterae sensum. Brachia Christi, et quae deorsum usque ad pedes, speciem aeris candentis habuerunt, quando affixus cruci mori potius voluit quam flecti: aes enim candens potius frangi potest quam flecti. Sic qui cruci est affixus, cum caput moveat, brachia et quae deorsum sunt movere non valet. Vel certe quilibet activi vel subjecti fideles in Ecclesia per brachia designantur: qui bene speciem aeris candentis tenent, quia non tam ore quam corde fidem servant. Fides enim valet, quae per dilectionem operatur. Aes vero in eo quod sonorum est, confessionem [Col. 0590D] significat oris, in eo quod candens fervorem demonstrat cordis. Corde enim creditur ad justitiam, ore autem confessio fit ad salutem (Rom. X). Sequitur:

Et vox ejus ut vox multitudinis. Vox Christi praedicationem significat [(5) 1Kb] . Ipse enim est, qui virga oris sui interficiens impium, quinquies vel certe sexies ad destruendam Syriam terram percussit. Quinquies percussit, quando legem dedit: sexies autem, quando legem in sex distinctionibus divisit. In lege enim alia vox Dei continetur in justificationibus, ut illa qua leprosus vel menstruata emundantur; alia in judiciis, qua oculum pro oculo, [Col. 0591A] dentem pro dente jubemur evelli, alia vero simplicitate litterae contenta tanquam quaedam intercapedo ponitur, ut per eam sacramentorum tegumenta celentur; alia in consiliis, unde Dominus Jesus quaerenti juveni de salute respondit: Si vis perfectus esse, vade, vende omnia quae habes et da pauperibus (Matth. XIX): consilium quidem fuit, non praeceptum: alia autem in prohibitionibus, ut ibi: Non occides: Non maechaberis (Exod. XX); alia vero in praeceptis. Unde habes: Diliges Dominum Deum tuum (Deut. VI).

Vel certe sexies oris sui jaculo terram percussit, quando vox ejus intonuit super aquas; quando vox ejus in virtute, in magnificentia, in confractione cedrorum, in intercisione flammae ignis, in concussione [Col. 0591B] deserti, in revelatione condensi fuit (Psal. XXVIII). Ipse enim est, super quem requievit Spiritus septiformis. Per spiritum siquidem timoris fluxus nostrae fragilitatis tanquam aquas domuit; per spiritum pietatis vox ejus in virtute fuit; per spiritum scientiae vox ejus fuit in magnificentia, quia per doctrinam inter gentes magnificus enituit; per spiritum fortitudinis vox ejus cedros fregit, dum per potentiam divinitatis gloriosos terrae humiliavit; per spiritum consilii flammam ignis intercidit, quando consilio suae consolationis fervorem tentationis interrupit; per spiritum intellectus desertum concussit, dum gentiles devotionis compunctione ad fidem convertit; per spiritum sapientiae revelavit condensa, quando per sapientiam [Col. 0591C] nobis aperuit sacramentorum mysteria. Igitur vox ejus ut vox multitudinis erat, dum fluxum carnis domuit, et misericordiae suae viscera nobis aperuit; quando per doctrinam magnificus apparuit, superbos humiliavit, gentiles vocavit, tentationes superavit, Ecclesiae sacramenta revelavit. Hae sunt alae cherubim; quas unam ad alteram collidere vir sanctus audivit (Ezech. I).



SERMO IV. IN ADVENTU DOMINI.

Elevare, consurge. sede, Jerusalem; solve vincula colli tui, captiva filia Sion (Isai. LII). Hora enim est jam nos de somno surgere (Rom. XIII). De illo inquam somno, in quo qui dormit, nec aliquid videt, nec sentit; vel si videt, quod videt non intelligit; [Col. 0591D] vel certe si intelligit, obliviscitur et negligit. Cum enim diceret Dominus: Lazarus amicus noster dormit (Joan. XI), de dormitione illa dictum est, in qua nihil videtur aut sentitur. De hoc somno surgere nos hortatur Apostolus, cum ait: Exsurge, qui dormis, et exsurge a mortuis, et illuminabit te Christus (Ephes. V). Secundum vero somni genus in somno Nabuchodonosor figuratur; qui cum statuam viderit, nec recordatus est, nec intellexit (Dan. II). Tertium autem figuratur in somno, quo aggravati erant discipuli, cum Dominus appropinquans passioni diceret eis: Non potuistis una hora vigilare mecum? (Matth. XXVI). Videbant quod praedixerat eis Jesus dicens: Ecce ascendimus Jerosolymam, et Filius hominis [Col. 0592A] tradetur (Matth. XVI), et intellexerant: Unde et Petrus respondit: Absit a te, Domine, non fiat istud (ibid.). Sed imminente passione non sunt recordati verbi ejus, somno ignaviae depressi. Unde cum in ipsa passione Dominus Petro dixisset: Priusquam gallus cantet, ter me negabis (Matth. XXVI), et Petrus verbum intelligens respondisset; Et si oportuerit me commori tibi, non te negabo (ibid.), requiritur, negat, et gallus cantat. Tunc Dominus Petrum respexit; et recordatus est Petrus verbi quod dixerat ei Jesus (Luc. XXII). Si non intellexisset, non respondisset; et si oblitus non esset, recordatus non fuisset. Primo ergo somno torpet paganus, secundo Judaeus, tertio falsus Christianus. Paganus enim nec legendo videt, nec intelligit, nec [Col. 0592B] reminiscitur verbi Dei virtutem; Judaeus vero legendo videt, sed non intelligit, nec reminiscitur; falsus vero Christianus, videt, intelligit; sed obliviscitur et negligit. Primo somno torpet, qui nec Deo, nec Deum, nec in Deum credit; secundo, qui Deum credit, sed nec Deo, nec in Deum credit; tertio autem, qui et Deo et Deum credit, sed in Deum non credit. Primus igitur somnus ignorantiae est, secundus perfidiae, tertius torporis et ignaviae. Si ergo in visione pacis habitare vis, quoniam Jerusalem visio pacis interpretatur, et dies videre bonos (Psal. XXXIII), elevare a somno ignorantiae, tu pagane, elevare a somno perfidiae, tu Judaee; consurge a somno torporis et ignaviae, tu false Christiane. Qui enim jacet, et in imo prostratus est, non potest [Col. 0592C] intueri ea quae de longe sunt, sed ea tantummodo quae de prope sunt intuetur. Unde et illi qui in medio Jerusalem faciebant abominationes, quando statuebant ad ostium tabernaculi idolum zeli ad provocandum aemulationem, quando adorabant picturas, plangebant Adonidem, et dorsum contra templum habentes adorabant ad ortum solis, jacere dicuntur unusquisque in abscondito cubilis sui (Ezech. VIII). Unde Dominus ad prophetam: Certe vidisti, fili hominis, quid isti faciunt in tenebris, unusquisque in abscondito cubiculi sui (ibid.).

Quia ergo jacebant, ad ea quae de prope erant oculos aperiebant. Quid enim magis de praesenti, et, ut ita dicam, de prope potest esse, quam favor [Col. 0592D] populi, amor mundi, dilectio carnalis desiderii, contemptus Dei, initium infidelitatis? Ad ostium siquidem tabernaculi statuit idolum zeli, qui foris in conspectu hominum fervoris similitudinem demonstrat, quae utique similitudo Deum ad iracundiam provocat. In ostio enim tabernaculi conspectus populi, in idolo zeli fervoris similitudo figuratur. Picturas adorat, qui ea quae in mundo sunt desiderat: ea enim quae in mundo sunt, quasi picturae sunt, quia videntur aliquid esse, cum nihil sint. Sunt enim quaedam quae videntur esse, et non sunt, ut praesentia. Unde Paulus quasi a majori probans, ait: Si quis se putat aliquid esse, cum nihil sit, ipse se seducit (Gal. VI). Ubi enim hominem nihil esse dixit, de aliis rebus quae pro homine factae sunt, [Col. 0593A] quod nihil sint, aperte demonstravit. Unde et Isaias: Omnia, ait, quasi non sint, sic sunt coram eo (Isai. XL). Quaedam autem sunt, et non videntur esse, ut aeterna. Adonidem vero plangunt, qui ideo dolent, quia desideria carnis perficere non possunt. Sunt enim quidam, qui cum crucifixi sint mundo, mundum tamen sibi crucifigi nolunt. Isti delectationes mundi quaerunt, sed cum eas habere nequeunt, dolent et gemunt; et tunc quasi Adonidem plangunt. Per Adonidem enim qui fuit amasius Veneris, et fomes delectationis, et delectatio figuratur. Dorsum autem contra templum habent, qui contempto Creatore honorem indebitum exhibent creaturae. Quia igitur haec sunt quae illi faciebant, qui in abscondito cubilis sui jacebant, tu qui in imo [Col. 0593B] jaces, elevare. Quandiu enim animalia submittunt alas, oportet submitti et rotas: quia quandiu motus animi flectuntur ad terrena, oportet ut submittatur cogitatio, et in imo circumspectio revolvatur. Motus quidem animi animalibus, cogitationem rotis non incongrue comparamus.

Sicut enim quatuor animalia, quorum primum simile erat homini, secundum bovi, tertium leoni, quartum aquilae (Ezech. I), ita et in animo quatuor motus in enies, quae quatuor animalium speciem praefigurant. Primus est rationis motus, qui homini jure attribuitur; quia soli homini ratio solet competere. Secundus motus est sensualitatis, quem bene bovi comparamus. Nam sicut inter illa quatuor animalia bos pigrior, sic inter motus animi [Col. 0593C] sensualitas ad considerandum tardior invenitur. Per alios siquidem motus, tam ea quae non sunt praesentia, quam quae praesentia sunt, videntur. Sensualitas autem ea tantum considerat, quae oculis subjacent carnalibus. Tertius animi motus aviditas est, quem bene leoni comparamus, quia leo animal avidum est; quartus vero animi motus cordis est devotio, quem bene assignamus aquilae, quia sicut aquila caeteris animalibus velocior invenitur, et altius potest incedere, ita caeteris motibus animi devotio potest altius volare: et sicut aquila caeteris animalibus limpidiores habet oculos, ita per devotionem ea quae volumus limpidius invenimus.

Et revera ubicunque intenditur ratio, infigitur [Col. 0593D] sensualitas, rapit aviditas mentem, volat devotio, ibi oportet, ut intendat circumspectio, cogitatio revolvatur. Quia enim cogitatio sive circumspectio nunquam stabilis est, sed semper volvitur, bene rotae volubili comparatur. Unde et illae rotae volubiles vocatae sunt, dicente propheta: Et vocavit illas volubiles, audiente me (Ezech. X). Si ergo ratio vel sensualitas, sive aviditas, sive etiam devotio elevetur in altum, oportet ut in altum elevetur et cogitatio, quia cum elevantur animalia de terra, elevantur pariter et rotae; et quando submittunt alas, submittuntur et rotae sequentes ea. Tunc enim submittunt, quando in terrenis intendunt. Tu igitur qui jaces, et in imo positus es, elevare. Elevare circumspectione, elevare cogitatione; elevare per [Col. 0594A] exercitium activae vitae; elevare etiam per altitudinem contemplativae. Vere enim in imo est, qui infra seipsum positus est. Alii enim jacent infra seipsos, alii juxta seipsos, alii etiam elevati sunt supra seipsos. Infra seipsos sunt qui in omnibus carni et mundo et cogitationi cuilibet obediunt; juxta seipsos sunt qui quidem voluptates et quaeque superflua rescindunt, sed de his quae necessaria sunt, rescindere nulla volunt. Supra seipsos sunt qui non tantum voluptates, sed et ipsas plerumque necessitates pro Deo dimittunt. Elevare igitur juxta te, qui positus es infra te, dimittendo saltem voluptates, etsi nondum vis dimittere necessitates. Elevare et supra te, ut ipsis necessitatibus omissis, ad illum qui de longe venit ad te, et est supra te, [Col. 0594B] respicias cogitatione et aviditate. Qui enim a longe respexit, Dei potentiam vidit, sicut ait: Aspiciens a longe, ecce video Dei potentiam venientem. Nomen enim Domini venit de longinquo, et merito. Sic Abraham de terra et de cognatione sua egressus est, ut inter Chananaeos dives efficiatur. Sic Elias egressus est, ut a vidua utcunque sustentetur. Sic Jacob de domo patris sui egressus est, ut patrimonio filiarum Laban perfruatur. Sic Tobias filium peregrinari misit, ut filiae Raguelis copuletur. Sic et ipse Jesus egressus est, quia a summo coelo egressio ejus (Psal. XVIII), ut captiva filia Sion in libertatem gloriae filiorum Dei revocetur. Solve ergo vincula colli tui, captiva filia Sion. Si enim vinculum colli non solvatur; nec manus in sinum mitti, [Col. 0594C] nec foris verba possunt extrahi. Sed cum tempus redemptionis filiorum Israel appropinquasset, ut de captivitate Aegypti, de servitute Pharaonis in libertatem et ubertatem terrae fluentis lacte et mello vocarentur, locutus est Dominus ad Moysen, dicens: Loquere Pharaoni, ut dimittat populum meum (Exod. VI). In hoc autem signo loqueris: Mitte manum tuam in sinum tuum (ibid.). Signum est nostrae redemptionis. Nisi enim manum in sinum mittamus, de sub jugo principis tenebrarum collum excutere non valemus. Nam manum in sinum mittit, qui in operibus suis ad conscientiam recurrit. Per manum siquidem opera, per sinum vero figuratur conscientia. Liberari autem non potest de servitute [Col. 0594D] diaboli, qui in omnibus operibus suis conscientiam suam non scrutatur. Ubera etiam foris extrahi necesse est, si in promissis haec filia Sion fidelis inveniatur. Quid enim est filia Sion? Ecclesia. Quid autem loquitur et promittit Ecclesia sponso suo? Egrediamur, ait, in agrum, commoremur in villis; et ibi dabo tibi ubera mea (Cant. VII).

Ecce sponsus in agrum egressus est. Sed ad quid? Ad meditandum et vivificandum. Ad meditandum cum Isaac; ad meditandum, inquam, cogitationes pacis et non afflictionis (Jer. XXIX): ut ibi de camelo suo coram eo descendat Rebecca; vel de captivitate peccatorum eruatur captiva filia Sion. Per Isaac enim Christus, per agrum mundus figuratur. In hunc enim agrum egressus est Dominus, [Col. 0595A] ad cogitandum nobis bona, et ad vivificandum ossa mortua. Ossa, inquam, illa de quibus Dominus in descriptione Leviathan dicit beato Job: Ossa ejus ut fistulae aeris (Job XL). Ossa ut fistulae sunt sapientes hujus saeculi; qui cum sensum bene dicendi habeant, sensum tamen bene vivendi non habent. Vel certe ossa mortua sunt illa de quibus Dominus ait, cum divitem describit: Ossa, inquit, ejus plena sunt adipe (Job XXI). Divites enim quasi ossa adipe plena sunt, quando divitiis impinguati fortitudine sua pauperes opprimunt. Haec erant ossa mortua, quando non erat in eis illa vita, de qua dictum est: Ego sum via, veritas et vita (Joan. XIV). Et ad haec ossa vivificanda venit Dominus in [Col. 0595B] mundum, cum divites et sapientes per exemplum operum et doctrinam verborum ad vitam vocavit aeternam, infundendo eis in tentatione patientiam, in moribus concordiam, veram in doctrina scientiam, in religione restrictionem, in corde devotionem. Nam tentatio in commotione, concordia in juncturarum connexione, scientia in pellis extensione, restrictionis sententia in nervorum conjunctione, devotio cordis figuratur in carne. Sic enim in Ezechiele scriptum est, quod Dominus duxit eum in campum plenum ossibus mortuorum; et dictum est ei: Putas, fili hominis, reviviscent ossa ista? (Ezech. XXXVII). Et ecce commotio. Postea autem redire coepit unumquodque ad juncturam suam. Deinde vero nervos et carnem et pellem habere coeperunt; [Col. 0595C] et tunc spiritu a quatuor ventis vocato vixerunt (ibid.). Bene enim per nervos sententia restrictionis accipitur. Nam in tali nervo Job pedem posuerat, cum diceret: Posuisti in nervo pedem meum (Job III). Pedem Job Dominus in nervo posuit, cum eum districtionis suae sententia ligavit. Per carnem autem cordis devotio figuratur, ut ibi: Auferam a vobis cor lapideum, et dabo vobis cor carneum (Ezech. XI). Cor enim carneum pro lapideo dat Deus, quando pro obstinatione infert cordis devotionem. Pellis vero nomine sacrae lectionis intentio designatur, ut ibi: Extendens coelum sicut pellem (Psal. CIII).

Ad vivificandum ergo ossa mortua egressus est [Col. 0595D] in agrum Dominus, cum in mundum venit, ut sapientes hujus mundi vel divites ad paupertatem spiritus provocaret. Commorari similiter in villis venit, cum in latitudinem hujus mundi descendit. Mundus enim et ager et villa erat, quando Dominus venit: ager propter laborem; villa, in eo quod nullam in eo poterat homo contra hostem suum defensionis iuvenire munitionem. Sed venit Dominus, et se murum posuit in domo Israel, et tunc facta est urbs fortitudinis nostrae Sion, quia Salvator noster positus est in ea murus (Isa. XXVI). Solve ergo vincula colli tui, captiva filia Sion, ut juxta promissum ubera tua des ei. Sic enim dixeras: Egrediamur in agrum, commoremur in villis, et ibi dabo tibi ubera mea (Cant. VII). Quae sunt [Col. 0596A] ubera? Judaea simul et gentilitas ad fidem vocata. Haec enim sunt ubera, de quibus dicit sponsus: Duo ubera tua quasi duo hinnuli capreae gemelli, qui pascuntur in liliis (Cant. IV). Judaei siquidem et gentiles, quando sacrae doctrinae lac et propinant aliis, et sibi sugunt, ubera sponsae dici possunt. Qui bene hinnuli sunt per humilitatem, capreae per devotionis altitudinem, gemelli per charitatem. Pascuntur autem in liliis per vitae candorem. Ut igitur haec ubera foris possint extrahi, id est ut Judaea et gentilitas ad verae fidei confessionem possit converti, Solve vincula colli tui, captiva filia Sion. Si enim per filiam Sion Ecclesiam figurari dicimus, recte per collum Ecclesiae praelatos figuramus. Collum enim pars illa corporis est, per quam [Col. 0596B] cibus a capite derivatur in corpus. Cibus autem animae verbum est vitae, caput Christus, Ecclesia corpus. Quia vero per praelatos verbum praedicationis, prout divinitus sunt inspirati, in corpus Ecclesiae diffunditur, bene per collum filiae Sion praelati Ecclesiae figurantur. Vincula autem colli impedimenta illa possumus appellare, quibus impediti praelati, nec sibi, nec aliis proficiunt, quantum volunt, scilicet amaritudo tentationis, fragilitas carnis, persecutio temporalis, occupatio saecularis. Amaritudo tentationis in vinculis illis aperte figuratur, quibus Joseph fratres suos ligandos esse comminatus est, cum ait: Per salutem Pharaonis non egrediemini; sed mittite unum ex vobis: vos autem [Col. 0596C] remanete in vinculis, donec veniat Benjamin frater vester minimus; et probemus si vera sint, quae dicitis (Gen. XLII). Joseph enim fratres suos tentare volebat, non persequi. Bene autem Joseph in exspectatione Benjamin vinculis tentationis ligare dicitur fratres suos. Nam fideles, qui per filios Jacob figurantur, doloris amaritudine per augmentum virtutum ligantur in exspectatione verae spei, et adventus gloriae magni Dei (Tit. II). Quanto magis enim fideles proficiunt, tanto magis dolent, quod cum Christo nondum esse possunt. Per Joseph autem virtutum profectus; per Benjamin figuratur Christus, quia ipse filius dexterae est, eo quod filius sit substantivus; nos autem quasi sinistrae, quia filii adoptivi sumus. Ipse est filius dexterae, quia [Col. 0596D] sedet ad dexteram Patris, cui Pater dixit: Sede a dextris meis (Psal, CIX). Qui cum noster sit Pater per humanae naturae donum, frater tamen factus est per ejus naturae consortium. Et bene minimus, eo quod per carnis assumptionem paulo minus ab Angelis sit minoratus (Psal. II). Bene minimus, in typo cujus minimum filiorum Isai, id est David, de cujus genere ipse Dominus nasci voluit, Deus in regem sublimavit. Bene minimus, qui cum magnus esset, pro nobis factus est parvulus, ut scriptum est: Parvulus natus est nobis (Isa. IX). Et cum Verbum Patris esset, factus est infans, ut scriptum est: Invenietis infantem (Luc. II), etc. Et cum primus esset omnium, factus est omnium novissimus. Unde Isaias: Et nos putavimus eum novissimum virorum, [Col. 0597A] virum dolorum (Isa. LIII). Et Psalmista similiter in persona ejus: Ego autem sum vermis et non homo (Psal. XXI).

Fragilitas vero carnis satis aperte figuratur in nervicis illis funibus, quibus Dalila voluit ligare Samsonem (Jud. XVI). Nervus enim ex carne est, et ideo impedimenta carnis significat, quibus quasi vinculis ligatur, ut non proficiat quantum possit, velit, vel debeat. Persecutio vero temporalis in vinculis illis figuratur, quibus Ezechielem ligari jubet Dominus, cum ait: Et tu fili hominis, ecce ego posui vincula super te, et ligabunt te in eis (Ezech. III). Prophetarum siquidem verba, similiter et opera, plerumque proponebantur in exemplum populo Israel. Nam in signum persecutionis, qua in Babylone [Col. 0597B] ligari debebant et captivari, ligatus est propheta coram eis, sicut dictum est: Signum est domui Israel. Occupatio autem in litio illo designatur, quod et illa Dalila capillis Samsonis innexuit, ut infigeret terrae (Jud. XVI). Per capillos enim capitis cogitationes mentis, per litium quod capillis in nexuit, occupationes cogitationum: quae tunc litio terrae infiguntur, cum per aliquam occupationem in terrenis cogitationes involvuntur. Vel certe occupatio, ut ait beatus Gregorius in Moralibus figurari potest in mola asinaria, quae alligari debet collo ejus, qui unum de pusillis Dei scandalizat. Dicatur ergo Ecclesiae de praelatis: Solve vincula colli tui. Nam ut sequi Christum valeat Ecclesia, oportet ut praelati ejus et amaritudinem tentationis, et fragilitatem [Col. 0597C] carnis, et persecutionem insuper parvipendant, et occupationem temporalem interdum dimittant, ut orationi vacent, sicut scriptum est: Vacate et videte (Psal. XXXIII). Vel certe per collum sacrum designatur eloquium, ut ibi: Collum tuum sicut turris David (Cant. IV). Sacrum enim eloquium sicut turris David est, cum in eo propugnacula munitionum contra ignita tentationum tela reperiuntur. Hujus ergo colli vincula impedimenta illa possumus appellare, quae praedicatorem sacri eloquii in verbis impediunt, quod plerumque facit obscuritas verborum, infidelitas auditorum, timor et prohibitio potentium. Obscuritas enim verborum in vinculis illis designatur, de quibus Baltassar loquitur [Col. 0597D] Danieli, dicens: Scio quia potestatem habes obscura interpretari, et ligata dissolvere (Dan. V). Repetitio enim est, quia quod prius dixerat obscura, repetit cum dixit ligata: et quod prius dixerat interpretari, repetiit cum dixit dissolvere. Infidelitas auditorum designatur in vinculo, quo ligabatur os Zachariae, qui cum verbum angeli de nativitate Joannis credere nollet, audivit: Eris tacens, et non poteris loqui (Luc. I). Postea vero nato Joanne credidit; et statim solutum est vinculum oris ejus, et prophetavit dicens: Benedictus Dominus Deus Israel (ibid.), etc. Prohibitio vero designatur in vinculo, de quo scriptum est: Non alligabis os bovi trituranti (I Cor. IX), id est non prohibebis verbum hominis bene operantis. Dicatur [Col. 0598A] ergo praedicatoribus Ecclesiae: Solve vincula colli tui. Ac si aperte dicatur: Quia jam nuda et aperta sunt, quae dicta sunt de Filio hominis, tollatur offuscatio, removeatur infidelitas a corde, non terreat potentium prohibitio; sed quasi tuba exalta vocem tuam (Isa. LVIII), et dic civitatibus Judae: Ecce Deus vester. Vel quia per collum elationis altitudo designatur, unde filiae Sion reprobatae sunt a Deo, pro eo quod ambulaverunt extento collo, non immerito colli vincula possumus appellare, ea quae cordi elationem innectunt, ne possint dissolvi.

Tria ergo sunt, quae elationem cordi astringunt, ignorantia scilicet veritatis, affectus peccandi, et obstinatio mentis. Tunc enim homo superbus efficitur, cum nec Deum, nec seipsum cognoscit, cum [Col. 0598B] peccare diligit, et cum vocem monentis negligit. Ignorantia siquidem veritatis designatur in vinculo, quo ligata erat asina in templo; de qua Dominus discipulis praecepit dicens: Ite in castellum, quod contra vos est, et statim invenietis asinam et pullum cum ea. Solvite, et adducite mihi (Matth. XXI). Quid enim per asinam, nisi gentilitatem intelligimus, de qua per Isaiam dicitur: Cognovit bos possessorem suum, et asinus praesepe Domini sui? (Isa. I.) In bove Judaeos, in asino gentiles significavit. Haec igitur ignorantiae vinculis astricta jugo Dei supponi nolebat, donec per praedicationem apostolorum ab ignorantiae vinculo soluta, jugo est mancipata divino. Affectu vero peccandi satis aperte illis in vinculis figuratur, quibus in monumento ligatus Lazarus [Col. 0598C] tenebatur. De quo et Dominus ait: Solvite eum, et sinite abire (Joan. XI). Si enim per Lazarum peccator designatur, non immerito vinculum peccatoris affectum peccandi designat. Per affectum siquidem peccandi peccator peccato ligatur. Obstinationem vero mentis figurari dicimus in vinculis illis, quibus ligati leguntur quatuor angeli in flumine magno Euphrate, prout audivit Joannes unam vocem de cornibus altaris. Ait enim: Et audivi unam vocem de cornibus altaris clamantem: Solve quatuor Angelos, qui alligati sunt in flumine magno Euphrate (Apoc. IX). Quid enim per quatuor angelos, nisi quatuor tentationum genera intelligimus? Et bene per angelos tentationes designari dicimus, [Col. 0598D] quia sicut sunt administratorii spiritus missi in orbem, ad annuntiandam Domini voluntatem: ita a diabolo mittitur tentatio, ut per eam diaboli voluntas insinuetur. Quatuor ergo sunt genera tentationum. Alia enim levis est et occulta, ut timor nocturnus, alia levis et aperta, ut sagitta volans in die, alia gravis et occulta, ut negotium perambulans in tenebris, alia gravis et aperta, ut daemonium meridianum (Psal. XC). Sicut ergo illi dicuntur angeli, qui bona nuntiant, ita et tentationes angeli dici possunt, quia mala nobis nuntiant. Angelus enim nuntius interpretatur. Sed illi qui bona nuntiant, calodaemones; qui autem mala, cacodaemones nuncupantur. Isti ergo angeli ligati sunt in flumine magno Euphrate, quando in fluxa [Col. 0599A] mente per obstinationem et mentis duritiam astringantur. Dicatur ergo: Solve vincula colli tui, captiva filia Sion, quia si contemplationis culmen velis attingere (nam Sion speculatio dicitur), oportet, ut primo Deum cognoscas, et postea te ipsum; ut peccandi voluntatem dimittas, et ad coeleste desiderium cor tuum emollias. Sic enim absque omni impedimento occurrere poteris illi cum illa quae clamat: Curremus in odore unguentorum tuorum (Cant. I): ascendendo videlicet de virtute in virtutem, donec videamus Deum deorum in Sion (Psal. LXXXIII), id est in altitudine contemplationis, adjuti gratia Salvatoris nostri Jesu Christi, qui cum Patre et Spiritu sancto vivit et regnat Deus per omnia saecula saeculorum. Amen.



SERMO V. DE NATIVITATE DOMINI.
[Col. 0599B]

Verbum caro factum est (Joan. I). Verbum abbreviatum de Verbo abbreviato audivimus. Sed

   Dum brevis esse laboro,
Obscurus fio. (HORAT. De art. poet. vers. 25, 26.)
Quippe quia verbum abbreviatum et obscurum de Verbo abbreviato et obscuro loquimur. Sed verbum meum, quia abbreviatum, obscurum; Verbum vero illud, quia obscurum, abbreviatum. Obscurum enim erat, antequam esset abbreviatum, et abbreviatum est, ut esset manifestum. Antequam esset abbreviatum videri non poterat oculis mentis; abbreviatum vero videri potuit oculis carnis. Verbum [Col. 0599C] erat non breviatum, nec dici poterat; verbum abbreviatum fuit, et dici potuit. Dici forte potuit, non quid erat, sed quod erat: sed dici non potuit, quid erat, sed quid non erat. Deus enim Verbum erat. Nemo autem dicere potest, id quod est; sed dicere potest, quid non est. Negativae enim de Deo compactae sunt; affirmativae incompactae. In hoc ergo quod Verbum erat, ipsum homo fari non poterat, sed Verbum caro factum est, et tunc infans factus est. Verbum ergo fuit, et ipsum homo fari non potuit; infans fuit, et ipsum homo fari potuit. Verbum erat, quod fari non potuit. Isaiae sunt verba: Generationem ejus quis enarrabit? (Isa. LIII.) Infans fuit, quem fari potuit Matthaeus, cum ait: Liber generationis [Col. 0599D] Jesu Christi (Matth. I). O Verbum ineffabile, et infans fabilis! O Verbum ineffabile apud Patrem, et infans fabilis apud matrem! Ut quid istud? Quia jubilus coelestis Verbum Patris, nec omnino dici potest, nec omnino debet taceri. Sed dici non potuit, quia Verbum est; taceri non debet, quia infans est. Videsne? verbis propriis improprie, impropriis proprie designatur. Et quia verba propria non habemus, verbis impropriis ad ejus notitiam, prout dederit, ascendamus. Verbum Patris est; et ut usu humano loquamur, Verbum Patris substantivum est, Verbum cum Patre aeternum, Verbum indeclinabile, figurae simplicis, praesentis temporis, numeri singularis, infinitivi modi. Legitis haec et intelligitis? Forte dicitis, legimus; nec unum iota [Col. 0600A] de tota lectione praeterimus, et intelligimus, sed ex regulis Prisciani ita edocti non sumus. Bene. Una est lectio vestra et mea: sed vestra docta, mea indocta.

Et quamvis una eademque sit lectio, sensum tamen humanum ex verbis humanis colligitis, ego vero spiritualem. Animadvertite igitur spiritualem intellectum, ut unus et idem nobis intellectus sit, meus spiritualis, et vester humanus. Dixi a principio, Verbum Patris substantivum esse, quia consubstantiale est Patri Verbum suum. Si enim accidentale esset, et adesse et abesse posset. Sed forte dicitis: A verbo Pater abesse potuit, quia Verbum dixit: Deus Deus meus, quare me dereliquisti? (Psal. XXI.) Haec in persona Filii dicta negare non possumus. [Col. 0600B] Nam in Evangelio dicit: Eli, Eli, lamma sabactani? (Matth. XXVII.) Unde et Psalmista ad majorem argumenti rationem adjungit: Deus meus, clamabo per diem et non exaudies (Psal. XXI). Clamat se Filius derelictum a Deo, et non est exauditus: ergo est derelictus. Pensatis quid, sed non propter quid dictum sit. Verba enim sunt filii hominis entis Filii Dei, qui praedestinatus est Filius Dei in virtute, ut esset filius hominis et Filius Dei. Clamat igitur filius hominis se in passione derelictum quoad protectionem divinitatis, non quoad divisionem unionis, quoniam tunc non solum Pater, sed ipse Filius se ipsum dereliquit. Nam si seipsum defendere vellet, prout posset, quis salutem nostram operatus esset? Posset forte mala voluntas [Col. 0600C] esse a diabolo, vel Judaeo, sed potestas non potuit esse, nisi a Deo (Rom. XIII). Hinc est quod Filius ait: Non haberes in me potestatem, nisi tibi datum esset desuper (Joan. XIX). Et alibi: Nemo tollit a me animam meam: sed ego pono eam, et iterum sumo eam (Joan. X). Rursus quod substantiale Patri sit Verbum, potest probari.

Ex omnibus enim quae facta sunt, dixit Dominus, et facta sunt (Joan. I). Ergo per Verbum omnia fecit. Vel ergo duo omnipotentes fuerunt, vel idem est Pater et Verbum. Sed duo omnipotentes esse non possunt, quia ad hoc ut alter omnipotens esset, alterius potentiam posse comprimere necesse esset: alioquin aliquid potentiae ejus deesset, et sic omnipotens [Col. 0600D] non esset. Quia igitur unus est omnipotens, et Pater est omnipotens, et Verbum est omnipotens, unum atque idem esse Patrem et Verbum, necesse est. Et quia prorsus unum, procul dubio unum Deum, unam substantiam. Est igitur activum verbum, non solum ex iis quae facta sunt, sed ex iis quae facienda erant, antequam quidquam fieret. Nam sicut voluntas artificis habens prae oculis omnem materiam domus faciendae, fertur super illam, et quodammodo jam mente facit, dum quid de quo facturus sit proponit; ita in summo artifice omnia quae facta sunt, praesentialiter fuerunt, ut sicut domus facienda primo fit in scientia artificis; fit et materialiter, cum laevigantur lapides et ligna; fit etiam essentialiter, cum in structura disponuntur [Col. 0601A] laevigata, ita et summus artifex per Verbum omnipotens fecit omnia, ut in praescientia incubaret faciendis, in materia factis, in essentia ordinatis. Unde dictum est, fiat et fecit, et facta sunt (Genes. I). Quid est enim dicere: Fiat lux, nisi quod Verbum genuit, in quo erat, ut fieret lux; et erat, antequam quidquam fieret? Quod igitur dictum est, fiat, refertur ad opus in praescientia; quod fecit, ad opus in materia: quod factum est, ad opus in essentia. Quod ergo primo fecit, quod facta ordinavit, quod ordinata humanae utilitati exposuit, totum in praescientia fuit; et illa praescientia ab aeterno fuit. Ab aeterno ergo praescivit ut faceret, ordinaret, exponeret. Ergo facere, ordinare, exponere, in Deo aeternaliter fuit. Et sicut videmus quia primo facta [Col. 0601B] sunt quae facta sunt, et postea ordinata, tandem exposita, ut quasi principium sit humanae utilitatis benigna rerum expositio, expositionis autem et utilitatis sapiens dispositio, dispositionis autem, expositionis et utilitatis rerum compositio, totum ex praescientia artificis emanavit, cum sic componere, disponere, exponere proponebat. Erat igitur benignitas exponens ad omnia facta principium, sapientia ordinans benigne exposita, potentia agens sapientia et benignitate, ut sic sapientia totum haberet a potentia, benignitas vero simul a sapientia et potentia. Et quamvis diversitas videatur in actibus, nulla tamen diversitas erat in agente. Quia nec à seipso aliquis artifex differt, quando quid cogitat disponere, ordinare, exponere, quamvis sit [Col. 0601C] aliud disponere, ordinare, exponere. Ita Deus unus erat ante saecula, qui potenter omnia disposuit, sapienter ordinavit, benigne exposuit. Nec aliquid erat potentia componens, sapientia ordinans, benignitas exponens, nisi unus Deus, qui per partes dividi non potest, quia simplex est, et corpus non est; nec aliquid in eo imperfectum, eo quod omnino bonus est.

Vides igitur ex praedictis, quod idem est sapientia, potentia, benignitas, in Deo. Et tamen sapientia est a potentia, et benignitas ab utraque. Et cum nihil aliud dicamus potentiam quam Patrem, sapientiam quam Filium, benignitatem quam Spiritum sanctum, ex rebus factis potest argumentari quod [Col. 0601D] unum atque idem est Pater et Filius et Spiritus sanctus: Filius tamen a Patre, Spiritus sanctus ab utroque. Et quamvis unum sint, quibusdam tamen proprietatibus distinguuntur, sicut proprium fuit potentiae ut ageret, sapientiae ut ordinaret, benignitatis ut exponeret. Quod tamen potenter fecit, sapientiae et benignitatis fuit; quod benigne exposuit, potentiae et sapientiae fuit. Hinc est etiam, quod cum idem sit Pater et Filius et Spiritus sanctus, proprium Patris fuit ut in voce audiretur, proprium Filii ut baptizaretur, proprium Spiritus sancti ut in columba videretur (Matth. III). Tamen ut Pater audiretur, operatus est Filius et Spiritus sanctus; ut Filius baptizaretur, operatus est Pater et Spiritus sanctus; ut Spiritus sanctus videretur [Col. 0602A] in columba, operatus est Pater et Filius, quia profecto inseparabilia sunt opera Trinitatis. Quia igitur unum est cum Patre et Spiritu sancto Verbum, bene indeclinabile dicitur, quia idipsum est. Tu autem, ait Psalmista, idem ipse es (Psal. CI). Unde Jacobus: Apud quem non est transmutatio, nec vicissitudinis obumbratio (Jac. I). Et alibi:

. . . Stabilisque manens das cuncta moveri. (BOET. De consol. philos. lib. III metr. 9).

Non enim declinatur de loco ad locum, qui ubique est; non declinatur per vicissitudines temporum, qui semper est; non per varietates aetatum, qui ab aeterno est, non per divisiones partium, qui corpus non est; non per mutationes dignitatum, quia Deus est; non per diversitates affectuum, quia semper [Col. 0602B] idem est. Nam si iratus fuisse (Exod. IV), vel poenituisse (Gen. VI) legitur, figurative dicitur, quia nullus in Deum cadit affectus. Sic iratus dicitur, quia punit; poenituisse, si quod fecit, delet, quod facere poenitens solet. Quia autem ens a Patre unum est cum Patre, bene simplicis praedicatur figurae, cum sit splendor gloriae, et figura substantiae Patris (Hebr. I). Non figura Patris, quasi a Patre figurata, nec figura quasi ad Patris figuram, sicut homo imago Dei est; sed ad Dei imaginem. Nec figura Patris, quod ad Patris similitudinem: non enim participat cum Patre aliquam similitudinem, quia non est participatio, ubi totalitas est; non est similitudo, ubi est identitas. Nulla in eo diversitas, qui de se dicit: Qui videt me, videt et Patrem (Joan. [Col. 0602C] XIV). Una igitur substantia est Pater et Filius, una prorsus figurans omnia, neutra ab altera figurata. Attende super hoc evidens argumentum. Splendor solis a sole est, non sol a splendore: unum tamen splendorem emittunt sol et splendor solis. Nunquid sibi diversus est splendor emissus? Nonne si quis a te quaereret, quid lucet in domo, nonne bene responderes, sol? Vel si hoc iterum quaereret, nunquid bene dicere posses, splendor solis? Nunquid de duobus splendoribus locutus es, cum dixisti, sol et splendor solis? Non utique, sed ad utrumque respondisti, quia unus splendor est sol et splendor solis: et tamen, ut dictum est, splendor solis a sole est. Et quamvis ab ipso sit, coaevi tamen sunt, quia [Col. 0602D] nunquam splendor sine sole, nec sol sine splendore.

Sic igitur quamvis a Patre sit Filius, coaeterni tamen sunt. Propter hoc praesentis etiam temporis est, quia apud ipsum illud aeternum hodie est, quod nec praeteritum novit, nec futurum. Unde Pater ad Filium: Ego hodie genui te (Psal. II). Quod in alio Psalmo exponitur, cum dicitur: In splendoribus sanctorum ex utero, id est ex divinitatis secreto, ante luciferum genui te (Psal. CIX). Apud ipsum enim erit non est, quia ab aeterno est. Apud ipsum fuit non est, quia finem habere non potest. Apud ipsum ergo est semper est. Quod fuit enim vel quod erit, apud ipsum non est, quia quidquid fuit vel erit, in ipso est. Et quamvis unitas vel singularitas [Col. 0603A] sit in substantia, tamen in personis est pluralitas, ita ut nec singularitas confundat pluralitatem, neque pluralitas separabilem reddat singularitatem. Plures sunt, et non unus: unum sunt, et non plura. Unum dico ab unitate, non unum ab unione. Tres personae sunt unum. Adoratur Trinitas, et tamen quia diversa non sunt, non est ibi triplicitas. Nulla prorsus diversitas, quia prorsus unitas: et tamen pluralitas, quia distincta Trinitas. Non est ergo differentiae adhibenda divisio, sed distinctionis discretio. Unum est enim Pater et Filius et Spiritus sanctus. Distinguitur tamen Pater a Filio, quia Pater est genitor, vel ingenitus, Filius genitus. Una eademque sapientia Pater et Filius, et tamen sapientia genita Filius, sapientia ingenita Pater. Nec [Col. 0603B] sapientia genita est sapientia ingenita: una tamen sunt sapientia. Similiter Spiritus sanctus, cum sit eadem sapientia cum Patre et Filio, tamen nec sapientia ingenita, nec genita, sed procedens. Nec dicere eam debemus ingenitam, ne Pater videatur; neque genitam, ne Filius credatur, sed securius procedentem, ut ab utroque distinguatur. Attendite, fratres, quare dixerit Isaias: Generationem ejus quis enarrabit? (Isa. LIII.) Quis enim generationis hujus modum poterit diffinire? Absque modo est, quia infinitus est. Intelligite tamen in humanis, quod latet in divinis. Intelligite per aliquid simile, quod latet in rei veritate. Dixit Jesus discipulis suis: Nisi manducaveritis carnem Filii hominis, non habebitis vitam manentem in vobis (Joan. VI). Magna et [Col. 0603C] utilis sapientia: et quis eam Christum docuit? Quis enim consiliarius ejus fuit, et quis eum docuit scientiam? (Isai. XL.) Prorsus indocta est. Huic autem doctrinae testimonium perhibet Joannes et scripsit haec, prout a Christo edoctus fuit. Una ergo fuit sapientia Christi et Joannis: sed fuit in Christo indocta, in Joanne docta. Quod autem Joannes scripsit haec, videmus scriptum, legimus et intelligimus. Quis illam sapientiam me docuit? Non Joannes, quia Joannem nunquam vidi, nec alius a Joanne. Ergo sapientia mea docta non est. Tamen si Christus hanc sapientiam non docuisset Joannem, nec ego hanc sapientiam habuissem. Ergo etsi mihi sapientia mea docta non est, non tamen indocta [Col. 0603D] est: Joanni enim docta est. Una eademque sapientia Christi, Joannis, et mea: sed in Christo indocta, Joanni docta, mihi quodammodo neutrum, sed procedens, quia a Christo qui Joannem docuit, et a Joanne qui scripsit, sapientiam hanc accepi. Principium habuit sapientia mea a Christo et Joanne: principium habuit sapientia Joannis a Christo, sapientia Christi a nullo. Et tamen una eademque est ista sapientia. Est igitur sermo Joannis quasi genitus a sermone Christi; sermo Christi quasi genitor sermonis Joannis; sermo meus quasi procedens a sermone Christi et Joannis. Unus tamen sermo Christi, Joannis, et meus. Vides igitur, quod aliquod verbum unum et idem est; et tamen secundum aliquid indoctum, quod neque doctum [Col. 0604A] dici possit neque procedens: secundum aliquid ita doctum, quod nec indoctum dici debeat: quia quod doctum est, indoctum non est, nec ea processione procedens, qua procedit in legente. A Christo enim in Joannem processit per doctrinam eruditionis; a Joanne in me per studium lectionis. Ita unum atque idem prorsus Pater et Filius et Spiritus sanctus: et tamen genitor est Pater, ita ut neque genitus, neque procedens possit esse: ita genitus Filius, quod neque genitor, neque procedens a Patre, processione, qua Spiritus sanctus. Nam et secundum quid procedere dici potest a Patre. Unde ait: Processi a Patre, et veni in mundum (Joan. XVI). Procedit enim Filius generatione, Spiritus sanctus missione. Et est principium Filii et Spiritus sancti [Col. 0604B] Pater, principium vero Spiritus sancti Filius; principium ad omnes creaturas Spiritus sanctus. Sicut si ego vobis sermonem praedictum primo notum facerem, quem scripsit Joannes, et audivit a Christo, sermo meus vestrae doctrinae esset principium, sermo Joannis ad meum, sermo Christi ad Joannis et meum, unus per omnia sermo.

Et Verbum caro factum est. Non Pater, non Spiritus sanctus caro factus est, quamvis unum sint Pater et Filius et Spiritus sanctus, solus tamen Filius carnem assumpsit. Cum enim diceret Christus, Nisi manducaveritis carnem filii hominis, etc. intellexerunt quidam carnaliter, unde scandalizati voluerunt abire retrorsum (Joan. VI). Credebant enim, quod in illa forma in qua crucifixus est, deberent [Col. 0604C] eum manducare, non in sacramento panis et vini. Dixit ergo eis Jesus: Hoc vos scandalizat? Verba quae ego loquor, spiritus et vita sunt (ibid.): et aperuit illis sensum. In Christo sensus erat, non carnalis, sed spiritualis: in discipulis illis intellectus carnalis et spiritualis. Nam quia carnalis, scandalizati sunt, et quia tandem spiritualis, ait Petrus: Domine, ad quem ibimus? Verba vitae aeternae habes (Joan. VI). Verbum in Christo caro non erat, quia caro et sanguis non revelabat ei. Verbum in discipulis quasi caro erat. Idem erat discipuli et magistri: sed in magistro divinum tantum, in discipulo vero humanum pariter et divinum. Sed quod humanum erat in discipulo ex infirmitate: et [Col. 0604D] quod divinum erat in ipso, non ab ipso erat, sed ex virtute divina. Quid miraris in Dei Filio, quid miraris in Dei Verbo, et non miraris in isto? Unum est enim Pater et Verbum, unus Deus, unus omnipotens; et Verbum caro factum est, et Pater caro factus non est. Verbum carnem assumpsit, et Deus esse non desiit, quia id quod fuit permansit, et quod non erat assumpsit. Sed quod carnem assumpsit, ex infirmitate contraxit Virginis: quod Deus permansit, ex eadem Patris divinitate, quae ipse erat, habuit: et ipse sua erat divinitas, et ipse erat Patris divinitas.

Quod igitur erat Verbum substantivum, carnem assumendo factum est adjectivum, quia sic sibi carnem univit, ut nec commistionem pateretur unio, [Col. 0605A] neque divisionem. Non enim divinitas versa est in carnem, nec caro in divinitatem, nec potuerunt separari post unionem. Sed filius hominis fuit in sinu matris, et Filius Dei in sinu Patris. Nam quamvis in morte anima separata fuerit a carne, tamen nec caro nec anima separari potuit a divinitate, quia totus fuit in inferno propter animam, totus in sepulcro propter carnem, totus in coelo propter divinitatem. Nonne cum librum legis, et pellem et scripturam conspicis? Una sola pellis, et una sola scriptura est, et unus ex scriptura et pelle intellectus. Potest scriptura separari a pelle, sed intellectus deleri non potest. Tale est Verbum caro factum. Pellis caro, scriptura anima, intellectus tanquam verbum intrinsecum, [Col. 0605B] Verbum Patris. Anima potuit separari a carne, intellectu Verbi non recedente. Et hoc Verbum caro factum est, id est Deus homo factus est. Nam per carnem figuratur homo, ut ibi: Et videbit omnis caro salutare Dei (Isa. LII). In hoc autem quod caro factum est, abbreviatum est. Verbum enim abbreviatum fecit Dominus super terram. Dispendiosum siquidem sermonem et auditoribus plenum fastidio fecerat in verbo legis et prophetis, et agiographis, multifarie multisque modis olim Deus loquens Patribus in Prophetis (Hebr. I). Dixerant enim qui tunc temporis erant: Non deest qui impleat; sed deest qui jubeat. Propter hoc non defuit qui jussit: sed defuit qui implevit. Nam ut talis eorum retunderetur [Col. 0605C] superbia, impositum est eis, teste Petro, tale jugum, quod nec ipsi nec eorum Patres portare potuerunt (Act. XV). Propter hoc ad verbum jubentis nec benevoli, nec dociles, nec attenti fuerunt: quippe durae cervicis homines, et frontis indomabilis, et lapidei cordis, ut ait Propheta: Obturaverunt aures suas tanquam aspides surdae (Psal. LVII); sed contra Moysen murmurantes suspirabant ad ollas carnium, quas reliquerant in Aegypto (Exod. XVI). Ut igitur auditores suos dociles et benevolos redderet et attentos, Verbum abbreviatum fecit Dominus super terram. Abbreviatum quippe in mundo, abbreviatum in utero, abbreviatum in patibulo: et quod mirabilius est, eo plus abbreviatum, quo in patibulo magis extensum. Extendebatur et abbreviabatur, [Col. 0605D] et quo magis videbatur, eo plus abscondebatur.

Ex multis igitur verbis, quorum scientia prolixa et incomprehensibilis erat, excepit sapientia Patris Verbum abbreviatum, cujus doctrina salubris est et compendiosa. Nam cum verborum aliud sit substantivum, aliud adjectivum; aliud activum, aliud passivum, aliud deponens, aliud neutrum; omnia in uno Verbo instaurata sunt deponenti et abbreviato. Nam Verbum substantivum Deus in Patre, Verbum adjectivum Deus in carne, Verbum activum in rerum creatione; Verbum passivum in passione: Verbum deponens in depositione animae, quando separata est a corpore. Unde ait: Nemo tollit animam meam a me; sed ego pono eam, et iterum sumo [Col. 0606A] eam (Joan. X). Quod igitur indeclinabile, ut supra diximus, erat et immobile, ut scriptum est: Tu autem idem ipse es, et anni tui non deficient (Psal. CI), et iterum:

. . . . . Stabilisque manens das cuncta moveri. (BOET.)
Nam qui moveri non poterat, aut secundum tempus, aut secundum locum; omnia tamen movebat, aut secundum tempus et locum, ut corporalia; aut secundum tempus et non locum, ut spiritualia; in abbreviatione sua factum est mobile secundum distinctionem temporum, aut modorum, aut personarum. Praesens quippe tempus suae abbreviationis fuit illa temporis plenitudo, in qua se praesentem hominibus indicavit. Sub legis quidem tempore, sub [Col. 0606B] quo sui adventus tempus praenuntiavit, non fuit temporis plenitudo, sed tempus imperfectum, maxime quia nihil ad perfectum adduxit lex. Sacramenta quippe legis non illud efficiebant, quod figurabant; sed erant signa rei, non res signi; non significata, sed significantia. Sub gratia vero sacramenta efficiunt quod figurant; et completa est omnis prophetia; et perfecta sunt, quae dicta sunt Mariae a Domino. Unde et ista perfectio sub tempore sextae aetatis completa est, ut sexta aetate repararet hominem, qui fecerat eum sexto die: et qui sub senarii perfectione totum primae conditionis opus compleverat, sub senarii perfectione reparationis humanae perfectum advenisse tempus ostenderet. Completa [Col. 0606C] autem perfecti plenitudine temporis, quae tunc consummata est, quando dixit in cruce: Consummatum est (Joan. XIX): sicut in prima conditione post sextum diem die Sabbati requievit ab omni opere quod patrarat (Gen. II): ita quando post istam perfectionem suae abbreviationis et nostrae redemptionis, in die ascensionis portas elevans aeternales (Psal. XXIII), plusquam perfectae, quia nec factae, aeternitatis suis aditum reseravit. Cujus reserationis gloria statutis ad dexteram tunc patebit, cum futurum Judicis tempus advenerit; ex tunc erit tempus sine fine, tempus infinitum, quia sine fine mansurum.

In diebus igitur suae abbreviationis indicativo modo uti voluit, quando discipulos suos erudivit; [Col. 0606D] et quod utile, quod salubre, quod necessarium erat, verbis et operibus indicavit; imperativo modo in praeceptis et miraculis; optativo autem in devotione orationis et desiderio nostrae salutis. Conjunctivo vero in unione animae et corporis, in confoederatione utriusque parietis, in copula qua copulat ima summis; infinitivo etiam modo in distributione gloriae, quae nullo terminatur fine. Cum autem omnibus hanc praeparat gloriam, qui eum sequuntur ad vitam, utitur impersonali modo, quia cujuscunque sit generis vel aetatis, sive conditionis, omnes vocat ad se, quia non est personarum acceptor Deus (Act X). Gerundivo autem modo usus est tanquam pius medicus, quando dolores nostros ipse tulit, et languores nostros ipse portavit (Isa. LIII); et cum [Col. 0607A] casus secundat asperos, et dat gerendi gratiam. Supino modo usus est, cum se supposuit Mariae et Joseph. Unde habes: Et subditus erat illis (Luc. II). De persona vero Verbi hoc intelligendum est, quod sicut in doctrina philosophialis verbi tres esse personas docemur, et unum verbum, ita in doctrina fidei tres personas confitemur et unum Deum. Verbum vero incarnatum et abbreviatum non desiit esse quod erat, sed incoepit esse quod non erat. Non desiit esse Deus, et una substantia cum Patre; nec desiit esse alia persona a Patre, sed in sua abbreviatione idem Deus, eadem substantia illa, quae tunc erat persona non alterata, sed a Patre altera. Hinc est quod Apostolus ait: Qui praedestinatus est Filius Dei in virtute (Rom. I). In virtute quidem [Col. 0607B] Dei praedestinatus fuit, ut filius hominis esset ens Filius Dei. Cumque in sua majestate, ut dictum est, esset simplicis figurae, nam etsi aliquis figura Dei dicitur, quia ad Dei figuram factus est, iste singulariter figura Patris est, ut Apostolus ait: Qui cum sit splendor gloriae, et figura substantiae ejus (Hebr. I); tamen non sic figura, quod ad figuram, quia totam implet Patris figuram: sed in nullo dissimilis aut inaequalis; nec similis participatione similitudinis aut aequalitatis; sed illud idem quod Pater est, ratione identitatis, In abbreviato tamen Verbo figura hominis foris patebat; sed figura Dei, nec alia a Deo, intus latebat; et erat una persona homo patens et Deus latens.

[Col. 0607C] Quid igitur? Dicemus hoc Verbum abbreviatum esse figurae compositae? Sed super hoc illis deffinitivam sententiam reservamus, qui Joannis Chrysostomi auctoritate innitentes, dicunt, hominem illum, non ex anima rationali et carne tantum, sed ex humana et divina natura, id est ex tribus substantiis, divinitate, carne, et anima constare: et hunc Christum fatentur, et unam personam tantum esse, ante incarnationem quidem solum modo simplicem, sed incarnatione factam compositam ex divinitate et humanitate: nec est ideo alia persona, quam prius. Unde Joannes: »In Domino nostro Jesu Christo duas quidem naturas cognoscimus, unam autem hypostasin ex utrisque compositam.« Ideo autem istis hanc sententiam reservamus, quia sunt alii, [Col. 0607D] qui eis contradicunt, et in incarnatione Verbi non solum personam ex naturis compositam negant; verum etiam hominem aliquem, vel aliquam substantiam ibi ex anima et carne compositam vel factam diffitentur; sed sic illa duo, scilicet animam et carnem, Verbi personae vel naturae una esse aiunt, ut non ex illis duobus vel ex illis tribus anima, substantia, vel persona fieret sive componeretur; sed ex illis duobus velut indumento Verbum Dei vestiretur, ut mortalium oculis congruenter appareret, non quod illa duo vel aliqua res ex illis composita, sint una persona cum Verbo. Unde Apostolus: Et habitu inventus ut homo (Philip. II). Unde Augustinus istud verbum Apostoli tractans, manifeste ostendit Deum dici factum esse hominem, vel esse [Col. 0608A] hominem secundum habitum. Propter hujusmodi, viam tam arduam non consulit intrare nostra caecitas absque duce. Hoc autem dicere possumus, quod quando non erat ei species neque decor, sed videbatur quasi leprosus et percussus a Deo et humiliatus (Isa. LIII); et exinanita videbatur figura Dei, et deformis et decomposita videbatur figura hominis, utpote cruentata, et sputis oblita, pallescens colaphis, morte denigrata. Sed quoniam pro nobis haec omnia sustinere dignatus est, qui sic se abbreviavit, qui sic se declinavit, et ut ita dicam, defiguravit, imo et exinanivit (Philipp. II), nos, dilectissimi fratres, ad ejus exemplum abbreviemus superbiae nostrae fastum, declinemus a concilio ludentium, defiguremus pallore jejunii decorem lascivum, [Col. 0608B] exinaniamus lasciviam carnis et morum, ut in omnibus configurati Verbo abbreviato, et formam hominis foris deformem, et formam Dei intus formosam conservemus: ejus tamen auxilio, sine quo nihil facere possumus, nec debemus, imo per quem omnia sunt, nec cessant fieri. Quoniam etsi abbreviatus fuit in mundo, tamen sine mensura immensus, et sine magnitudine magnus semper regnavit in coelo, quia nec diminuta erat potestas ejus cum pateretur, nec magnitudo cum abbreviaretur; sed subditus in forma servi, regnabat Deus in forma Dei, cum Patre et Spiritu sancto: cujus regnum et imperium sine fine permanet in saecula saeculorum. Amen.



SERMO VI. DE NATIVITATE DOMINI.
[Col. 0608C]

Liber generationis Jesu Christi filii David, filii Abraham (Math. I). Quia mirabilia vidimus hodie, fratres, quod sine mensura immensus, parvus jacet in praesepio; qui Verbum, infans factus est, et admirabilis consiliarius, absque verbo: incircumscriptibilis, loco parvo conclusus in utero, non incongruum duximus, loqui parva de magno, humana de Deo, vacare et videre, quam mirabilis sit Deus in opere suo. Antiquorum siquidem mirabilium non immemor Deus, aut minus potens in veritate signi et re significata, aperuit quod in signo veritatis et re significante figuravit. Virga floruit absque radice (Num. XVII), vellus maduit, et tellus aruit [Col. 0608D] siccitate (Jud. VI); rubus igne canduit absque consumptione (Exod. III); sic virgo peperit absque semine. Coeli roraverunt in carnis vellere, mortalitatis rubus resplenduit Dei immortalitate. Vacate ergo et videte quam mirabilis sit Deus; vacate ab opere servili, et videte libertatem gloriae filiorum Dei (Rom. VIII). Si enim non tollatis lippitudinem ab oculis, intueri verum solem non potestis; si non claudatis oculos carnis, non potestis aperire oculos mentis. Exteriores siquidem Pauli oculos clausit Deus, qui erant aperti; ut interiores aperiret, qui erant clausi (Act. IV). Sic enim Job, ut apertos haberet oculos cordis, pepigit foedus cum oculis suis, ut nec cogitaret quidem de virgine (Job XXXI). Vacate ergo a transitoriis, et videte aeterna; vacate ab [Col. 0609A] imis, et videte superna; vacate a mundo, et vacate Deo; vacate per otium lectionis, et videte oculis intentionis; vacate legendo, et videte intelligendo. Propositus est enim nobis ad intelligendum aperte Liber generationis Jesu Christi filii David, filii Abraham. Et merito, quia resarciti sunt muri Jerusalem, cessat inimicorum fortitudo, aedificatae sunt portae, serae portarum confortatae (Psal. CXLVII); et in semine Abraham benedicti sunt filii ejus in ea. Et utique bene sunt muri ejus, resarciti, quia Salvator in ea positus est murus (Isa. XXVI). Bene cessare debet fortitudo inimicorum, quia ingressus est David ad singulare certamen contra Philisthaeum (I Reg. XVII).

Sicut ergo illi, qui sub Nehemia et Esdra, fecerunt, et nos, fratres mei, qui filii sumus coelestis Jerusalem, [Col. 0609B] faciamus. Haec enim omnia ad nostram doctrinam scripta sunt, et facta pro nobis, in quos fines saeculorum devenerunt (I Cor. X). Legimus enim quod postquam reaedificata fuit Jerusalem, et inimicorum ruina cessavit, accepit Esdras librum legis, et legit in eo coram filiis Israel ad intelligendum aperte (II Esdr. VIII). Sic et Deus Pater in reaedificatione Jerusalem, quae sursum est, quae est mater nostra (Gal. IV), librum illum nobis aperuit, quem signatum Isaias vidit (Isai. XXIX): sed et Joannes in hoc eodem libro septem signacula vidit, quae nemo poterat solvere, donec Agnus qui occisus est, aperire eum dignus inventus est (Apoc. V). Quia igitur Agnus ille, qui coram tondente se obmutuit, et non [Col. 0609C] aperuit os suum (Isai. LIII), septem signacula a libro removere venit; quando scilicet nasci voluit, elegit submitti, passiones nostras absque peccato pati, tentari, jejunare, mori, et infernum mordere, non immerito lectioni vacare debemus, qui haec omnia nuda et aperta videmus. Olim eum Isaias vidit sed nondum poterant vacare antiqui. Nam et scienti litteras et nescienti porrigebatur, et legere non poterant (Isai. XXIX); signatus enim erat sigillis septem (Apoc. V). Hodie autem ita librum apertum videmus; ut et ille qui scit litteras, et qui nescit, quod utile, quod honestum, quodque necessarium est, invenire possit et intelligere. Beatus qui legit et audit verba libri hujus; et servat ea, quae in eo scripta sunt (Apoc. I). Nihil enim in eo superfluum [Col. 0609D] scriptum est, quod possit recidi; nihil minus dictum, quod debeat addi; nihil male dictum, quod debeat emendari: sed totum utile est, ut benevoli sint auditores; totum breve, ut fiant attentiores. Verbum siquidem abbreviatum, fecit nobis Dominus super terram (Isai. X). Olim librum scripsit nobis Deus, in quo sub multis verbis unum comprehendit: hodie librum nobis aperuit, in quo multa sub uno verbo conclusit. Quidquid enim per integumenta verborum in libris antiquis de Filio Dei scriptum erat, totum in hujus libri verbo explanatum est. Multifarie enim multisque modis olim Deus locutus est patribus in prophetis, novissime diebus istis locutus est nobis in Filio (Hebr. I), hoc est, in Verbo suo.

[Col. 0610A] Hoc igitur volumen, volumen illud est, quod factum est in ore prophetae sicut mel dulce: ait enim: Et cibavit me volumine illo; et factum est in ore meo sicut mel dulce (Ezech. III). Sed quis est liber iste? Est enim liber magnus quidam in superficie, sed parvus in sensu, quia nihil ad perfectum adduxit lex (Hebr. VII). Et est liber nihil habens oneris in superficie, sed grandis in sensu. Et est liber maximus in superficie, et incomprehensibilis intellectu. Quis enim cognovit sensum Domini; aut quis consiliarius ejus fuit? (Rom. XI.) Ipse enim liber est, qui pro pelle carnem habuit, et pro scriptura Verbum Patris. Liber ergo magnus in superficie, et parvus in sensu, lex est, sive mundus iste, qui foris scriptus est per rerum formas, intus autem per rerum [Col. 0610B] naturas. Quasi enim liber est revolutus per revolutionem temporum et dierum. Liber qui nihil habet oneris in superficie, et magnus est in sensu, conscientia hominis est, grandis, inquam, liber, scriptus stylo hominis. Stylus hominis, defectio est humanitatis. Hic scriptus est foris, considerando visibilia; intus, considerando aeterna. Major primo libro est liber iste. Nam et ea quae in mundo sunt, et ea quae sunt extra mundum, potest comprehendere. Sed super omnes est liber ille, qui et ea quae in mundo sunt, et quae in conscientia esse possunt, comprehendit. Unde est: Imperfectum meum viderunt oculi tui, et in libro tuo omnes scribentur (Psal. CXXXVIII). Verbum tamen et alia etiam comprehendit, [Col. 0610C] quae in cor hominis non ascendunt. Oculus enim non vidit, et in cor hominis non ascendit, quae cognoscent ii, qui student in eo (I Cor. II).

Ut igitur breviter exponamus, liber maximus est Filius incarnatus, quia sicut per scripturam Verbum unitur pelli, ita per assumptionem hominis Verbum Patris unitum est carni. Quia ergo ipse est, qui omnem a Patre accepit potestatem judicii, Pater enim non judicat quemquam, sed judicium omne dedit Filio (Joan. V); non immerito in illo volumine figuratur, in quo scriptae sunt lamentationes, et carmen, et vae (Ezech. II). Unde et propter illa duo, quae audivit propheta David, potestatem scilicet et misericordiam (Psal. LXI), in qua reddit unicuique secundum opera sua (Rom. II), factum [Col. 0610D] est in ore hujus prophetae, sicut mel dulce (Apoc. X). Scriptae sunt enim in hoc volumine lamentationes propter eos qui in mundo sunt positi; carmina iis qui in coelo sunt elevati; vae vero iis qui in inferno sunt damnati. Vel lamentationes iis qui proficiunt in activa vita; carmen iis qui proficiunt in contemplativa; vae iis qui proficiunt in neutra. Sicut in manu ejus dicitur calix esse plenus misto mero et faece, quia faex non est exinanita (Psal. LXXIV): ita et in sinu ejus volumen esse dicimus, ubi scriptae sunt lamentationes, et carmen, et vae; hoc in lamentatione figurantes, quod in misto; in carmine quod in mero; in vae, quod in faecis detrimento. Et bene hunc librum in sinu Patris esse dicimus, quia in uterum Virginis Filium descendisse [Col. 0611A] cognoscimus. Studeamus igitur in lamentationibus, per observantiam mandatorum, per patientiam tentationum, per exercitium laborum; in carminibus, per gratiam devotionis, et gaudium promissionis; in vae, per timorem humani defectus et dolorem divinae comminationis. Si enim timemus de comminatione, ita quod gaudeamus de promissione, non deficiemus in labore vel tentatione. Studeamus igitur in libro, ubi scriptae sunt lamentationes, et carmina, et vae: imprimis considerantes, quae sit hujus libri materia, quae intentio, quae causa intentionis, quae utilitas, quis agendi modus et quis titulus.

Materia est materia materians omnia, vel materia materiata, vel illa quae una est ex materiata et materiante materia. Materia materiata est caro de [Col. 0611B] Virgine assumpta; materia materians divinitas assumens; materia ex materiata et materiante, una ex carne et Deo persona. Unde et in libro legis vel prophetarum, Filius loquitur quandoque secundum quod homo, quandoque secundum quod Deus: multoties loquitur totus Christus. Intentio vero est, pauperes ditare, relegatos ad patriam reducere; servos ad libertatem, peccatores ad veniam, damnatos ad gloriam sempiternam. Quasi enim sapiens mulier accendit lucernam, ut tenebrosos illuminet, ut drachmam perditam recuperet (Luc. XV). Quasi angelus Tobiae peregrinanti se comitem praebere venit (Job V), et cum tribus pueris in fornace mundi descendit (Dan. III). Quasi Samaritanus semivivo [Col. 0611C] in praesepi coeleste unguentum effudit, quem Levita et sacerdos contempserant (Luc. X): et quasi Eliseus super filium Sunamitis incurvavit se, cui baculus missus per Giezi proficere nequibat (IV Reg. IV). O pia intentio, non crudelis; voluntaria, non necessitatis. Non fraudatus est a spe sua, cui sic intendit, qui exspectans exspectavit. Exspectans, ait, exspectavi Dominum, et intendit mihi (Psal. XXXIX). Speremus in eum, fratres, et exspectemus, quia qui nobis intendit, quando venit ad nos, intendet et nobis, quando salvabit nos. In his enim omnibus non est aversus amor ejus, sed adhuc manus ejus extenta (Isai. IX). Intendit nobis, veniendo ad nos in gratia et humilitate, intendet et nobis, veniendo ad nos in gloria et majestate. Intendit [Col. 0611D] nobis gloriam promittendo, intendet et nobis reddendo.

Causa vero tantae et talis intentionis fuit hinc lapsus miseri, hinc miseria lapsi; hinc amor singularis impensus miseris corde, hinc miseria multiplex in amante; hinc omnipotentia largientis, hinc vero largitas omnipotentis. Iis enim sex gradibus ad thronum eburneum ascendit Salomon, quia istis sex de causis incarnari voluit de Virgine Christus, cujus uterus propter virginitatem factus est eburneus thronus. Hoc siquidem noster verus Salomon sedere venit in throno, quando coronavit eum mater sua in die desponsationis suae (Cant. III). Sicut enim corona regi convenit, sic et thronus. Corona enim in capite, connexio affectuum ordinata in [Col. 0612A] mente; thronus virginalis uterus. In throno sedere in die desponsationis suae venit, quando carni divinitatem univit. De hoc throno legitur, quod thronum fecit sibi rex Salomon de ebore grandem, et sex gradibus ascendebatur ad eum (III Reg. X). In throno, ut dixi, Virginis uterus, in Salomone Christus, et sex incarnationis causae figurantur in sex gradibus. Et bene per Salomonem Christum figurari dicimus, quia ipse est, qui fecit pacem his qui longe, et his qui prope (Ephes. II): pacem Judaeis, et pacem gentibus, pacem angelis et hominibus, quia ipse est, qui utrumque conjunxit parietem, divisit maceriam (ibid.), in cujus morte dissipatum est velum, ut unum esset sanctum et Sanctum sanctorum. Unde Salomoni comparatur, quia Salomon [Col. 0612B] pacificus interpretatur. Sequitur de utilitate.

Mira et admirabilis utilitas, per quam nobis aeterna reddetur jucunditas, et jucunda aeternitas, ubi gaudium sine moerore, quies sine labore, ubi nullus timor in minore, nulla exactio in majore, nullus invidiae rancor in pace. Ubi omnes induem in sapientia Salomonem, in mansuetudine Moysen, in velocitate Azaelem, in fortitudine Samsonem, in potentia Caesarem, Absalonem in pulchritudine, in justitia Noe. Ibi saliet sicut cervus claudus (Isai. XXXV), ibi videbit ut panthera caecus. Ibi nihil extra liberum habebit servus, nec aliquid cum servo haeres parvulus (Gal. IV), sed erunt ibi liber et servus, parvus et magnus, leo et agnus (Isai. II), et pascet [Col. 0612C] eos pastor bonus puer iste parvulus, qui hodie natus est (Isai. IX). Multa dixi et nihil dixi: quasi balbutiendo locutus sum, quasi puer qui loqui nititur, et non potest. Quae enim comparatio temporalis gloriae, et perennis gloriae? Non participant eadem ratione propositi. Haec enim caduca sunt, illa aeterna; haec terrena, illa coelestia; haec adesse possunt et abesse: illa vero cum omnibus omnia sint, nunquam poterunt deesse. Sicut enim nulla potest esse conventio Christi ad Belial, lucis ad tenebras (II Cor. VI), ita nulla est comparatio praesentis justitiae, sapientiae, mansuetudinis, velocitatis, fortitudinis, potentiae, et pulchritudinis, respectu futurae. In respectu enim illius omnes justitiae nostrae quasi non sint, et quasi pannus menstruatae (Isai. LXIV), sic sunt coram [Col. 0612D] Deo. Similiter et sapientia illi sapientiae comparata insania est; mansuetudo Herodis crudelitas, velocitas quod aquila testudini, et lunae celeritas pigritiae Saturni comparata. Fortitudo vero summa pusillanimitas, potentia paupertas; pulchritudo quasi simiae turpitudo. Multa dixi, et nihil dixi. Et quomodo potui dicere, quod nescivi? Et quomodo scire, quod in cor hominis nequit ascendere? Non enim oculus vidit, nec auris audivit, et in cor hominis non ascendit, quod praeparavit Deus diligentibus se (I Cor. II). Sed haec ideo dixi, ut cogitandi occasionem darem vobis, ut per haec multo meliora crederetis. Modus autem agendi tantum et tale mysterium, talis fuit:

In primis omnium missus est Gabriel angelus a Deo [Col. 0613A] in civitatem Galilaeae, cui nomen Nazareth, ad Virginem desponsatam viro, cui nomen erat Joseph, de domo David; et nomen virginis Maria (Luc. I, 2). Sed Virgo salutata turbatur, turbata concipit, impraegnatur, et parturit. Sic coelestis medicus morbum quem nobis inflixerat hostis antiquus, curavit partim ex similibus partim ex dissimilibus. In principio siquidem nostrae damnationis, missus est serpens a diabolo in locum, cui nomen erat paradisus, ad mulierem desponsatam viro, cui nomen erat Adam, de domo Dei, et nomen mulieris Eva. Sed mulier decepta laetatur, gaudens consentit, consentiens operatur (Gen. III). Illa ergo nostrae salvationis exordium fuit, cum ab angelo salutatur, ista damnationis, cum a serpente decipitur; illa turbata [Col. 0613B] gaudium commune concepit, ista gaudens, non dico suae, sed potius nostrae perturbationi consensit; illa parturivit auctorem vitae, ista fomitem mortis aeternae. Voluit ergo Deus filius hominis fieri, ut homines essent filii Dei; voluit laborare et pati, ut homines vacarent requiei; voluit esse mortalis, ut mortales non possent mori. Dedit ergo nobis sua, ut nos ei daremus nostra. Ut essent cum Deo homines, venit Emmanuel. Quid enim est Emmanuel? Nobiscum Deus. Cum hominibus venit Deus, ut homines essent cum Deo, Jeremia attestante, qui ait: Hic est Deus noster, extra quem non existimabimus alium; qui ostendit viam suam Jacob, et Israel puero suo. Post haec in terris visus est, et cum hominibus conversatus [Col. 0613C] est (Baruch. III). Quia igitur ad homines venit, ut Judaeos et gentes, et eos qui sunt ex Judaeis et gentibus salvaret, ut inquinatos mundaret, oves ab haedis separaret, haedos abjiciens, fideles regens, non immerito Graeca, Hebraea, et Latina lingua titulus causae libri scriptus est: Jesus Nazarenus rex Judaeorum (Joan. XIX), Jesus Salvator interpretatur, Nazarenus mundans vel separans, Judaeus confessio sive confitens. Et bene Salvator dictus est, quia cum multos legamus Salvatores, sicut in libro de Judicibus legitur, quod misit eis Dominus Salvatorem (Jud. III); et Aegyptii ad Joseph: Salus nostra in manu tua est (Gen. XLVII): hic antonomastice Salvator dici potuit, qui non tam jumentorum quam hominum, non tam gratiosam [Col. 0613D] quam gloriosam salutem ministravit. Illi siquidem jumenta salvare potuerunt, non homines: et ob hoc temporalem, non aeternam salutem ministraverunt. Iste vero non tam corporibus quae quasi jumenta sunt, quam animabus, quas hominibus comparamus; non tam hujus temporis gratiam, quam aeternae salutis gloriam infudit. Non enim tantum animas, sed et corpus humilitatis nostrae conformabit corpori claritatis suae.

Studeamus ergo, fratres, in libro hoc, hanc eamdem, quae in libro est, habentes materiam, nullam aliam intentionem, vel intentionis causam; sed eamdem quaerentes utilitatem; modum quem tenuit in studio teneamus, ut de eo qui pro nobis scriptus est, gaudeamus. Omnis siquidem studii labor, [Col. 0614A] cogitando, loquendo, vel operando exercetur. Si igitur aliquid cogitas, loqueris, vel operaris, quod discrepet a lege Domini, a materia libri hujus excessisti. Similiter si in opere, vel cogitatione, vel locutione tua, aliud intendas, quam pauperes recreare, nudum vestire, peregrinantibus compati, pro fratribus pati, ab intentione libri declinasti. Si vero in ipsa intentione bona aliam intentionis causam habueris quam pietatem, et amorem Omnipotentis, a causa remotus es intentionis. Plerumque enim contingit ut intentio boni sit, et causa intentionis bona non sit. Si enim justam viduae causam tractare sollicite intendat aliquis, non quidem affectu pietatis vel compassionis, sed causa cujusquam lucri temporalis, hujus intentio bona est, [Col. 0614B] et causa intentionis bona non est. Similiter eamdem utilitatis causam, quae in hoc est, debes imitari. Cum enim aliquid bene intendis facere ex affectu pietatis, nullam aliam utilitatem quaeras, quam gloriam inde perpetuam adipisci. Multoties enim contingere solet ut pro bono opere vel favor hominum, vel retributio quaeratur temporalium. Modum etiam agendi debes in opere imitari, ut de bono opere non superbias, sed potius humilieris. Omnis enim qui recte fragilitatem suam considerat, mirari debet quomodo vel ad momentum bene operari queat. Turbari similiter debet, ne forte propter hoc bene operandi facultas detur, ut cum minus cautus fuerit, ab hoste fortius impugnetur. Plerumque enim a vexatione sua diabolus cessat, [Col. 0614C] ut eum quem subvertere nititur, incautiorem reddat. Ita ergo turbari debes, ut bene operari non desinas. Nunquam enim timor malus est, nisi quando nimius est. Virgo turbata concepit, impraegnata est, et parturivit. Exemplum dedit tibi, ut tu turberis timore, concipias tamen cogitatione, impraegneris dilectione, delectatione parturias in salutis operatione. Sed cujus salutis? Non corporis, sed animae. Hanc enim salutem operari non debet, quia qui odit animam suam, id est, vitam suam, in hoc mundo, in vitam aeternam custodit eam (Joan. XII). Ecce, fratres, doctrina coelestis, ecce schola Salvatoris, studium filiorum Dei. Haec scripta sunt in libro generationis Jesu Christi; et scribenda nobis [Col. 0614D] in libro grandi. Scriptum quippe est: Scribantur haec in generatione altera (Psal. CI). Quae altera? Quae est prima, cujus ista sit altera? Generatio prima est generatio primi Adam, qui de terra terrenus est, id est generatio Cain, generatio Esau, semen Chanaam, et non Juda, viperarum genimina (Matth. III), generatio prava et exasperans, generatio quae non direxit cor suum, et non est creditus cum Deo spiritus ejus (Psal. LXXVII): quae studet et intendit semper, non in libro, in quo studet generatio Christi, qui est liber generationis Jesu. Habet enim et haec generatio librum suum, qui malitiam habet pro materia sua, blasphemiam pro verbo, malam pro intentione voluntatem, pro causa intentionis mundi vanitatem, pro utilitate momentaneam [Col. 0615A] carnis voluptatem. De cujus voluptatis modo, et utile nobis duximus, et dignum vobis, silentio praeterire. Ait enim Apostolus, ut hujusmodi nec nominetur in nobis (Ephes. V): et ad eloquium tale non permittit os discipuli beatus Benedictus aperiri (Reg. c. 6). Sed altera generatio est, generatio secundi Adam, qui de coelo coelestis est (I Cor. XV), generatio quaerentium Dominum; quae innocens et mundo corde (Psal. XVII), in lege Domini meditatur die ac nocte (Psal. I), studet et intendit in exercitio justitiae, in salute animae, in compositione animi, in contemptu mundi, et in laude Dei; cujus laus et honor imperii sine fine permanet in saeculum saeculi. Amen.



SERMO VII. IN EADEM SOLEMNITATE.
[Col. 0615B]

Anno quo mortuus est rex Ozias, vidi Dominum sedentem super solium excelsum et elevatum; et plena erat omnis terra majestate ejus, etc. Beati oculi qui vident, quae vos videtis (Isai. VI). Multi enim prophetae gavisi sunt ad umbram rei, cujus veritatis exsecutionem videtis. Hinc est quod Dominus loquens Judaeis ait: Abraham pater vester exsultavit, ut videret diem meum; et vidit, et gavisus est (Luc. X). Quando vidit? Quando in figura Trinitatis tres angelos vidit (Gen. XVIII). Ergo non rem, sed rei figuram vidit, et gavisus est. Similiter Isaias incarnationis Dominicae diem in figura vidit, et gavisus est, dum ait: Vidi Dominum sedentem super solium excelsum et elevatum (Joan. VIII). Et ne de visione dubitaret, [Col. 0615C] ostensa est ei similiter in figura temporis plenitudo, qua visio debuit adimpleri. Unde dicit: Anno quo mortuus est rex Ozias. Ozias quippe rex plebis Judaicae fuit. Figuram igitur illius temporis vidit, quo regnum Judaicum finem accepit, quoniam omnia haec in figura monstrabantur ei. Nam cum regnum Judaeae ultimum valefecit, secundum prophetiam patriarchae Jacob, qui mittendus erat Messias advenit: Non auferetur sceptrum de Juda et dux de femore ejus, donec veniat, qui mittendus est (Gen. XL), quod et factum est. Nam a reditu de captivitate Babylonis fluxis circiter quadringentis septuaginta quinque annis et tribus mensibus, quibus interruptum fuerat regnum Judaeorum, imposuit [Col. 0615D] sibi diadema Aristobulus Joannis cognomento, Hircani filius, qui filios quidem non habuit sed fratres: quorum unum, id est Antigonum occidit, alios autem carceri mancipavit. Post quem promotus est ab uxore Aristobuli major frater ejus nequissimus Alexander, quoniam in sex annis quinquaginta millia seniorum interfecit, eo quod facinora sua detestarentur. Sed eo febre correpto et mortuo, successit ei in rem regni sed non in nomen filius ejus Hyrcanus, qui a Pompeio fuit pontifex declaratus: quem postea Pachorus rex Parthorum Antigono tradidit, qui eum auribus mutilavit, et per Pachorum in regnum sublimatus est. Cum vero Hyrcanum cum Phaselo fratre Herodis comprehendisset Pachorus, Herodes ad Idumaeos contribules [Col. 0616A] suos fugit; ille, inquam, Herodes Idumaeus, qui dictus est Ascalonita, qui Antigono successit in regnum, quia post Antigonum, qui vivente Herode sublimatus fuit a Pachoro in regno, nullus Judaeorum regnavit. Unde Josephus (Antiquit., I. XVIII, c. e) illius temporis fidelis historiographus tale dat de Christo testimonium: »Fuit eisdem temporibus Jesus, sapiens vir, si tamen eum virum nominare fas est: erat enim mirabilium effector operum, et doctor eorum qui libenter quae vera sunt audiunt: et multos Judaeorum, et multos ex gentibus sibi adjunxit: Christus hic erat. Hunc accusatione primorum nostrae gentis cum Pilatus in crucem agendum esse decrevisset, non deseruerunt hi qui ab initio eum dilexerunt. Apparuit enim eis iterum [Col. 0616B] vivus, secundum quod prophetae haec et alia de eo futura praedixerant. Sed et in hodiernum diem Christianorum, qui ab ipso dicti sunt, et nomen perseverat et genus.«

Quia ergo cessavit unctio, dicant nobiscum advenisse Messiam, et ipsum tunc advenisse, quando finito regno Antigoni, qui fuit gentis Judaeae, translatum est regnum ad Herodem alienigenam. Qui in dolore ortus Dominici omnes qui erant in Bethlehem Judae pueros, a bimatu et infra occidit (Matth. II). Quamvis aliter intelligi possit, quod dictum est, Anno quo mortuus est rex Ozias. Iste siquidem Ozias in principio regni sui fecit quidem quod placitum erat coram Domino, quia et hostes debellavit et Ammonitas sibi tributarios [Col. 0616C] fecit; et reaedificavit muros Jerusalem, quos destruxerat Joas rex Israel. Sed cum ditatus esset substantia mortali, contra Deum immortalem superbivit. Nam in festo propitiationis indutus stola pontificali intravit in templum, ut incensum poneret, Azaria Pontifice cum octoginta sacerdotibus eum prohibente. Unde factus est terraemotus, et claritas solis affulgens plus solito incidit in faciem regis, et percussus est lepra in facie (II Paral. XXVI). Vivente ergo Rege superbo et impio, Isaias Israeliticae libertatis visionem videre non meruit, quia quandoque et propter malos praelatos boni subditi, et per malos subditos boni praelati a gratia Dei subtrahuntur. Hinc enim Dominus Ezechieli [Col. 0616D] dicit: Ecce ego adhaerescere faciam linguam tuam palato tuo, et eris mutus, nec quasi objurgans, quia domus exasperans est (Ezech. III). Quia igitur rex impius tantae visionis dignus non fuit, propheta per quem manifestari debuerat, ipso vivente eam videre non debuit. Ipso tamen mortuo visionem vidit, ut per hoc daretur intelligi, quod Dominus Isaiae, non suo, sed excessu regis, spiritum prophetiae subtraxit. Pensate, dilectissimi, quam periculosum sit ab humilitate recedere, quando nos sentimus bonis gratuitis eminere. Quia enim facies eminentior pars est corporis, merito percussus est Ozias lepra in facie, qui caeteris eminentior voluit apparere. Bene siquidem leprae praemium pro merito virtutum recepit, qui lepra superbiae dona [Col. 0617A] virtutum gratuita sordidavit. Nisi enim a cordis oculis labem superbiae quis deterserit, et vitiis moriatur, ad visiones Dei discernendas etiam piae voluntati nulla ratio suffragatur. Dicit ergo: Anno, quo mortuus est rex Ozias, vidi Dominum, etc. Qui modo propheta dicitur, olim videns dicebatur; sed non ideo videns, quod apertos habeat oculos carnis, quoniam indifferenter ad utrumlibet, bonum scilicet et malum, solent aperiri. Aperti sunt oculi Adam post lapsum (Gen. III), aperti oculi discipulorum euntium in Emmaus in fractione panis (Luc. XXIV). Sed illius ad malum, istorum ad bonum. Illius ad concupiscentiam; istorum ad resurrectionis fidem.

Neque enim credendum est cordis praedonibus, [Col. 0617B] qui cum suae voluntati cor subjugaverint, faciunt ipsum speluncam latronum (Matth. XXI), maxime quia falli possunt; ut non sit illud quod videtur, sicut videri videtur. Firmamentum videtur stare, quod semper movetur; naviganti videtur moveri solum, quod solidum perseverat. Baculus videtur in aqua fractus, et cum sit integer, fallitur visus. Nec ideo propheta dicitur, quod spirituales cordis oculos aperit ad videndum. Non enim est credendum omni spiritui; sed probate, ait Apostolus, spiritus, si ex Deo sunt (I Joan. IV). Nam per rerum imagines falluntur cordis oculi, cum aliter cogitantur, quam sint. Sed propter hoc propheta videns dicebatur, quod intellectuali videbat oculo, quod aliter evenire non posse per infusionem sancti [Col. 0617C] Spiritus intelligebat: sive aenigmatica, sive anagogica visione daretur intelligi, quod videbatur. Talis fuit visio Isaiae filii Amos, qui ait: Vidi Dominum sedentem (Isa. VI). Vidit Adam Dominum deambulantem (Gen. III), Stephanus stantem (Act. VII), Isaias sedentem. Sic stabilis manens moveri videtur, cum nec affectu, nec loco, nec tempore moveatur. Sed deambulantem vidit eum Adam, quia in hoc quod peccavit, non tam Dominum ab eo, quam ipsum a Domino recessisse cognovit; Stephanus vero stantem vidit, quia cum eum stare videret, cum ipso in tribulatione viriliter standi in agone signum dedit. Isaias autem sedentem super solium excelsum et elevatum vidit, qui vel quiescentem, [Col. 0617D] vel humiliatum inter mortales agnovit. Sedere enim humilitatis signum est, aut quietis. Sedilium tamen multas nobis varietates sacer sermo proponit, in quibus Dominum sedere protestatur. Dicit enim Psalmista: Dixit Dominus Domino meo: Sede a dextris meis (Psal. CIX). Unde et in hymno angelico canimus: Qui sedes ad dexteram Patris, miserere nobis. Alibi tamen idem Psalmista dicit: Qui sedes super cherubim, manifestare coram Ephraim, Benjamin et Manasse (Psal. LXXIX). Et rursus: In excelso throno vidi sedere virum. Alibi vero dicit ipse Dominus coelum mihi sedes est (Isa. LXVI). Et rursus: »Anima justi sedes est sapientiae (Greg. hom. 33).« Et ibi, sive significetur idem, sive aliud: Vidi Dominum sedentem super solium excelsum et [Col. 0618A] elevatum. In his omnibus nobis ille praedicatur, in cujus nativitate canit Isaias, cum ait: Et vocabitur nomen ejus Admirabilis, Consiliarius, Deus fortis, Pater futuri saeculi, Princeps pacis (Isa. IX). Deus est enim, qui sedet ad dexteram Patris; consiliarius, qui sedet super Cherubim: unde cherubim interpretatur plenitudo scientiae; admirabilis, sedens in throno; thronus enim regis est; et ipse in regimine firmamenti et totius mundanae machinae apparet mirabilis, quam mirabiliter regit. In hoc autem quod coelum sibi sedes est, Pater futuri saeculi comprobatur. In hoc vero quod sedet super solium excelsum, id est in hoc quod naturam transcendit angelicam, fortis et potens intelligitur.

Unde angelis, quibus dictum est: Tollite portas, [Col. 0618B] etc., respondentibus, quis est iste rex gloriae, respondetur: Dominus fortis et potens, Dominus potens in praelio (Psal. XXIII). In hoc autem quod sedere dicitur in anima justi, vel super solium elevatum, quod idem est, probatur princeps pacis; quoniam nunquam pax potest esse in anima sine ipso, nec nisi pax cum ipso. Vel aliter sedium diversitates ex propriis nominibus possumus assignare. Est enim alia sedes, quae dicitur thronus, alia ferculum, alia cathedra [add. alia synhedra], alia tribunal, alia exhedra. Thronus regum est, ferculum seu sella pauperum, cathedra doctorum; synhedra auditorum, tribunal judicum, exhedra judicis assessorum.

Habet igitur ab aeterno Dei Filius thronum ad [Col. 0618C] dexteram Patris, sed ferculum fecit sibi in utero matris: cathedram vero facere non cessat in cordibus fidelium magistrorum, synhedras in devotis auditoribus, tribunal in justis judicibus, exhedras in fidelibus consiliariis, judicans cum judicibus. Nam hujusmodi homines vocat Psalmista sedes, ubi ait: Illic sederunt sedes in judicio, sedes super domum David (Psal. CXXI). Illic, id est in coelesti Jerusalem sedebunt illi, in quibus Dominus modo sedet vel per doctrinam, vel per obedientiam, vel per justitiam, vel per fidem. Et quamvis tot modis dicatur sedere, tamen excellenter et proprie dicit eum Isaias sedere super solium excelsum et elevatum. Duas enim fecit rationales creaturas, angelum scilicet et hominem. In illis Dominus requiescit, [Col. 0618D] quia si deliciae sunt ei esse cum filiis hominum (Prov. VIII), multo magis cum angelis, qui a statu bonae conditionis non recesserunt. Hanc naturam angelicam vocat Isaias solium excelsum, quia a celsitudine in qua primo conditi sunt, non ceciderunt. Humanam vero naturam solium dicit elevatum, quia a statu in quo condita fuit cecidit, sed per effusionem sanguinis Jesu Christi postmodum elevata fuit. Unde idem Dominus ait: Cum exaltatus fuero, omnia traham ad meipsum (Joan. XII). Vel excelsum solium vocat animam, quia in hoc excelsa, quod ad imaginem et similitudinem Dei facta. Solium vero elevatum caro humana, quae de vili schemate facta, videlicet de limo terrae, [Col. 0619A] modo super choros angelorum est elevata. Super solium igitur excelsum et elevatum sedit, qui ad suscipiendam animam et carnem se humiliavit. Et ne tantae visionis miraculo propheta diffideret, evidens super hoc in rebus conditis supponit exemplum. Sequitur enim:

Et plena erat omnis terra majestate ejus. Omnis, inquam, quia illa, de qua dictum est: In principio creavit Deus coelum et terram (Gen. I); vel illa, de qua dicitur: Etenim Dominus dabit benignitatem, et terra nostra dabit fructum suum (Psal. LXXXIV); vel etiam illa, de qua scriptum est: Anima mea sicut terra sine aqua tibi (Psal. CXLII). Nam cum de ornatu terrae Deus disponeret, ait: Congregentur aquae in locum unum, et appareat arida. Factumque [Col. 0619B] est ita. Et dixit Deus: Germinet terra herbam virentem, etc. (Gen. I.) Consideremus quam vivus sit sermo Dei et efficax (Hebr. IV); quam utilis et velox vox ista: Germinet terra herbam virentem, et statim sine beneficio humoris, sine calore solis, sine exercitio humani laboris germinavit. Solent enim plerique dicere, nisi clementia aeris herbas humectaverit, vel solis calor moderatior tepefecerit, vel exercitio humani laboris cultae fuerint, germinare non possunt. Nam propterea quidam Maiae, tanquam Deae humoris in capite Maii, cui etiam mensem illum dedicantes a Maia Maium dixerunt; qui error quibusdam, qui etiam Christianae religionis habent characterem (quod dolentes dicimus), [Col. 0619C] usque hodie dissuaderi non potest, divinum impenderunt et impendunt cultum. Alii vero soli, eo quod virtute sua terrarum sinus penetret, et sparsa foveat semina, et rigentes gelu venas relaxet arborum; alii vero pro diversis beneficiis, hominibus tanquam diis diversos deputabant honores. Sed facessat vana opinio, quia sine humore non jam humus, sed arida germinavit, antequam solis fotus susciperet, imo priusquam sol ipse fieret; nullo labore hominum, sed divino munere, sine satione fruges, fructus sine semine tam necessarii, tam grati, tamque utiles, ad illam Dei vocem pullularunt, ut repletis non solum usui sint, sed delectationi. Nam sive in radicibus, sive in corticibus, seu etiam in medullis aut foliis aut fructibus sive seminibus, [Col. 0619D] quidquid factum est, totum fecit Deus, ut ex eis sustentaretur bominis infirma natura, vel relevaretur infirmata, vel custodiretur sana, vel sanaretur minus debite custodita. Non igitur impendant homines honorem creaturae, quem debent Creatori: nec glorietur de se creatura, nec glorietur in creatura, sed potius in Creatore. Quia neque qui plantat est aliquid, neque qui rigat, sed qui terram germinare facit, et dat germinibus incrementum (I Cor. III). Omnia quae fecit, aut esui, aut usui humano nata sunt; nam quod ad escam non adjuvat, valet ad medicinam; et si qua tibi noxia videantur, innoxium tamen aut feris aut avibus [Col. 0620A] ministrant pabulum, ut sic redeant ad humanum proventum. Nam sturni cicutis, et homines sturnis utuntur; cervi colubris, et homines cervis; et si qua forte sunt, quae nulli prosint, imo noceant, tamen ad hoc facta sunt, ut homo in ipsis aut puniatur, aut exerceatur, aut erudiatur, aut humilietur: et sic ad humanam utilitatem cuncta reciprocat, cujus plena est terra majestate ejus. Sed si in rerum conditione fuit ita potens et efficax sermo divinus, qua praesumptione infra limites infirmitatis potentiam sive clementiam Verbi coarctare volunt haeretici, ut pro salute animae non faciat, quae multo dignior est corpore, quod fecit pro corporis necessitate? Terra nec humore, nec calore, nec labore germinavit, cum adhuc virgo erat, id est incorrupta, [Col. 0620B] nec infecta, nec interfecta in sanguinibus. Quid ergo mirum, si terra nostrae naturae incorrupta et virgo, sine humore seminis, sine calore libidinis, sine opere hominis concepit et peperit semen, quod nisi Dominus reliquisset nobis, quasi Sodoma fuissemus (Isa. I), quia ipsum est vita nostra, cujus etiam odore mortui reviviscunt? Nunquid potest facere Verbum Dei, quod habet natura vulturis? Vultur sine coitu concipit et parit: et verbo Dei per quod illud fit femina concipere non potuit?

Sed dicis: Unum dicitis Patrem et Filium: Ergo si Filius carnem assumpsit, et Pater. Non est ita, quia cum ignis sit calor et splendor, splendor in rubo fuit, sed non calor; et cum ignis sedes sit [Col. 0620C] in jecore, ascendit ad cerebrum, et per venas represso calore accedit splendor ad oculos, et unitur illi carnali membro, cui tamen non adhaeret calor, cum calor ignis sit in cerebro, et unus tamen ignis qui afficit cerebrum et oculum; sed calidus in cerebro, splendidus in oculo. Ita unus Deus Pater et Filius, et Pater carnem non assumpsit, sicut non est calor in oculo: et Filius carnem assumpsit, sicut oculum splendor afficit. Terram igitur majestate Dei plenam in hoc fateantur haeretici, quod humanae naturae tota Filii majestas uniri voluit, et unita fuit. Et si nobis vel nostris credere nolunt, quia omnes prophetae ei testimonium perhibent, tamen inimici nostri sint judices, quia ad hoc ut verum dicant nobis, mentita est iniquitas sibi (Psal. [Col. 0620D] XXVI). Ille namque Christianae religionis saevissimus impugnator Porphirius tale testimonium reddit Christo: »Christum, ait, Dii piissimum pronuntiaverunt, et immortalem factum, et cum bona praedicatione ejus meminerunt.« Sed et quaedam Sibylla tale fertur ab Augustino [(6) 1Kb] testimonium dixisse de Christo: »In manibus infidelium veniet, dabunt autem Deo alapas manibus incestis, et impuro ore expuent venenatos sputos. Dabit autem ad verbera simpliciter sanctum dorsum, et colaphos accipiens tacebit; ne quis agnoscat quod Verbum, vel unde venit, ut inferis loquatur, et corona spinea coronetur. Ad cibum fel, et ad sitim [Col. 0621A] acetum dederunt, inhospitalitatis hanc ministraverunt mensam. Ipsa enim gens insipiens, Deum tuum non intellexisti ludentem mortalium mentibus; sed spinis coronasti, et horridum fel miscuisti. Templi vero velum scindetur, et medio die nox erit tenebrosa nimis in tribus horis, et morte morietur; et tunc inferis ingressus ad lucem veniet primus, resurrectionis principio revocatis ostenso.« Ecce quid expressius de Christo dici potest? Et quid eo sublimius esse? In cujus ortu Romae templum pacis corruit, et fons olei erupit usque in Tiberim. Et bene, quia fons misericordiae erumpebat de terra naturae nostrae, per quem non solum omnis idololatriae cultus finem accepit, sed omnis cultus religionis incoepit, quia verae pacis templum [Col. 0621B] misericorditer congregavit, ut scriptum est: Congregentur aquae in locum unum (Gen. I). Aquae multae populi multi (Apoc. XVII). Istae aquae diffusae erant secundum varias hominum voluntates, et varios infidelitatis errores; sed congregatae sunt in locum unum; in locum illum, de quo dicit Dominus ad Moysen: Est, inquit, locus apud me, et stabis supra petram (Exod. XXXIII). Quis autem locus penes eum est, qui attingit a fine usque ad finem fortiter? (Sap. VIII.) Ecclesia est, ubi ipsi habitat, ubi pascit, ubi cubat in meridie (Cant. I). Iste quippe locus uter est, in quo congregat aquas maris (Psal. XXXII). Iste locus hydria est Rebeccae, ex cujus plenitudine adaquati sunt Eliezer et cameli (Gen. [Col. 0621C] XXIV). Ipse est enim hydria Samaritanae (Joan. IV), quam Dominus de puteo aquae salientis in vitam aeternam fecundavit (ibid.). Per ipsum etiam figuratae sunt sex hydriae, quae inventae sunt in convivio nuptiali, secundum purificationem Judaeorum (Joan. II), id est secundum mundificationem continentium. Per unum locum siquidem et una hydria et sex hydriae bene figurantur; quia cum una sit universalis Ecclesia, multae tamen particulares sunt Ecclesiae, quae propter senarium, qui perfectus est, per sex hydrias figurantur. Capiebant autem, ait Evangelista, metretas binas vel ternas (ibid.) Unde et arca Noe, quae eodem modo Ecclesiam praefigurabat, fuisse legitur bicamerata et tricamerata (Gen. VI). Congregata est enim Ecclesia de [Col. 0621D] patriarchis et prophetis, de apostolis, de martyribus, de confessoribus et virginibus, et propter hoc forte sex hydriis comparatur. Sunt autem tria bonorum genera; temporalia, naturalia, gratuita. In patriarchis igitur et prophetis ceperunt hydriae tres metretas; ipsi enim et temporalibus et naturalibus et gratuitis bonis abundaverunt: in apostolis autem et martyribus, et confessoribus et virginibus, duas tantum, quia temporalia abdicantes, naturalibus et gratuitis abundaverunt. Ideo autem congregatae sunt aquae in locum unum, ut piscationibus sint aptae:

Simile est enim regnum coelorum sagenae missae in mare, et ex omni genere piscium congreganti (Matth. XIII). Unde et in sagena Petri conclusa est tam bonorum [Col. 0622A] quam malorum maxima piscium multitudo. Quorum boni mittendi sunt in vasa, mali vero ejiciendi foras, cum ventum fuerit ad littus. Nunquid videtis, dilectissimi, Petrum trahentem rete suum plenum cancris, id est insidiatoribus; polypodibus, id est adulatoribus; hericiis, id est peccatoribus; qui cursum navis impediunt, et ne proficiat, stare cogunt? Nonne quasi cancri sunt in Ecclesia, qui simplicitati aliorum invidentes, ut per insidias decipiunt, quos vel aperte, vel fortitudine non possunt, fallentium lapides occasionum in innocentem jaciunt? Polypodes autem juste dixerim adulatores, qui mutantur ad vultus hominum; qui sicut bona de bonis, vel mala de malis, sic vel bona de malis, vel mala de bonis, ut hominibus placeant, non verentur [Col. 0622B] loqui, sicut polypodes, qui ad quodcunque saxum venerint, saxi colorem assumunt. Isti tales in sagena Petri conclusi sunt cum delphinis et phocis, qui in signum dilectionis eximiae, cum timent incursus hostium, ore fetus teneros in visceribus iterato suscipiunt. Exemplum quippe praebent praelatis, ut verbo compassionis filios suos in visceribus charitatis suscipiant, maxime cum viderint periculum mentis vel corporis imminere. Congregatae sunt aquae, et apparuit arida. Prima virtus est, Gnothi seauton [ ], id est Nosce teipsum. Ad hoc enim congregatae sunt fluxe mentes hominum, et in utre disciplinae coarctatae, ut unusquisque quanta sit ariditas infirmitatis humanae, [Col. 0622C] cognosceret. Quod et ille cognovit, qui dixit: Anima mea sicut terra sine aqua Deo (Psal. CXLII), ut cognita defectus sui siccitate, illius praestoletur imperium, qui dixit: Germinet terra herbam virentem (Gen. I); quod miraculose fieri solet primo, quia nullo labore, nullo praecedente devotionis humore, nullo charitatis calore, sola sancti Spiritus infusione germinat anima, nunc radices cogitationum, nunc affectuum semina, nunc fructus operum, et sic plena est terra sancti Spiritus majestate. Benedicamus igitur Patrem, cujus majestate plena est terra in rerum conditione; benedicamus et Filium, cujus majestate plena est terra in nostra reparatione: benedicamus et Spiritum sanctum, cujus majestate terra plena est in hominis [Col. 0622D] sanctificatione. Benedicamus ergo Patrem et Filium cum sancto Spiritu, cui laus est et gloria per infinita saecula. Amen.



SERMO VIII. IN APPARITIONE DOMINI.

Cum natus esset Jesus, etc. (Matth. II). Taceant ad te insulae Deus, et gentes mutent fortitudinem. Quis suscitavit ab Oriente justum, vocavit eum, ut sequeretur se? (Isa. XLI.) Quis, inquam, nisi qui de lapidibus suscitavit filios Abrahae? (Luc. III.) Cum enim gentes lapides et ligna adorarent, similes erant lapidibus, juxta illud: Similes illis fiant, qui faciunt ea, et omnes qui confidunt in eis (Psal. CXIII). Quasi enim lapides nec oculos ad intelligendum, nec aures ab obediendum, nec nares ad discernendum, [Col. 0623A] nec os ad confitendum, nec manus ad bene operandum habebant. Secundum ergo illud lapides erant, et quasi simulacra lapidibus comparanda, quia cum oculos haberent, non videbant. Excaecaverat enim eos malitia eorum. Et cum aures haberent, tanquam aspides surdae obturabant aures suas (Psal. LVII). Similiter et de aliis sensibus intelligere poteritis, si stultitiam, si perfidiam, si in obscenis operibus abominationem perpendatis. Quia ergo nec videbant, nec audiebant, nec sentiebant, nec loquebantur, nec operabantur prout debebant; secundum aliquid mortui erant. Quis suscitavit eos? Aperti sunt oculi eorum, et viderunt stellam, intellexerunt signum magni Regis esse, aggressi sunt iter, et veniunt ad confitendum [Col. 0623B] Jerosolymis dicentes: Ubi est, qui natus est rex Judaeorum? (Matth. II.) Quis ergo suscitavit eos ab Oriente? Quis, nisi ille, qui parvus erat in praesepio, et magnus in Oriente? qui factus est in Occidente miserabilis, et mirabilia faciebat in Oriente? qui latebat prope positis, et longe positis apparebat; qui prope posita fecit Isaac ignorare, et longe futura cognoscere; qui admirabilis consiliarius apparebat Orientalibus et Occidentalibus, qui [(7) 1Kb] Verbum erat in sinu Patris, et infans in gremio matris: qui regebatur ab hominibus in mundo, et elementa regebat in coelo: qui tacebat apud Judaeos, et vocabat Chaldaeos? Notus erat jam in Chaldaea Deus; et in Israel parvum nomen [Col. 0623C] ejus. In propria venit; et sui eum non cognoverunt (Joan. I). Ad alienos non venit, et statim ut natus est in Bethlehem Judae in diebus Herodis regis, ecce Magi ab Oriente venerunt (Matth., II).

Quia igitur idem Deus et homo, Verbum et infans, regebatur et regebat, loquebatur et tacebat, non immerito per irrationalis rei cognitam rationem nativitatis suae ratio cognita est. Venientibus siquidem Magis dux itineris stella fuit; quae quasi tacens locuta est. Tacebat, quia res irrationabilis erat; loquebatur, quia Regem natum Magis ostendebat. Nam etsi verbum, quod foris patet corporis auribus, non dicebat, verbo tamen intrinseco, quo solemus intus in animo erudiri, dicebat. Et bene; indicabat enim Verbum, quod intus latebat in [Col. 0623D] carne, non quod foris patebat in ore. Ideo ergo, ut ita dicam, verbo intrinseco Magos erudiebat, quia Verbum intrinsecum et in carne latens indicabat. Nec per aliud rationale aliquid Verbum incarnatum oportuit manifestari, quia sicut stella in nocte, sic Deus in carne: sicut lux lucens in tenebris, sic Filius Dei in caligine nostrae mortalitatis. Sic ergo suscitati Magi, sic vocati, Christum secuti sunt. Quomodo secuti? Hic attendite, fratres mei, vos quibus dictum est. Qui non bajulat crucem suam et sequitur me, non potest meus esse discipulus (Luc. XIV). Scitis quia Christus dives in coelo, pauper factus est in mundo; cum esset super homines, [Col. 0624A] factus est sub hominibus; cum esset omnium Dominus, factus est omnium servus: cum sederet ad dexteram Patris in regno suo, peregre profectus est, accipere sibi regnum et reverti (Luc. XIX). Sic et Magi secuti sunt. Relictis siquidem operibus, derelicta majestate regali et patria, illi supponi voluerunt, qui se aliis supposuerat; servi illi facti sunt, qui se sponte aliis servum praebere venerat; peregrinari cum illo voluerunt, qui propter ovem centesimam in longinquam regionem descenderat (Luc. XV). Erubesce, Sidon, ait mare (Isa. XXIII), ad unius parvi signi ostensionem, isti qui nec verbum vitae audierant, nec viderant Christi miracula, venerunt. Nos vero, quibus quotidie clamant apostoli, clamant evangelistae, clamant [Col. 0624B] prophetae, clamant sanctorum exempla, Christi opera, signa et verba, tanquam aspides surdae aures obturamus (Psal. LVII). Tabernaculum Dei tot et talibus operimentis videmus opertum; et adhuc sub dio sumus, adhuc ventis et imbribus nos exponimus. Incarnationis siquidem veritatem hinc sanctorum charitas, quasi coccus bis tinctus, hinc sacri eloquii doctrina, quasi hyacinthus; hinc afflictio poenitentium, quasi sagum cilicinum; hinc passio Salvatoris, quasi purpura; hinc munditia castitatis quasi byssus retorta; hinc carnis abstinentia, quasi pellis arietum rubricata, munit. Cur igitur in Christo non requiescimus, cur adhuc vento vanitatis et imbribus occupationum dati sumus? Quare non audimus vocem monentis et dicentis: [Col. 0624C] Venite ad me, omnes qui laboratis, et onerati estis, et ego vos reficiam? (Matth. XI.) Illi propter Christum divitias suas et patriam contempserunt: nos qui nihil habemus, nostrum nihil amittere formidamus? Si igitur multa possumus cum rege divite, nostrum saltem rete dimittamus cum Petro paupere. »Omnia enim dimisit, qui propriam voluntatem, ut ait Hieronymus [(8) 1Kb] , derelinquit.« Regnum siquidem Dei non aere, sed mente comparatur. Non enim dantis est, sed amantis. Comparavit illud vidua duobus minutis (Marc. XII), Zachaeus dimidia parte bonorum suorum (Luc. XIX). Regnum denique Dei calice aquae frigidae comparari potest; quod comparare non potuit Simon [Col. 0624D] magus, vel Ananias, pro omnibus bonis suis. Sequamur ergo cum Magis, quia jam suscitati sunt et vocati. Suscitati sumus a morte perniciosa, morte Salvatoris gloriosa: suscitati in baptismo, sed adhuc suscitandi in judicio.

Ideo impii non resurgunt in judicio (Psal. I); qui non sunt a morte perniciosa suscitati in baptismo. Surgent ergo, non resurgent; surgent, ut moriantur morte pessima, quia suscitati non sunt morte gloriosa. Nos vero resurgemus a morte pretiosa, ut vivamus gloriose, quia suscitati sumus a morte perniciosa, ut moriamur pretiose. Sicut enim peccatorum mors pessima est (Psal. XXXIII); [Col. 0625A] sic pretiosa est in conspectu Domini mors sanctorum ejus (Psal. CXV). Nec mori potest morte pretiosa, qui primo non suscitatur a perniciosa. Ideo ergo resurgemus in judicio, qui a triplici morte suscitati sumus in hoc mundo, a perniciosa, a propitiosa, a pretiosa. De perniciosa suscitamur ad propitiosam, de propitiosa in pretiosam, de pretiosa in gloriosam. Mors enim perniciosa peccatorum, mors propitiosa poenitentium, mors pretiosa sanctorum, mors gloriosa Salvatoris omnium. Ut enim suscitaretur beatus Job a morte perniciosa, morte pretiosa mori desiderabat, cum opera, quibus iram Dei meruisse se credebat, perpendens, dicebat: Quare non in vulva mortuus sum, egressus ab utero, statim non perii? Cur exceptus genibus? cur lactatus [Col. 0625B] uberibus? (Job III.) In vulva moreretur, si peccatum, quod in cogitatione est, dimitteret; egressus ex utero periret, si cogitationem in opere non demonstraret; genibus exceptus non fuisset, si in ipso opere culpa displiceret. Multos enim excusat necessitas, quos nequit excusare voluntas. Lactatus vero uberibus non esset, si post culpae delectationem, ad vocem monentis causas excusationis in peccato non quaereret. Cum enim diceret: Quare non in vulva mortuus sum, etc., sensus est. Quare non sum mortuus morte propitiosa, qui morior perniciosa? Quare non sum suscitatus in pretiosam, qui lapsus sum in perniciosam? Ab hoc enim quadruplici mortis genere suscitat hominem, qui [Col. 0625C] suscitavit unicum matris suae filium in porta (Luc. VII), archisynagogi filiam in domo (Marc. V), filium Sunamitis per Eliseum in cubiculo (IV Reg. IV), Lazarum per semetipsum a monumento (Joan. XI). Ipse ergo est, qui alios suscitat ab oriente, alios ab aquilone, alios ab austro, alios ab occidente. Quia enim omne peccatum, aut cogitatione, aut deliberatione, aut delectatione fieri solet, aut opere; cum peccatum quasi pro foribus est, cogitationem percipit, et in cogitatione resipit. Suscitatur peccator a morte perniciosa, quasi ab oriente, vel in porta, et peccatum morte pretiosa moritur, quasi in vulva. Cum vero post cogitationem incipit deliberare peccatum, et in ipsa deliberatione resipit, suscitatur peccator a perniciosa [Col. 0625D] morte, quasi ab aquilone vel in domo; et peccatum morte moritur pretiosa, postquam ex utero egressum est; si vero post deliberationem incipiat delectari, et tunc corrigitur, peccator a perniciosa morte suscitatur, quasi ab austro, vel in cubiculo; et peccatum postquam genibus exceptum est, moritur morte pretiosa; si vero post delectationem peccatum ad opus perducitur, et tunc emendatur, peccator a morte perniciosa suscitatur quasi in monumento, vel ab occidente, et peccatum moritur morte pretiosa, postquam uberibus lactatum est.

Igitur ab ipsa intentione malitiae revocati et ad fidem vocati venerunt Magi ab Oriente: Cum natus esset Jesus in Bethlehem Judae in diebus Herodis [Col. 0626A] regis. Herodes, quia gloria pellis dicitur, bene illum nobis insinuat, qui in carne nostra gloriatur. Habet enim Deus in homine gloriam, habet et ipse homo, habet diabolus. Quandoque gloriatur Deus in nobis, quando nos in subjectione humiles, in poenitentia fortes invenit, in labore strenuos, in obedientia promptos, in oratione devotos. Hominis autem gloria est testimonium conscientiae suae (II Cor. I). Diaboli vero, carnem deliciis pervertere, corpus fovere. Quia igitur pervertere solet hominem, cum primo peccatum per suggestionem manifestat ei, deinde cum animum facit in diversa mutari per cogitationem; postea quando facit animum acquiescere per desiderium in cogitatione; deinde vero quando post desiderium accedit velocitas in [Col. 0626B] consensu; postea cum post consensum accedit in opere consummatio, delectatio etiam in operis consummatione; ad ultimum autem audacia defensionis in delectatione non incongrue dies Herodis possumus appellare motus illos animi, quibus diabolus nos pervertit, ut glorietur in carne. Ut enim diem primum in nobis Herodes faciat, quem solis diem gentes appellare consueverant, quasi sol hemisphaerium cordis intrat, cum primo peccatum per suggestionem manifestat. Solis enim nomine manifestatio plerumque figuratur, ut ibi: In sole posuit tabernaculum suum (Psal. XVIII), id est in manifesto. Ut vero secundum diem faciamus in nobis quem diem lunae vocant hemisphaerium [Col. 0626C] cordis intrat luna, cum animus mutatur in multa. Ut autem tertium diem faciat in nobis quem antiqui vocabant diem Martis, intrat Mars hemisphaerium cordis, cum per cogitationem animus ignescit. Mars enim Pyron [], id est igneus vocabatur. Similiter ut in quartum diem procedat, quem vocare solebant Mercurii diem, quasi hemisphaerium cordis Mercurius accendit, cum post desiderium in consensu velocitas accedit. Antiqui enim Mercurium Stilbouta [], id est velocem appellabant. Diem vero quintum in nobis facit, quem vocant homines diem Jovis, cum in consummatione operis ardoris flamma comburit animam, quia tunc Jupiter intrat mentem, quem Phaetonta [] philosophi vocant, id est ardentem. [Col. 0626D] Cum vero post consummationem gaudere mens incipit in operis delectatione, sextum diem facit in nobis Herodes, quem vocare solemus diem Veneris, quia Venus tunc in animo lucescit, quando placet opus praevaricationis, et animum lucidum reddit. Unde apud antiquos Venus Phosphoron [], id est lucida vocabatur. Ut autem diem septimum in nobis agat, quem nos diem Sabbati, antiqui Saturni vocabant, hemisphaerium cordis Saturnus intrat, quando quod male perpetratum est parvipendit, et ad vocem monentis irascitur; et inflatus superbia etiam castigantem minatur. Unde et Saturnum antiqui Pheuma [], id est minantem nominabant.

In his ergo diebus natus est Jesus; non tantum [Col. 0627A] illa nativitate, qua plasmavit nos, secundum quam aeternaliter natus est de Patre sine matre; sed illa qua reformavit nos, secundum quam temporaliter natus de matre sine patre: vel illa qua formari solet in nobis per devotionem, inspirando; vel illa qua sanctificavit nos in baptismo, vel illa qua redemit nos in patibulo. De prima enim dictum est: Ego hodie genui te (Psal. II); de secunda: Puer natus est nobis (Isa. IX); de tertia dicit Apostolus: Filioli mei, quos iterum parturio, donec formetur Christus in vobis (Gal. IV); de quarta autem ipse Dominus ait: Nisi quis renatus fuerit ex aqua et Spiritu sancto, non potest intrare in regnum Dei (Joan. III); de quinta vero natalitia sanctorum nos celebrare dicimus, cum mortem eorum celebramus. [Col. 0627B] Unde et merito, quando mortem Christi recolimus, qui Sanctus sanctorum fuit, natale ipsius celebrari credamus. Sic enim natus est Dominus nobis, ut nos ei totidem modis nasceremur. Sed prima ejus nativitas nostrae quintae causa fuit, secunda primae, tertia secundae, quarta tertiae, quinta quartae. Per potentiam siquidem, qua natus est de Patre aeternalitater, nati sumus temporaliter. Nativitate vero, qua de matre. temporaliter natus est, et nos filii Dei facti sumus. Filius enim Dei filios hominum fecit homines, sed filius hominis eosdem homines fecit filios Dei. Qui filius Dei erat ut homines essemus, filius hominis factus est, ut filii Dei vocaremur. Quotquot autem, ait Evangelista crediderunt in eum, dedit eis potestatem filios [Col. 0627C] Dei fieri (Joan. I). Similiter tertia ejus nativitas nostrae secundae causa fuit. Nam ideo baptizatus est, ut sanctificaret nobis aquas, et nos ei per aquas denuo nasceremur. Similiter quidquid in mundo operatus est, ad exemplum nostrum totum factum est, ut ipsius factura essemus, creati in ipso in operibus bonis. Exemplum enim, ait, dedi vobis, ut et vos ita faciatis (Joan. XIII). Mortuus est etiam pro nobis, ut et nos ei morte pretiosa moreremur. Consepulti enim sumus Christo per mortem ejus (Rom. VI), ut scriptum est. Mortui enim estis, et vita vestra abscondita est cum Christo in Deo (Coloss. III).

Primo ergo natus est de patre sine matre, secundo de matre sine patre, tertio formatur in nobis [Col. 0627D] quotidie per devotionem operis, quarto natus ex aquis Jordanis, quinto quando mortale suum induit immortalitatem per patibulum crucis. Unde bene natus dicitur in Bethlehem Judae. Bethlehem quippe domus panis interpretatur. Quid est ergo Bethlehem Judae, nisi Synagoga Judaeorum, vel Ecclesia, vel unaquaeque fidelis anima, vel certe virgo gloriosa, vel coelestis et aeterna patria? Cum enim Synagogae primo credita fuerunt eloquia Dei, domus panis fuit, quia Verbum vitae quasi panis est animae. Sed posteaquam haec eadem verba ad filios Ecclesiae translata sunt, per fidem et praedicationem doctorum, incoepit esse domus panis Ecclesia. Cum vero unusquisque fidelis panem hunc vel sibi ruminat, vel aliis frangit, non incongrue domus panis potest [Col. 0628A] appellari. Virgo etiam gloriosa domus panis facta est, quando eum in utero portavit, qui de seipso dicit: Ego sum panis vivus, qui de coelo descendit (Joan. VI). Sed et illa coelestis patria domus panis potest appellari, quia ibi est panis angelorum, de quo solo satiari se posse testatur Psalmista dicens: Satiabor, cum apparuerit gloria tua (Psal. XVI). Sed prima domus, domus fuit, ut ita dicam, panis hordeacei, secunda similaginei, tertia lagani oleo liti, quarta subcinericii, quinta panis reversati. Cum per integumenta verborum Synagogae locutus est Deus, et in eis dura et aspera praecepit; ut: Qui fecerit hoc vel illud, morte moriatur, quasi medullam inter paleas ministravit. Sed quando per doctores Ecclesiae sublato cortice litterae medulla intelligentiae [Col. 0628B] subjectis manifestata est, similagineum panem filiis Ecclesiae fregit. Cum vero ab aliquo verbum hoc vitae cum charitate ruminatur, et devotione tanquam laganum per pinguedinem charitatis, et oleo devotionis litum transglutitur. Cum autem in utero Virginis Filius Dei carnem assumens latuit, venter ejus quasi domus panis subcinericii fuit, quia in ea sub cinere nostrae mortalitatis panem vitae nobis abscondit. Sed in ascensione, quando ad dexteram Patris sedit, et omni corruptione mortalitatis ab eo sublata potentiae plenitudinem a Patre recepit, panis subcinericius reversatus fuit. Quia ergo natus est de Virgine, factusque per baptismum sponsus Ecclesiae, et per devotionem quotidie formatur in fideli corde; et per Synagogam passus in [Col. 0628C] cruce, et per potentiam divinitatis elevatus est in coelesti majestate, bene natus perhibetur in Bethlehem Judae. Quia ergo fratres, panis subcinericius carnem assumendo, reversatus ascendendo, laganum oleo litum charitatem et misericordiam ostendendo, panis ut ita dicam, sorbitius in baptismo, panis vero coctus in clibano factus est pro nobis moriendo, accipiamus panem hunc, et gratias agentes Deo Patri, comedamus cibum qui non perit, sed qui permanet in vitam aeternam (Joan. VI). Amen.



SERMO IX. IN DIE EPIPHANIAE.

Fiat lux (Gen. I). Illa eademque erat. Erat lux vera, sed facta non erat. Antequam fieret, erat. Erat enim ab aeterno, quia de luce aeterna erat. Lux [Col. 0628D] enim de luce, Filius de Patre. Et facta est lux (ibid.), quia factus est ex muliere, factus ex semine David secundum carnem (Gal. IV). Et vidit Deus, id est videri fecit Pater, lucem quod esset bona (Gen. I). Non aliunde bona, sed a seipsa, nec participatione boni bona, sed omni plenitudine, et propter hoc sola, quia nulla sic bona. Et divisit lucem a tenebris (ibid.), eo quod nulla erat conventio lucis ad tenebras, id est Christi ad Belial (II Cor. VI). Et factum est vespere et mane dies unus (Gen. I), quia factus est homo et Deus unus Christus. Ideo unus, quia unicus, quia singularis. Dies Dominicus dies hic, quem fecit Dominus, exsultemus et laetemur in eo (Psal. CXVII); quia populus qui ambulabat in tenebris, vidit [Col. 0629A] lucem istam (Isa. IX). Ascendit enim super nubem levem et candidam, et ingressa est Aegyptum (Isa. XIX); et illuminavit abscondita tenebrarum (I Cor. IV): ut abjectis operibus tenebrarum, induerentur homines armis lucis (Rom. XIII). Cessante quippe lumine succedunt tenebrae, succedunt et in tenebris opera tenebrarum: Qui enim dormiunt, nocte dormiunt; et qui ebrii sunt, nocte ebrii sunt (I Thess. V). Dormiunt quidem, vel per ignorantiam, vel per negligentiam, vel per ignaviam. Ebrii vero sunt, qui sunt absque rationis moderamine absque justitiae libra, sine juris mensura. Ebrii sunt, qui neque frenum, neque modum habentes, dare nesciunt locum irae (Rom. XII), sed crudeles, cupidi, contentiosi, malum pro malo, vel [Col. 0629B] maledictum indebita talione reddunt pro maledicto (I Petr. III). Haec sunt opera tenebrarum, quae secedente luce succedunt. Cessante luce fiunt tenebrae, in quibus pertranseunt bestiae silvae (Psal. CIII), volant noctuae, egrediuntur nycticoraces de domiciliis, ut fiant opera tenebrarum. Hinc mystice satis legitur: Nachor genuit Tabee et Gaham, et Thahas et Maacha. Hi sunt filii Nachor de concubina sua Roma (Gen. XXII). Nachor interpretatur quiescens lumen, Roma vero excelsa vel sublimis. A quiescente lumine, id est cessante luminis claritate, mens excelsa, id est sublimis et superba, adulterinos, non legitimos filios parit, id est opera tenebrarum, scilicet opus crudelitatis, cupiditatis, indebitae [Col. 0629C] talionis et contentionis. Genuit, ait Scriptura, Tabee, qui interpretatur interficiens, in quo crudelitas figuratur. Genuit et Gaham, qui dicitur vallis aestus, per quem mundi cupiditas accipitur. Genuit etiam Thahas, qui talio interpretatur, qua malum pro malo, dens pro dente, oculus pro oculo, maledictum redditur pro maledicto (Exod. XXI). Habent enim hi tales semper prae oculis judicium punitivum, remissivum nunquam, quo tenetur Catholicus dimittere tunicam pallium auferenti (Matth. V), alteram praebere maxillam maxillam laedenti (ibid.), Genuit et Maacha, qui dicitur consensus, quia sine dubio lumine veritatis cessante, succedunt contentiones, irae, rixae, discordiae, quae sunt opera tenebrarum.

[Col. 0629D] Ne igitur sint haeredes filii ancillae cum filiis liberae (Gal. IV), id est opera tenebrarum cum operibus lucis, ut potenter abjiciantur, induimini armis lucis (Rom. XIII). Arma lucis intelligimus ex vi et natura lucis. Est enim lux ab igne. Et lux ista ab illo igne, de quo scriptum est: Deus noster ignis consumens (Deut. IV). Propter hoc naturaliter est ascensiva, discreta, restrictiva, consolidativa, accensiva, illuminativa. Non enim recedit ab ignis natura, de quo nata est. Ex vi igitur ascensiva disponit ascensiones homo in corde suo (Psal. LXXXIII), incipiens a timore servili; et per initialem usque ad filialem proficiens currit viam mandatorum Dei (Psal. CXVIII), per vias rectas deductus; donec inductus in omnem veritatem, ad excellentiorem charitatis viam [Col. 0630A] perveniat (I Cor. XII), sic ut mente purgata et defaecata, cogitatione et aviditate contempletur aenigmatice vel anagogice supercoelestem et superessentialem Theophaniam, id est Dei manifestationem. Vis vero discretiva rationem promovet ad Epiphaniam; et dicitur Epiphania ab epi, quod est supra, et phanes, quod est manifestatio. Ardenter siquidem affectat ratio vi lucis discretiva diligenter intueri, et discernere judicii libra, non solum vitiorum contrariorum cautelam; ne si avaritiam fugias, cadas in prodigalitatem; sed caute discernere vitia a virtutibus praeferentia speciem virtutum, ne sub praetextu justitiae crudelitas, sub mansuetudine segnities pallietur. Cavet igitur, ne diligat quae diligenda non sunt; et providet diligere quae diligenda sunt: [Col. 0630B] vel ne aeque diligat, quod minus vel magis diligendum est, vel minus aut magis diligat quod aeque diligendum est. Vis autem restrictiva mentem promovet ad hyperphaniam, et dicitur hyperphania ab hyper, quod est medium, et phanes. Restringit enim animum religionis et obedientiae vinculis, docens obedientiae gradus, et usum operis; et ob ejus observantiam sustinet et arcet adversa. Vis etiam consolidativa mentem provehit ad hypophaniam. Et dicitur hypophania ab hypo, quod est infra, et phanes. Consolidat enim et confirmat animum potentia virtutis suae, et arcanis verborum, quibus unumquemque visitat pro sua capacitate. Vis autem attractiva nos provehit ad bethphaniam. Et dicitur [Col. 0630C] bethphania a beth, quod est domus, et phanes. Ipsa est enim, quae longe positos traxit funiculis charitatis. Vis vero accensiva promovet animum ad phagiphaniam; et dicitur phagiphania a phagin, quod est comedere, et phanes. Accendit enim ex xerophagiae et sariphagiae ferculis quinque millia hominum ad misericordiam et compassionem (Matth. XVI). Unde Dominus ait: Misereor super turbam (Marc. VII). Dicitur autem xerophagia, a xero, quod est siccum, et phagein, quod est comedere. Sariphagia vero a sario, quod est piscis. Distribuens enim quinque millibus hominum quinque panes hordeaceos et duos pisces (ibid.), accendit in cordibus eorum flammam charitatis. Vis quoque illuminativa illuminat mentes ad sepherphaniam, et dicitur sepherphania a sepher, [Col. 0630D] quod est littera, et phanes. Haec est physicae, logicae, ethicae, theoricae clavis et pessulum apothecae. Per scripturas enim illuminatur animus, manifestatur Deus, et clavis est omnium aliarum phanaum. Reserat enim omnes manifestationes, et ad naturalem, rationalem, moralem divinam, illuminat rationem nostram.

Hae sunt manifestationes Dei, quarum tamen quatuor specialiter hodie cum honore memoriae commendamus, id est Epiphaniam, Theophaniam, Bethphaniam, Phagiphaniam. Secundum quod illuminat fidelium mentes, omnium manifestationum clavigera sepherphania. Prima facta est per stellam a nativitate Domini tertio decimo die. Unde dicitur Bethphania, eo quod stella Magos duxit ad diversorium [Col. 0631A] ubi erat puer (Matth. II). Secunda anno tricesimo facta est per vocem Patris in baptismo, unde dicitur Theophania (Matth. III). Tertia facta est eodem die anno revoluto in convivio, per conversionem aquae in vinum (Joan. II). Unde Epiphania dicitur, ab epi quod est supra, quia ibi se primo manifestavit Deum. Quartam dicunt [(9) 1Kb] in commento super Lucam, eodem die factam anno item revoluto, scilicet de refectione quinque panum. Sic Deus omnipotens, qui se primo angelis, secundo ab angelis se manifestari voluit hominibus, ita etiam manifestari se voluit hominibus. Ad hoc enim duas fecit rationales creaturas, angelos scilicet et homines, ut is qui in sua natura incomprehensibilis erat, ex operibus suis ipsis et ab ipsis [Col. 0631B] quoquomodo manifestaretur, et in ipsis, et per ipsos cognitus laudaretur: et sic auctor et creator coeli et terrae crederetur, qui in coelis angelis, et in terris hominibus venerabilis appareret. Nam sicut in coelis describit Joannes, cognomento Scotus, quatuor manifestationes, id est Theophaniam, Epiphaniam, Hyperphaniam, Hypophaniam de quibus alibi disseruisse me memini, quibus se angelis manifestat: ita quatuor se manifestationibus aequa lance supradictis respondentibus mirabilis in terris hominibus voluit apparere; et his quidem post nativitatem, et ante passionem. Nam et post resurrectionem, quatuor aliis manifestationibus non multum a supradictis dissimilibus apparere dignatus [Col. 0631C] est. Una, cum duobus discipulis euntibus in Emmaus cognitus est in fractione panis (Luc. XXIV): altera, quando Jesu stante in littore maris Tiberiadis descenderunt in terram discipuli, et viderunt prunas positas, et piscem superpositum, et panem; et tunc venit Jesus, et accepit panem, et dabat eis, et piscem similiter. Cum vero prandissent, dixit Dominus Simoni Petro: Simon Joannis, diligis me plus his? Quo tertio respondente: Tu scis, Domine, quia amo te, dixit Jesus: Pasce agnos meos (Joan. XXI). Tertia, quando recumbentibus undecim discipulis apparuit eis et ait: Euntes, praedicate Evangelium omni creaturae; baptizantes eos, etc. (Marc. XVI). Quarta, quando paulo post convescens elevatus est, et videntibus illis suscepit eum [Col. 0631D] nubes ab oculis eorum. Et ex his utique potest cognosci, quod multis argumentis manifestus apparuit. Cum enim argumentum rei dubiae faciat fidem, illae quae factae sunt apparitiones in terris, earum quae occultae erant hominibus in coelis probabile factae sunt argumentum, ut unus atque idem Dominus demonstretur, qui angelis in coelis, et hominibus in terris apparuit: qui in passione homo mortalis, et in resurrectione Deus apparuit immortalis. Nihil quippe aliud est Theophania, quam Dei manifestatio. Sed cum baptizaretur Dominus, filius quidem baptizatus est in Jordane, Pater cognitus est in voce, Spiritus sanctus apparuit in columba. Sed [Col. 0632A] mens Joannis ab imaginibus defaecata; et Filium Dei confessus est in carne, dicens: Ecce Agnus Dei (Joan. I), et Spiritum sanctum in columba, dicens: Et qui misit me baptizare, ille mihi dixit. Super quem videris Spiritum descendentem, et manentem super eum, hic est qui baptizat in Spiritu (ibid.).

Ergo Theophania est manifestatio Dei; cujus character fuit baptismus Christi, ubi tota Trinitas unus Deus manifestata est, cujus characteris confirmatio fuit, quod post resurrectionem discipulis ait: Euntes, praedicate Evangelium omni creaturae, baptizantes eos, etc. (Marc. XVI.) Epiphaniae vero characterem illam dicimus manifestationem, de qua Beda in Commento super Lucam loquitur, quae facta fuit in deserto, hac eadem Calenda anno revoluto post [Col. 0632B] illud miraculum, quo convertit aquam in vinum, quo videlicet quinque panes et duos pisces quinque millibus hominum distribuit (Luc. IX): quod aperte demonstratur, si definitionem Epiphaniae superius factam repetamus. Est enim Epiphania, ut ait Joannes Scotus, calefacientis affectionis et altioris intuitus judiciique libra resultatio distributa. Dixit ergo Jesus: Misereor super turbam (Marc. VIII). Ecce calescens affectio. Sed et ipsa quinque panum fractio ad altiorem nos mittit intuitum, quia nihil aliud insinuant illi quinque panes, quam quinque libros Moysi, quos velut integros portabat puer, id est Judaicus populus sensu puerilis. Sed Jesus panes illos fregit, quia sensum mysticum latentem in Scripturis [Col. 0632C] aperuit, judiciique libra fragmenta praecepit colligi, ne perirent, quia adhuc in lege latentia sacramenta voluit memoriter retineri, ut per apostolos satiarentur famelici. Hujus autem characteris confirmatio est, quod post resurrectionem suam duobus discipulis euntibus in Emmaus cognitus est in fractione panis. Unde et calefacientem affectum, et altiorem intuitum demonstrabant, cum dicerent: Nonne cor nostrum ardens erat in nobis in via, cum loqueretur, et aperiret nobis Scripturas (Luc. XXIV)? judiciique libra reversi in Jerusalem dicentes, quia surrexit Dominus (ibid). Hyperphaniae autem character est illa manifestatio qua, stella duce, veniunt tres Magi, quia tunc coelestis hyperphania suos participes, id est Magos insignivit scalari reverentia, [Col. 0632D] usumque ejus docuit, et arcuit contrarium, cum Herodi contradicenti nolentes obedire, reversi sunt per aliam viam in regionem suam (Matth. II). Hac etiam scalari reverentia post resurrectionem suam discipulos suos Dominus insignivit, quando eduxit eos foras in Bethaniam (Luc. XXIV). Unde et Bethania domus obedientiae interpretatur. Nam ejus usu edocti adorantes reversi sunt Jerusalem cum gaudio magno; et arcentes contrarium magis ac magis invalescebant, et contradicentes confundebant Judaeos, praedicando quod ex ore veritatis didicerant, quia sic oportebat Christum pati, et resurgere a mortuis die tertia (ibid.) Hypophaniae [Col. 0633A] vero characterem exprimit mutatio aquae in vinum (Joan, II). Nam per hoc occurritur naturae legibus, et arcana mysteria reserantur. Nihil enim aliud in nuptiis illis figuratur, quam unio Christi et Ecclesiae. Nihil aliud aquae in vinum mutatio, nisi quod illius antiquae legis traditio quantum ad litteram satis insipida, in conjunctione Christi et Ecclesiae spirituali sapore charitatis inebriat convivantes. Sed etiam in hoc hypophaniae nobis character exprimitur, quod vinum aqua mistum in sanguinem Christi substantialiter transmutatur, arcana reserantur, quia efficiunt sacramenta quae figurant. Unde et Petro apostolorum principi pisce assato, et pane satiato, pascendas oves suas Dominus dereliquit (Joan. XXI): quia postquam fidei devotione [Col. 0633B] tanquam panem verum qui de coelo descendit (Joan. VI), et in passione piscem assum sibi incorporavit Petrus, merito cura generalis Ecclesiae suscepit. Vides igitur quantae dignitatis esse debent apparitiones istae, quibus coelestes apparitiones manifestantur et iterum talium testimoniis confirmantur, ut non solum homo de Virgine natus, sed etiam unigenitus Dei Filius credatur, et primogenitus mortuorum (Apoc. I), et Princeps regum terrae sine dubio ab infidelibus adoretur.



SERMO X. IN PURIFICATIONE B. MARIAE.

Eruderaverunt puteum, et invenerunt stipites, et prunas, et aquam crassam; quibus super struem [Col. 0633C] lignorum positis erupit ignis (II Macch. I). Ille, inquam, sacer ignis, quem precibus suis Moyses impetraverat de sublimi; qui jugiter jussus est ardere in altari, quia non poterat hostia sine eo adoleri; qui per mille annos et eo amplius partim in tabernaculo, partim in templo usque ad transmigrationem Judae hostias legales inflammaverat. Imminente siquidem transmigratione stipites hujus ignis in puteo vallis Josaphat tutavit Jeremias, qui ibi per septuaginta annos captivitatis fuerunt absconditi, donec Artaxerxes, cognomento Longimanus, licentiam redeundi et reaedificandi Jerusalem Esdrae primo, postea Nehemiae concessit. Resarcitis igitur muris istorum duorum opere et opera, obtulerunt Domino hostias salutares, sed conquesti sunt, [Col. 0633D] quod ignem de sublimi non haberent. Adfuerunt igitur, qui dicerent factum Jeremiae. Ut ergo stipites et prunas invenirent, eruderaverunt puteum supradictum: unde et nomen diei Nephar, id est purificationem nuncupaverunt, quia ex inventis stipitibus erupit ignis, qui postea per annos septuaginta hostias templi inflammavit, donec tandem Jasoni pontificatum vendidit Antiochus Epiphanes: propter quod sacer ignis penitus exstinctus est, nec habuit sanctum ignem templum Dei, donec Judas Machabaeus purificato templo iterum celebravit Nephar; in cujus solemnitate de calculis templi veteris erupit ignis, unde festum luminum vocatum est, et solum [Col. 0634A] pro sui dignitate in omni veteri testamento sub Ogdoade celebratum est. Et quoniam hodie, fratres charissimi, nos diem Nephar, et festum luminum celebramus, intelligentiam dictorum ex causis assumamus dicendi, signa rerum rebus comparantes signorum. Hodie enim illud singulare templum, in cujus Sancto sanctorum super misericordiae propitiatorium Filius Dei vivi humiliando se formam servi accipiens sedere venit, purificatum est. Hodie puteus ille, in cujus laude canitis: Fons hortorum, puteus aquarum viventium (Cant. IV), eruderatus est. Hodie inventi sunt stipites illi antiqui sacro igne inflammati, Joseph videlicet et Maria, Jesus, Anna, et Simeon, quorum exemplo omne genus hominum inflammatur. Dat exemplum devotionis [Col. 0634B] Maria virginibus, Simeon fractis. Joseph conjugatis, Anna viduis, Jesus pueris. Nullus gradus praetermissus est, cui devotionis exemplum isti quinque non dederint. Inventae sunt etiam prunae charitatis cum stipitibus, et in stipitibus, obsequium videlicet Joseph, humilitas Mariae, benignitas humanitatis Jesu, Annae religio, devotio Simeonis. Inventa est cum his omnibus aqua, videlicet lacrymarum, sordes lavans in devotione [(10) 1Kb] . Quis enim illam devotionem Simeonis recolens, qua cum lacrymis aiebat: »Putas videbo, putas durabo, etc.« ignem sibi non accendat, de quo dictum est: Deus noster ignis consumens est (Deut. IV)? Et iterum ipse ait: Ego sum lux mundi (Joan. VIII). Propter quod Simeon ait: Lumen ad revelationem gentium, etc. [Col. 0634C] (Luc. II). In signum igitur purificationis nostrae facta est purgatio Mariae, de qua scriptum est: Postquam completi sunt dies purgationis Mariae (ibid.).

Quod ergo primo legitur puteus eruderatus, et templum purificatum, hoc in Maria ostenditur factum, et in nobis faciendum. Videamus, si placet, ministros purificationum. Purificationis templi fuit Judas Machabaeus minister, eruderationis putei Esdras et Nehemias, purificationis autem Mariae Anna et Simeon. Et bene. Prima enim purgatio nostra confessio, quia omnia in confessione lavantur; Judas autem confessio interpretatur. Et quoniam illa sola confessio lavat, quae spei consolatione, tanquam gratia operante praevenitur, et disciplina [Col. 0634D] poenitentiae tanquam gratia operante praevenitur et disciplina poenitentiae tanquam cooperante consummatur, bene Esdras et Nehemias, Simeon et Anna purificationibus his adjunguntur. Scitis enim quia nemo poenitet, qui non sperat, frustra autem sperat, qui non poenitet; et hoc, ut dictum est, illi quatuor combinati demonstrant. Nam secundum officium et nominum interpretationem, Nehemias et Anna, Simeon et Esdras unum significant. Nehemias et Anna adfuerunt purificationibus, tanquam adjutores, Simeon et Esdras tanquam sacerdotes. Interpretatur autem Nehemias consolator Dominus. Consolator autem Dominus est Paracletus. Paracletus vero [Col. 0635A] est Spiritus sanctus; Spiritus sanctus gratia, gratia Anna; Anna igitur Nehemias. Videtis quomodo conjunguntur. Nec vos moveat sexus disparitas, quia Spiritus sanctus qui lingua Latina generis est masculini, lingua Hebraea feminini est generis, Graeca neutri. Similiter de aliis duobus dicendum est, quia Esdras disciplina interpretatur, Simeon audiens tristitiam. Dicit autem Apostolus, de disciplina, quod non est gaudii, sed moeroris (Hebr. XII). Per disciplinam ergo solemus audire tristitiam, qui contristamur ad poenitentiam, ut ait Apostolus: Si vos contristavi ad horam, non me poenitet, non quia contristati estis; sed quia contristati estis ad poenitentiam (II Cor. VII). Est autem tristitia contristans nos ad poenitentiam. Necesse [Col. 0635B] est ergo ut omnis confitens tanquam Judas, in omni sua purgatione adjungat sibi Esdram cum Simeone, id est disciplinam laboriosae poenitentiae, ut per hoc se probet Machabaeum, bellatorem et fortem in agone. Nam et ille antiquus patriarcha Judas inutiliter semen fudit, quandiu cum Sue fuit, sed tunc utilem fructum fecit, quando Thamar sibi copulavit. Sue quippe cantilena interpretatur. Inutilis autem est copula confessio cum cantilena. Thamar autem amaritudo interpretatur, et fructuosa confessio efficitur, quando cum amaritudine profertur. Ita tamen per poenitentiam debet homo contristari, quod de spe veniae non desinat consolari. Adjungat igitur sibi Annam et Nehemiam, id est gratiam consolantem de venia. Nam Judas Iscariotes [Col. 0635C] ideo medius crepuit, quia Annam et Nehemiam sibi non ascivit. Consolari noluit, quia desperans laqueo se suspendit.

His igitur adjutoriis et exemplis, studeamus non solum sordes purgare, sed ipsas virtutes studeamus defaecare, quia nullus adeo sanctus est qui non possit sanctior esse. Purgemus non solum sordes operum, sed et cogitationum. Nec malum solum purgemus, ut bonum sit, sed et bonum purgemus, ut melius sit. Purgandum est enim primo granum frumenti a stramine, secundo a palea, tertio a furfure. Post haec extrahitur simila; sed et ipsa in oblationibus minutatim est dividenda. Hae sunt tres illae purificationes, munditia corporum [Col. 0635D] significata in purificatione templi facta per Judam, purificatio conscientiae figurata in eruderatione putei facta per Esdram et Nehemiam; defaecatio virtutum praefigurata in Purificatione Virginis immaculatae celebrata prius per Annam et Simeonem. Quantae autem sit difficultatis conscientias emundare Allophylorum demonstrat importuna vexatio, qui puteos Isaac replebant humo; sed et alii conscientias suas abscondunt, tanquam puteum Helchiae luto plenum, quorum faex plerumque ebullit usque ad guttur Jeremiae. Alii vero sordes amovent, et quasi puteos fodientes scrutantur conscientias: sed nec frigidi, nec calidi sunt, sed potius tepidi, tanquam puteus in solitudine, ab omni humore spirituali siccatus, ipsum Joseph plerumque [Col. 0636A] captivum includit. Alii conscientias suas fodientes, tanquam cisternas adulterinis aquis plenas eas inveniunt, ubi et repertis duabus caudis titionum, Rasin videlicet rege Syriae, et Phacee filio Romeliae, scientia scilicet saeculari, et ore loquente sublimia, ignem qui de coelo descendens tactas oves Job puerosque consumpsit; vel eum, qui nunquam dicit, sufficit, eliciunt. Alii vero, ut dictum est, fodientes puteos, aquas vivas possent invenire, si viriliter Allophylis vellent repugnare. Alii vero puteum effodiunt, et vivas aquas abundantiae vel latitudinis cum Isaac felices inveniunt. Aliter igitur illi, aliter illi puteos effodiunt, et de puteis eruderatis ignem accendunt. Nam illi pravitatis exempla vitiosos homines pro stipitibus habentes, [Col. 0636B] et pro prunis exempla vitiorum, alienum ignem accendunt vel subjiciunt in altari, videlicet ardorem illicitum, quo a Deo alieni fiunt: nec Nephar celebrant, sed in nefas ruunt. Isti vero sanctorum vitam prae oculis habentes, pro stipitibus et prunis inter rotas cherubim sumptis labia mundantes, arundineti sui scintillas accendunt, prout inflammat eas pater luminum, lux de luce, lumen de lumine Jesus Christus, qui cum Patre et cum Spiritu sancto vivit per omnia saecula saeculorum. Amen.



SERMO XI. IN EADEM SOLEMNITATE.

Attendite ad petram ex qua excisi estis; et ad cavernam laci de qua praecisi estis (Isa. LI). Si verum est, imo quia verum est, quia non est opus, [Col. 0636C] non est ratio, non est consilium contra Dominum, a destructione consequentis consequenter potest inferri, quia cum Domino non nisi opus, non nisi ratio, non nisi consilium esse potest. In ipso siquidem et per ipsum, exemplum operis inveniunt pigri, intelligentiae rationem perfidi, consilium simplices et seducti. Per ipsum oleaster et oliva, ut fructum operis faciant, simul inserti sunt, simplices et astuti sapientes fiunt, Judaei et Graeci salutis consilium acceperunt. Apud eum enim non est personarum acceptio; quia cujuscunque conditionis sit, cujuscunque generis, cujuscunque dignitatis vel aetatis, omnes in Christo unum sunt, qui non vincuntur in malo, sed vincunt in bono malum. [Col. 0636D] Unde, fratres, compendiosum Isaiae consilium attendentes, ad illum omnes attendamus, et ab ipso salutem exspectemus, qui salvat omnes sperantes in se. Attendite, ait Isaias, ad petram (Isa. XXXI). Petra autem erat Christus. Omnibus enim propheta loquitur, quia in ea omnes refugium inveniunt. Ipsam rerum naturam perpendite. Nonne ad petram refugit, ut sit securus, sicut columba, sic herinacius? Nidificat siquidem columba in foraminibus petrae; sed etiam ipsa refugium herinacii facta est. Attendat igitur columba ad petram, in qua labores congregat, in qua vacat, in qua nidificat, in qua pullos educat; sive frumentum, sive spina sit, quod laborat, totum sibi et suis utilescit, si in petra sit. Omnia vero in petra collocat, spinam scilicet, [Col. 0637A] ut necessitatis non voluptatis lectum habeat, frumentum, ut se simul et suos reficiat. Si vero a labore vacare proponit, ad petram refugit, ut secura sit. Sed et si vacando a foramine petrae, ut foris respiciat, caput emittit; a petra tamen corpore non recedit; sed cum foras respicit, dolet et gemit. Si vero pullus antequam in altum volando se elevare possit, extra petram minus caute exsilit, increpans eum strepitu vocis ad petram reducit. In petra igitur pullos pascit, sed parcius, et a tempore in tempus, et in mensura: ne forte jecur rumpatur, et ipsa tritici medulla prae nimietate cibi et corruptione carnis cum furfure quasi stercus emittatur. Omnia ergo mensurate facit, ut avidius cibus appetatur, appetitus retineatur, decoquatur, [Col. 0637B] incorporetur, vel emittatur. Furfur siquidem emitti, medulla vero debet incorporari. Talis est columba, de qua scriptum est: Columba mea in foraminibus petrae, in cavernis maceriae (Cant. II). Porro quae est haec columba? Experimento novit, qui fel amaritudinis non habet, unde irascatur, nec rostrum, unde mordeat detrahendo, nec pedes veloces ad effundendum sanguinem operando. Sed qui devotus est in cogitatione, verax in sermone, simplex opere, columba est.

Haec igitur columba in foraminibus petrae nidificat. Una est petra, sed multa sunt ejus foramina. Una est Ecclesiae domus, sed in domo multae fenestrae sunt, et ostia multa. Petra Christus, Ecclesia domus; foramina vero sive ostia, diversus per diversae [Col. 0637C] religionis exercitium patens salutis introitus. Sicut enim per foramen in petra, vel per ostium in domo intratur, sic per religionis sanctitatem multiplicem, accessum ad Ecclesiam habemus, vel ad Christum. Ostium siquidem Ecclesiae, vel foramen petrae ordo conjugatorum est, continentium, seu etiam virginum. Foramina petrae sunt religio Cisterciensis, Praemonstratensis, Cluniacensis. In foraminibus istis nidificantes columbae, quandoque frumentum, quandoque spinam congregant. Audiant exemplum propositum praelati, audiant et subjecti. Attendant exemplum columbae in petra nidificantis; ut fiant quasi columbae in fenestris suis. Utrumque enim laborare debent, frumentum [Col. 0637D] et spinam. Spinam ad necessitatem supplendam, frumentum ad refocillandam animam esurientem. In spina siquidem saecularis cura, in frumento ille figuratur, qui frumenti grano se comparat (Joan. XII). Quia ergo et ea quae ad Deum, et ea quae ad saeculum pertinent, necessaria filiis Ecclesiae sunt; prout possibile est, laborare debemus; sed necessitatis causa, non voluptatis, illa quae ad activam vitam: illa vero quae ad contemplativam, sola devotionis causa, Sed et Jacob patriarcha utramque, scilicet Liam et Rachelem, sibi copulavit; utrumque Judas Phares et Zaram genuit, utramque etiam Christus Martham et Mariam amavit. Quidquid igitur agit et laborat, in petra totum reponat, sive illa quae ad saeculum vel [Col. 0638A] ad Deum pertinent. Alii enim alterum, alii utrumque pro amore Dei, alii vero pro amore saeculi operantur. Sed si quandoque contemplationis causa vacat a labore, ut sit securus, ad petram refugiat, quia valde est periculosum, aliquid praeter Deum cogitare, transitoria cogitando considerare. Vanitas siquidem vanitatum, et omnia vanitas, dixit Ecclesiastes (Eccle. I). Si autem ut foris respiciat, extra petram emittit caput, corpore tamen a petra non recedat. Si forte per subitam tentationem, in infimis et caducis mentem ponit, a proposito bonae actionis non exorbitet; spem inter tentationes in Christum ponens, qui facit in tentatione proventum. Cogitando namque transitoria, more columbae doleat et gemat, quia nihil est in mundo penitus, [Col. 0638B] nisi dolor et gemitus. Cuncta enim caduca sunt et transitoria. In foramine petrae pullos nutrit, cum in aliqua religionis districtione verbi Dei frumento subjectos reficit. Sed quia sunt quidam, qui in religionis fervore novitio inter amaritudines tentationum absque devotionis, sive contemplationis alis, plusquam oportet sapere, et in magnis et mirabilibus super se ambulare volunt, alta cogitatione petere, cum nihil praeter ima cognoscere sciant, miseriam suam a conspectu cordis eliminant, et fieri volunt majestatis scrutatores, et ea quae supra ipsos sunt cognoscere volentes, et nondum seipsos cognoscunt; lac nondum sugere sciunt, et jam panem rodunt. Ideo ergo oppressi a gloria, in ipsam plerumque infidelitatem cadunt, quia qui scrutator [Col. 0638C] est majestatis, opprimetur a gloria et merito. Quia quanto in altum se erigit, tanto gravius ab alto cadit. Ubi enim blasphemiae vermis fidei radicem corrodit, omnes virtutum ramos necesse est exsiccari: ubi blasphemiae spiritus aedificii nondum bene solidati laedit fundamentum, oportet ut et ipsum labefiat aedificium. Est enim contra legem arare in primogenito bovis, servare frugum primitias, primogenita retinere, et arborum praeputia non circumcidere (Deut. XV). A praelatis tales increpandi sunt, quod nimirum comedunt fructum arboris incircumcisi, cum intendunt operibus mentis immundae. In primogenito bovis arat, cum mens adhuc ex novitate lasciva profunda rimatur; primitias [Col. 0638D] frugum et primogenitorum retinent, cum in initio conversionis approbant cogitationes suas vel opera; sed haec potius Deo committenda sunt, et secundum legis decretum offerenda Deo. Teneant ergo et allidant parvulos suos ad petram, et sicut pullos columbae in nidulo suo reprimant, ne forte dum sine alis volare volunt, a petra cadant, et unguibus milvi pateant. Ibi quippe alendi sunt, sed a tempore in tempus, et in mensura, ne forte jecur rumpatur, et ipsa tritici medulla quasi stercus vomitu egeratur. Hinc est, quod in porta Samariae quarta pars cabi stercoris columbini tempore famis multo vendebatur pretio (IV Reg. VI). Sic nimirum quandoque sit, ut abundantia cibi ipsae plerumque deliciae in fastidium convertantur. Sed [Col. 0639A] ut subjecti cibum verbi appetant audiendo, retineant intelligendo, decoquant retractando, medullam incorporent operando, furfur emittant superflua recidendo et male dicta corrigendo, necesse est praelatis, pro modo, pro tempore, pro persona, mensuram tritici erogare subjectis. Unde illa columbarum columba, quae rostrum non habuit, unde morderet, cum detraheretur ei; nec ungues unde laederet, cum occideretur; nec fel, cum ad amaritudinem provocaretur; cum pullos pasceret, ait: Multa habeo vobis dicere, sed non potestis portare mundo (Joan. XVI): ne forte ex inconsiderata ciborum distributione jecur rumperetur.

Cum igitur praelatus subjectis locuturus, considerat, quid, quibus, quantum, et quomodo verbum [Col. 0639B] Dei distribuat, ut ex carnalibus carnalia, et spiritualibus spiritualia comparet, pro capacitate ingenii, et devotione, quasi columba in foramine petrae pullos pascit. Vos ipsi, filii mei, qui satis inconsiderate, fateor, de ore meo frumentum recipitis, testimonium perhibete, scrutamini conscientias vestras. Quotidie fere vobis loquimur, quotidie vos admonemus; sed ex ipsa quotidiana consuetudine verbum Dei in fastidium plerisque conversum est. Certe, si illi qui audiendi verbum Dei usum non habent, ea quae vos quasi stercus respuitis audirent; multa devotione, multis lacrymis ea sibi compararent. Exemplum audite. Nunquid in tempore famis in porta Samariae caput asini et quarta [Col. 0639C] pars cabi stercoris columbini multo empta pretio perhibentur? (IV Reg. VI.) Qui sunt famelici? Qui esuriunt et sitiunt justitiam. Famelici erant parvuli petentes panem, et non erat qui frangeret eis. Hi sunt in porta Samariae cum solliciti de se, mentem incipiunt custodire. Per portam enim initium, per Samariam figuratur custodia, nam Samaria custodia dicitur. In porta igitur Samariae caput asini vendit, qui in custodia mentis inter laboris onera, inter hominum maledicta, inter aculeos tentationum, inter minas potentiae, exemplum patientiae foris ostendit; sciens, quia inde dignum poenitentiae fructum acquiret. Per caput siquidem asini exemplum patientiae figuratur. Emit autem asini caput, qui poenitentiae causa mentem incipit [Col. 0639D] in patientia possidere. Stercus etiam columbinum famelicus emit, quando ille qui frumento verbi quasi columba pasci solet, tanquam stercus pro consuetudine parvipendit. Et quoniam verbum Dei in historico, morali, allegorico, et anagogico sensu solet dividi, bene quartam partem cabi columbini stercoris emit ille, qui per alterum istorum quatuor studet et laborat emendari.

Attendentes igitur ad petram more columbae, quidquid cogitatis, non pro vana gloria, non pro humana laude laborate; sed totum pro amore Dei facite. Si vero aliquid praeter Deum, vel contra Deum cogitatis, dolete et gemite; frumentum verbi Dei retinete, et facite; nihil ultra quod inspirat Deus, quaerentes vel cogitantes. Sed et si quid de [Col. 0640A] sublimitate majestatis divinae comprehendere cogitando vultis, mentis oculos ab immundis desideriis mundate, scientes quia qui mundus est, in immunda mente non habitat. Sic enim ad petram attendit columba. Sed herinacius quid? Petra siquidem refugium herinaciis. Herinacii vero peccatores sunt. Herinacius enim animal est aculeis plenum, quod cum ab hoste deprehenditur inter aculeos caput abscondit, et quasi securus inter aculeos persequentem exspectat. Sed nunquid evadit? Nunquid non comprehenditur? Nisi ad petram refugiat, non evadit. Ibi profecto securus est. Audiant hoc exemplum peccatores pleni tentationum aculeis, qui latam viam quae ducit ad mortem incedunt. Morem quippe herinacii tenet peccator, [Col. 0640B] qui caput inter aculeos abscondit, cum ipsum persecutor apprehendit, quia cum ab antiquo hoste tentatur peccator, peccatis et suggestionibus suis mente consentit; et inter aculeos in via securus exspectat, cum inter mala quae facit ab auditione mala non formidat, qua dicturus est Judex: Ite, maledicti, in ignem aeternum (Matth. XXV). Sed nunquid evadet? Non evadet, imo comprehendetur, nisi ad foramen petrae refugiat. Habet enim foramen suum herinacius in petra, sicut et columba. Herinacii foramina Dominicae passionis sunt vulnera. Cum igitur peccatorem antiquus persequitur hostis, ad vulnera recurrat Dominicae passionis, spem suam illi committens, dicat: Miserere mei, [Col. 0640C] qui passus es pro me.

Attendant itaque ad petram herinacius et columba, justus et peccator, quia qui passione sua peccatores redemit, purgatos religionis districtione sanctificabit. Foramen siquidem columbae districtio est regularis disciplinae; herinacii vero, vulnus passionis Dominicae. Ergo, charissimi, quicunque filii estis matris Ecclesiae, ad petram attendite, ne forte cadat aedificium, quando labitur ejus fundamentum. Cum enim per aliquam diabolicae suggestionis impulsionem a fidelium mente Christus recedit, pars Ecclesiae cadit, quia supra petram non erat fundata. Sunt quidam in Ecclesia solo corpore, mente et opere separati. Alii vero, qui cum ore confiteantur, et corde credant, [Col. 0640D] praeputium tamen carnis in praevaricatione portant. Alii autem doctrinam desiderant, sed pusillanimes et timidi aggredi doctrinae religionem formidant, eo quod inveniant aliam legem in membris suis repugnantem legi mentis suae. Alii autem, quod appetunt, aggrediuntur; sed contra tentationem impatientes et molles, cum manum mittunt ad aratrum, retro respiciunt, et revertuntur. Alii autem cum in virtutibus et in religione proficiunt, superbiunt et inflantur, inde materiam sumentes superbiendi, unde potius debuerant humiliari. Alii vero ut magis ac magis proficiant, innocentiae et sanctitatis religionem induunt. Primi siquidem sunt haeretici, vel schismatici, secundi peccatores et incircumcisi; tertii justitiam sitientes, sed pusillanimes [Col. 0641A] et timidi; quarti molles, quinti timidi, sexti simplices et religiosi.

Attendant ergo schismatici ad petram, quae utramque conjunxit maceriam. Attendant peccatores ad petram, qua a praevaricationis praeputio circumcidi debent. Attendant qui salutis doctrinam desiderant ad petram quae produxit aquam. Attendant tumidi ad petram quae prostravit Goliam. Attendant molles ad petram quam Jacob capiti suo supposuit. Attendant superbi ad petram quae statuam confregit. Attendant simplices ad petram in cujus foramine columba nidificat. Attendite ad Petram. Petra autem erat Christus. Attendite in divinitate potentiam, in humilitate subjectionem, in moribus disciplinam, in doctrina scientiam, in omnibus charitatem. [Col. 0641B] Potentiam, qua vos sibi subjecit, subjectionem, qua vos in altum elevavit; disciplinam, qua vos mirabiliter docuit; scientiam, qua vos verbo erudivit: charitatem, qua dilexit. Attendite in adversis, attendite in prosperis. In prosperis justitiam, ne superbiatis; in adversis misericordiam, ne desperetis. Attendite ad petram ex qua excisi estis. Excisi, non extra caesi, sed ex ipso, et per ipsum caesi, quia et a peccato circumcisi, et ab infidelibus divisi. Ex qua excisi estis. A Christo enim derivati sunt Christiani, tanquam a fonte rivi, tanquam a trunco rami, tanquam a patre filii. Pater enim multarum gentium constitutus est. Nam per ipsum accepimus spiritum adoptionis, in quo clamamus, [Col. 0641C] Abba Pater. Unde propheta quod obscure praemiserat, declaravit, cum subjunxit: Attendite ad Abraham patrem vestrum (Isa. LI). Abraham pater multarum gentium dicitur. Sequitur:

Et ad cavernam laci, de qua praecisi estis (ibid.). Quae est ista caverna, nisi Eva, de cujus visceribus nati, tanquam de caverna egressi in hunc lacum miseriae descendimus? Quia ergo cognito uno contrariorum cognoscitur et reliquum, attendite ad hanc cavernam laci, ut per miseriam quam Eva nobis contulit, misericordiam perpendatis, qua vos Christus liberavit. Ex quantitate siquidem morbi, comprobatur utilitas medici: ex sapientia discipuli doctrina laudatur magistri. Inde igitur mala quae per Evam sustinetis, inde bona quae per Christum [Col. 0641D] consecuti estis, in libra mentis aequaliter ponderate, ut obolismus justitiae reducatur ad centrum justitiae. Vel certe per cavernam laci Ecclesiam peregrinantem adhuc in terris significare debemus; de qua filii Ecclesiae tanquam de matris visceribus longe lateque sunt propagati. Verbo siquidem veritatis de visceribus ejus genuit nos sponsus Ecclesiae Christus; et per ipsam, praeveniente gratia, ab infidelibus divisi sumus. Ideo dictum est: Ex qua praecisi estis. Praecisi, id est praecedente gratia, per ipsam caesi, id est divisi. Attendite igitur ad Ecclesiam, considerantes, quibus ornamentis virtutum sponsus suus eam decoravit, qua dignitate sublimavit, quo perfectionis annulo subarrhavit, quo fortitudinis baculo sustentavit, quibus armillis operum [Col. 0642A] consummavit. Attendite et laudate, et illi gratias agite, per quam tantae sponsae filiae meruistis esse. Vel certe per cavernam laci illam significare possumus, de qua, quasi exponendo quod praemiserat, subjunxit Propheta dicens: Et ad Saram, quae peperit vos. Cum enim dixisset, attendite ad petram, ex qua excisi estis, et ad cavernam laci, de qua praecisi estis, subjunxit: Attendite ad Abraham patrem vestrum; et ad Saram, quae peperit vos. Subsequens quidem propositio praecedentis est confirmatio.

Quia igitur Sara princeps interpretatur, quid per Saram significare possumus, nisi illam, quae principatum sui, principatum mundi, principatum coeli obtinuit? Principatum quidem sui, quia voluptatibus non consensit. Principatum mundi; quia eam [Col. 0642B] mundi vanitas non seduxit. Principatum coeli; quia ad Filii dextram super choros Angelorum jam ascendit. Haec est igitur Sara, quae nos peperit. Nam in illo nobis mater facta est, qui nos fratres vocare non confunditur, ut ibi: Narrabo nomen tuum fratribus meis (Psal. XXI). Laci ergo caverna, quae nobis emisit Agnum, sunt illa Mariae beata viscera, quae portaverunt aeterni Patris Filium. Quae ideo laci dicitur, quia quamvis esset extra mundum per gratiam et devotionem, de mundo tamen erat per naturam. Quoniam ergo per altitudinem virtutum, per patientiam tribulationum, per fortitudinem mentis, per perseverantiam religionis, virgo gloriosa secundum prophetas alto monti, de quo lapis abscisus est sine manibus, vel petrae deserti, de [Col. 0642C] cujus caverna nobis emissus est Agnus, comparatur. Attendant alto monti petrae deserti, cavernae laci, ut sublimes fiant in cogitatione, fortes in tentatione, refugii latebras inveniant in aliqua mala suggestione, qui jacent in imo profundi, qui cito consentiunt mundo sive carni, qui patent diabolicae voluntati. Altitudinem enim in monte, fortitudinem in petra, refugium invenimus in caverna. Ad utrumque ergo attentius attendamus, ad petram et cavernam, ad Christum et Mariam, ut quod uterque nobis contulit agnoscentes, ingratitudinis vitio non arguamur. Sicut enim duo sunt, quae nobis ad damnationem obfuerunt, culpa praevaricationis, et poena retributionis; et haec duo operati sunt vir et mulier, [Col. 0642D] Adam et Eva, ita duo nobis ad salutem profuerunt, purificatio mentis, et passio redemptionis; et haec similiter vir et mulier Christus et Maria. Attendamus igitur ad Christum et Mariam; ad petram deserti, et petram desertam: quorum nobis altera emisit Agnum, altera nobis nutrit pullos columbarum. Haec enim secundum legem Moysi nostrae congruunt purificationi. Scriptum quippe est: Mulier, quae suscepto semine pepererit filium, immunda erit septem diebus (Levit. XII). Mulier a mollitie dicitur: nam eo quod mollis sit et fragilis, mulier appellatur. Quid igitur in muliere, nisi molles accipimus, illos nimirum, qui cito diabolicae suggestioni consentiunt? Quasi semen suscipit mulier, cum anima mollis et fragilis suggestioni perversae [Col. 0643A] consentit; impraegnatur, cum deliberat; parturit, cum operatur. Et notandum quod quandoque parturit masculum, quandoque feminam. Masculum quippe parit, si in perpetratione peccati aliquid virilitatis admistum fuerit. Cum enim aliquis peccare deliberat, et sacer locus, vel sacrum tempus evitatur, vel causa praemittitur necessitatis, sive etiam modus naturalis; parit quidem quia non resistit; sed masculum, cum in ipso actu virilitatis aliquid fuerit admistum. Cum autem nec tempus, nec locus perpenditur, sed in causa voluptas sola consideratur, et modus exquiritur, qui extra naturam est, feminam parit, quia in peccati perpetratione nihil laudabile reliquit. Hinc est quod satis aperte praecipitur ut illa quae feminam parit, duplici poenitentia [Col. 0643B] puniatur. Mulier, inquit, quae suscepto semine pepererit masculum, immunda erit septem diebus. Immunda erit, id est immundam se judicabit. Ream enim se et immundam coram Deo debet judicare, quod gavisa sit in peccati perpetratione. Dies vero exsultationem mentis significat, quia sicut dies mundum clarescere facit, sic exsultatio cordis et jucunditas mentem lucidam reddit. Sicut ille qui delinquit prius in suggestione, in delectatione, in consensu, in deliberatione, in opere, et operis voluptate, gaudere solet: sic quando poenitet, immundum pro his omnibus se judicare debet, dolere tamen, quod in iis gavisus sit.

Sed quia nihil valet cordis contritio, nisi subsequatur oris confessio, subjunxit protinus Moyses et [Col. 0643C] ait: Octavo die circumcidetur (Levit. XII). Quid est peccati circumcisio, nisi confessio? Cum enim post contritionem et oris confessionem cum hilaritate circumquaque articulos amputamus, ut a morte animae resurgamus, quasi octava die masculum nostrum circumcidimus. Octavus etenim dies mentis illuminationem designat, per quam resurgimus a nocte peccati, et a morte inferni. Sed sunt plerique, qui post confessionem non humiliantur, sed negligentius agunt, eo quod sciant esse scriptum: »Omnia in confessione lavantur.« Propter quod facilius in peccatis incidunt, et recidivum patiuntur. Oportet etiam ut in bonis actibus servos inutiles se pronuntient, scientes quia coram illo venturi [Col. 0643D] sunt ad judicium, qui etiam capillos capitis numerabit. Timere etiam debent, si bene fecisse, si totum dixisse se crederent, quod commiserunt. Quis enim fragilitatem suam suspectam non habeat? Quis humanae negligentiae lethargum formidare non debeat? Quis omnes circumferentias [vel circumstantias] quae adjacent peccato, confiteri non negligat? Vel si confiteatur, quomodo scit, si Deo fuit acceptabilis? Quis enim novit sensum Domini, aut quis consiliarius ejus fuit? Offerebat Abel, offerebat et Cain; sed illius sacrificium accepit, istius autem sprevit. Uterini fratres Jacob et Esau; sed ille electus est a Deo, iste vero reprobatus Sic etiam duo in domo, duo in agro, et in mola uno, sed unus assumetur; alter relinquetur. Non tamen haec dico, [Col. 0644A] tanquam incertus sim, utrum confessio simplex, pura, et devota peccatum lavet: sed hoc idcirco dico, quia quando confitemur, nescimus, si in conspectu ejus, qui scrutatur renes et corda, sit tantae simplicitatis, tantaeque puritatis, et tantae devotionis confessio; ut oportet, et necesse est. Timor enim in hujusmodi semper est necessarius. Ita tamen peccator post confessionem timeat, ut non desperet; et sic speret, ut timeat; et de compositione actuum suorum sollicitior fiat, quoniam qui sacrificium Cain sprevit, poenitentiam Mariae suscepit; et qui verba Pharisaei respuit, orationem publicani non despexit; et Jeremiam et Joannem in utero sanctificavit, qui in utero matris Esau odio habuit: et qui Judae confessionem non suscepit, post adulterium [Col. 0644B] et homicidium, peccatum David per confessionem lavit. Timeat quidem de justitia, gratuletur de misericordia, exsultet ut timeat, sic timeat, ut exsultet, formidet, ne superbiat; gaudeat, ne desperet. Hinc est illud, quod subinfertur: Triginta tribus diebus maneat in sanguine purificationis (ibid.). Licet enim inter impares computetur iste numerus, tamen secundus et compositus ab arithmeticis perhibetur. Sunt etiam et alii impares, qui primi et incompositi sunt.

Quis igitur in impari primo et incomposito figuratur, nisi ille, qui per incompositionem actuum suorum ab aequalitatis et justitiae regula discedens, adhaeret illi, qui de terra est terrenus, per inobedientiae praesumptionem? Primus Adam, ait Apostolus, [Col. 0644C] de terra terrenus, secundus de coelo coelestis (I Cor. XV). Inaequales primi et incompositi sunt, qui inaequalitatem et cordis injustitiam, et per incompositionem sui veterem induunt hominem cum actibus suis. Per inaequalem autem secundum et compositum illi figurantur, qui licet ab aequalitatis regula per injustitiae vitium discesserunt, ex ipso tamen timore peccati de compositione actuum suorum solliciti sunt, ut ipsum induere mereantur, qui de coelo coelestis est. Est enim secundus de coelo coelestis. Triginta ergo et tribus diebus manet in sanguine purificationis, qui per cordis illuminationem et operis compositionem purificatur ab inaequalitate praevaricationis, induens [Col. 0644D] novum hominem, qui secundum Deum creatus est in justitia et sanctitate veritatis. Sed quia mens per fidem illuminatur, et per contritionem cordis religio vera componitur, satis aperte subjunctum: Et offeretur pro eo agnus, sive duo pulli columbarum (ibid.). In agno hoc ille figuratur, qui coram tondente se obmutuit, et cum in cruce pateretur, non aperuit os suum: primus inter manus Simeonis, et secundo in crucis vertice pro mundi salute oblatus. Et notandum quod quotidie per manus sacerdotis in altaris sacramento longe differentius offertur. Sed quia ex ipso et per ipsum pendet tota nostrae salutis intentio, pro nobis et a nobis per sacramentum altaris offeratur, ipsumque nobis incorporemus, ut nos unum corpus cum ipso simus [Col. 0645A] et per ipsum suo conformemur simplicitatis exemplo. Exemplum quippe nobis dedit per vitae innocentiam, ut et non ita faciamus. Si enim simplex et innocens non fueris, non prodest tibi, sed obest, quod pro te Christus est oblatus. Cum agno siquidem offerre debes pullos columbarum, in quibus gemina significatur simplicitas, actus scilicet et cogitationum.

Igitur, charissimi, si purificari, si mundari volumus, attendamus ad Christum, et ad matrem Christi; ad petram et cavernam laci; ad petram desertam, et petram deserti. Petra siquidem deserti virgo Maria fuit, quae orta est de tribu Noemi. Unde dictum est: Emitte agnum, Domine, dominatorem tetrae, de petra deserti ad montem filiae Sion (Isa. [Col. 0645B] XVI). Petra vero deserta Christus dicitur, de quo scriptum est: Lapidem, quem reprobaverunt aedificantes, hic factus est in caput anguli (Psal. CXVII). Attendamus igitur ad Mariam, ipsam in mulieribus benedictam confitentes. Attendamus et ad Christum, ipsi gratias agentes, qui pro nobis oblatus secundum humanitatem, et secundum divinitatem obtulit nos Deo Patri, qui vivit et regnat per infinita saecula saeculorum. Amen.



SERMO XII. IN EADEM SOLEMNITATE.

Simile est regnum coelorum thesauro abscondito in agro, quem qui invenit homo abscondit, et prae gaudio vadit et vendit omnia quae habet, et emit [Col. 0645C] agrum illum (Matth. XIII). Teste, dilectissimi, veritate, unum est necessarium (Luc. X); sed caeca et crudelis, et omnium vitiorum hydropisis humana cupiditas, mentem hominis in multa dividit, et distrahit in diversa, quoties ab unitate recedit. Quae unitas? Audi, Israel, Deus tuus, Deus unus est (Deut. VI). Ideo unus, quia per partes dividi non potest, non enim corpus est; nec etiam per affectus, quia anima non est; nec unus ab unione dicitur, quia collectio multorum sive massa non est. Sed ab hac unitate multa dividunt; et hanc unitatem tamen non dividunt. Multa ab unitate dividunt, quia multa cum unitate non conveniunt. Nam unum esse non potest res quae in multa dividitur, sed unitatem non dividit, quia cum simplex [Col. 0645D] et una sit, divisionem non habet. Ab hac igitur unitate mentem primo dividit divisionum mater cupiditas, quae in tot mentem dilacerat, in quot affectionum diversitates variando multiplicat. Nunc enim voluptatis, nunc honoris, nunc divitiarum affectibus, ab unitatis stabilitate mentem movet. Sola quippe cupiditas duo divisionis invenit verba, meum scilicet et tuum; quae charitas in hoc quod sua non quaerit, omnino detestatur. Haec quando mentem afficit, hydropisis more eo plus sitit, quo bibit. Incrementum pecuniae dat incrementum malitiae. Quanto pecunia major acquiritur, tanto major habendi voluntas habetur. Unde poeta:

Crescit amor nummi, quantum ipsa pecunia crescit. (JUVEN. Sat. 14, vers 138.)

[Col. 0646A] Sed in hoc caeca dicitur, quod appetit non appetenda; et non appetit appetenda. Nam si vel appeteret appetenda, vel non appeteret evitanda, non cupiditas dici deberet, sed charitas. Eo igitur crudelius in mente saevit, et domicilium suum eo detestabilius dissipat et incendit, quanto quis ejus tyrannidem affectuosius amplexatur, aut recipit. Propter hoc, dilectissimi fratres, hoc detestabile mortis venenum Isaias merito redarguit, dicens: Vae qui agrum agro copulatis usque ad terminum loci (Isa. V). Quid est usque ad terminum loci? Usque ad agrum qui termino loci finitur. Usque ad terminum loci dicitur, ut agrum illum excludat, qui termino loci nec clauditur, nec circumscribitur, nec definitur. Hic enim est ager, de quo Salomon [Col. 0646B] in laude sponsae meminit, dicens: Consideravit agrum, et emit eum (Prov. XXXI). Hic est ille plenus ager, de quo Isaac in laude filii loquitur, ita dicens: Ecce odor filii mei, sicut odor agri pleni, cui benedixit Dominus (Gen. XXVII). Hic est ager, in quo sevit idem Isaac, et invenit centuplum. Hic est ager lentis, in quo Semma Ararites viriliter stetit, cum fugeret populus Israel, et ipse stans viriliter expugnavit Philisthaeos (II Reg. XXIII). Hic est ager, quem vaenalem fecit Anameel, filius Sellum, patrueli suo Jeremiae (Jer. XXXII). Qui quamvis esset in periculo mortis, utpote qui erat in luto carceris usque ad guttur, nec agri posse se fieri possessorem usque ad annos septuaginta cognosceret, [Col. 0646C] agrum tamen adeo affectavit, ut emeret, sciens quia non poterat ab exspectatione sua confundi. Igitur vel quod exercitio laboris emitur, regnum coelorum, vel in qua per laborem passionis salutem generis humani Christus operatus est, caro figuratur. Ager enim dicitur ab agendo, qui ager lentis dicitur, quia passibilis fuit. In quo Semma Ararites stetit, quando factus est obediens Patri usque ad mortem. Unde Semma interpretatur obediens: qui bene Ararites, id est montanus dicitur, quia in assumpta carne clarificavit eum Pater claritate quam habuit, priusquam mundus fieret. Unde Apostolus. Propter quod illum Deus exaltavit; et dedit illi nomen, quod est super omne nomen (Philipp. II). Cum igitur fugeret populus, eo quod non esset qui [Col. 0646D] faceret bonum, iste solus torcular calcavit, et percussit Philisthaeos, quia solus spirituales prostravit inimicos. Hunc agrum Anameel, id est gratia Dei, scilicet misericordia Jesu, venalem fecit Jeremiae, quia gratia sive misericordia Dei praeveniente, et laboris exercitio subsequente, tanti beneficii particeps efficitur, quicunque in altitudine vitae spiritualis exercetur. Felix qui agrum suum huic agro copulat, ut unum sit in Christo, et Christus sit unum in ipso, ut sic copulet agrum agro, qui nullo clauditur loco. Nam de hoc agro Salomon ita dicit: Praepara opus tuum, et diligenter exerce agrum tuum (Prov. XXIV). Sed vae illi, ait Isaias, qui agrum agro copulat usque ad terminum loci, id est usque ad agrum, qui clauditur termino loci: [Col. 0647A] qui ager ostenditur in parabola seminatoris et seminis, quia ager est mundus. Qui enim mundum sibi, vel se mundo, per amorem jungit, vae illi, quia qui voluerit esse amicus mundi, ait auctoritas, inimicus Dei constituetur (Jac. IV).

Ex supradictis igitur auctoritatibus tria nobis agrorum genera proposuit sermo divinus: mundum, hominem, Christum. Et bene agris comparantur, quia nec mundum, nec Christum, sed neque seipsum, nisi laborando et agendo potest quis possidere. Sed qui mundo utitur, abutitur: qui Christo, fruitur: qui seipso, utitur quidem; sed nec fruitur, nec abutitur. Nam seipsum diligere in Deo et propter Deum, Deum vero propter seipsum, mundum vero diligere non debet, nisi forte propter [Col. 0647B] Deum in aliquo diligatur; quando scilicet vel in immensitate potentia, vel in pulchritudine sapientia, in utilitate benignitas Dei commendatur. Alioqui uti debemus tanquam non utentes, tanquam nihil habentes, et omnia possidentes. Et si aliter uti mundo volueris, abuteris. Quae enim major potest esse abusio, quam ut servias ei, qui factus est ad serviendum tibi? Factus est enim mundus, ut serviret homini, homo vero, ut serviret Creatori, ita tamen, ut quod mundus homini, vel homo impenderet Creatori, totum humanae deserviret utilitati. Deus enim bonorum nostrorum non eget. Item duo bona dedit Deus homini ab initio: unum visibile, alterum invisibile; unum gratis, alterum [Col. 0647C] meritis. Gratis mundum, meritis coelum. Nihil enim boni aut mali egerat Adam, quando dedit ei Dominus mundum, et omnia quae fecerat in mundo. Unde piscibus, avibus, et bestiis factis, adduxit ea ad Adam, ut videret quid vocaret ea, ut tanquam sua nominibus ea discernere sciret. Voluit etiam, ut per obedientiae meritum bonum sibi invisibile compararet. Sed mira res, imo miserabilis. Libenter emit homo, quod gratis datur: gratis autem vult habere, quod non nisi emendo acquiritur. Sed quid emere volumus, fratres? Nunquid in eo videtis agrum hominis pigri, quem totum repleverunt urticae? Nunquid spinosa vel petrosa, vel pedes in viis conculcantium semina? Nunquid consideratis montes Gelboe, super quos nec ros nec pluvia [Col. 0647D] venit? Nonne videtis animas, sicut terram sine aqua, Deo? Nunquid terram conspicitis, quae non satiatur aquis; imo et illam, quae imbrem super se venientem non recipit? Sed nunc innatas agrorum possessiones inspicite, et demum illatas. Infecta est terra corruptionibus. Seminat homo bonum semen, et vitio terrae pullulant cum bono semine zizania. Habet hoc vitium quandoque intus, quandoque foris, quandoque intus et foris; et quandoque inficit semen in radice, quandoque spinas inficit sterilitate; quandoque fit non ex vitio terrae, quod germinet zizania, sed ex aliunde innata passione. Inimicus enim homo facere solet hoc, ut superseminet zizania, cum dormit dominus agri (Matth. XIII). Quod si forte domino suo, juxta quod seminatum [Col. 0648A] est, ager bene respondeat; dormire nesciunt, qui agrum non suum de nocte demetunt. Propterea imitantur Cain fratri suo suggerentem ire in agrum, videoque eum in filiis suis offerentem, quae de avaritia congregant et rapina.

Propterea residuum erucae comedit locusta, residuum locustae bruchus, residuum bruchi rubigo (Joel I). Quam detestabilis labor, fructus modicus, utilitas brevis, ut in omnibus tam inutiliter, quam mirabiliter homo seipsum destruat ac consumat. Si carnales oculos aperis, haec videbis, si spirituales, detestabilius inspicies. Nonne otiositas provocatrix est sanguinum? Hic est ager pigri plenus urticarum. Nonne divitiae generant sollicitudinum spinas, duritia et obstinatio petras, instabilitas [Col. 0648B] vias? Sunt etiam in mundo superbi, qui praedicationis imbrem, tanquam montes Gelboe suscipere dedignantur. Sunt avari, qui tanquam terra quae non satiatur aquis, non saturantur divitiis. Inveniuntur etiam qui intus inficiuntur per intentionem, quorum tamen operatio foris bona. Sunt qui secundum actionem corrupti sunt, et tamen intentio bona. Sunt etiam qui foris per actionem infecti sunt. Multoties vero cum dormit per negligentiam homo, hostis antiquus post fidei, vel alterius boni susceptionem seminis, vitiorum superseminat zizania. Invidet et major frater minori, hoc est caro spiritui; vel pro vitulo saginato, vel quia laborat in agro. Quia enim caro mundum diligit, salutem [Col. 0648C] animae postponit. Ideo autem carnem et spiritum quasi fratres dixerim, quia uterini sunt, non ex uno patre, sive ex una matre trahentes originem, quia cum caro infundatur et coaguletur ex semine, spiritus a Deo formatus ex nihilo informata carne formando absque mora infunditur, et infundendo formatur. Formatis siquidem membrorum lineamentis, post quadraginta et sex dierum spatium in fundendo formatur, et formata statim infunditur anima. Non enim ex traduce est anima, sed caro. Unde Propheta: Qui fingit sigillatim corda eorum (Psal. XXXII). Et alibi: Pulvis in pulverem revertetur: et spiritus redeat ad Deum qui fecit illum (Eccl. XII), Et rursum Moyses: Si quis percusserit mulierem praegnantem, et fecerit abortivum, si formatum non [Col. 0648D] erat, mulctetur pecunia: quod si formatum, reddat animam pro anima (Exod. XXI). Ex uno tamen utero ambo prodeunt in lucem, et quasi fraterna societate quasi ex uno utero simul egrediuntur. Sed in hoc carnem majorem natu dico, quia primo in liquorem infunditur, et membrorum lineamentis formatur: et sic anima a solo Creatore Deo facta de nihilo, formatae carni in unum hominem unitur. Invidet ergo major minori, quia cum caro mundi hujus deliciis intendit, bonum animae parvipendit.

Sunt praeterea quatuor genera tentationum, quae erucae, locustae, brucho, rubigini comparantur; videlicet diu deliberata et occulta, subita et aperta, diu deliberata et aperta, subita et occulta tentatio. [Col. 0649A] Si enim subito mentem subvertere non potest, non ideo minus instat inimicus; sed paulatim mentem velut parietem inclinat, et depellit ut maceriam, et quod aperte rapere non potest, furatur occulte; ut sit nunc serpens vectis, nunc tortuosus, nunc dici possit antemos, nunc diclux, et se esse bestiam manifestet, cujus numerus est sexcenti sexaginta sex. Quia igitur, ut dictum est, terra non solum infecta sed etiam interfecta in sanguinibus, et contaminata est in operibus vetustatis, novis supervenientibus vetera projicientes novate novis novale, et nolite serere super spinas. Novale dicunt homines agrum, qui post factam runcationem, stipularum incensionem, laetaminis respersionem, arationem, seminationem, occationem, ab omni noxia vetustate purgatus, [Col. 0649B] in foenore fructus multiplici sui respondet semini possessoris. Tale nostrum, de quo dixeram, ager lentis, ager Ananehel. Sed cum nihil aliud sit runcatio, quam tribulorum sive spinarum exstirpatio, videtur quod ibi tribuli sive spinae fuerint, quae exstirpatae sint. Non enim exstirpari potuit, quod ibi non fuit. Sed si, ut dictum est, per agrum Christi carnem accipimus, et per spinam peccatum; videtur quod illa caro aliquando obligata fuerit peccato, quod postea fuerit exstirpatum. Quid est ergo quod legitur, quia peccatum non fecit, necinventus est dolus in ore ejus (I Petr. II), quia actuali peccato obligata non erat, sed forte originali? Sed si hoc est, quomodo in lumbis Abrahae decimatus non fuit, sicut Levi decimatus [Col. 0649C] fuit, si caro ejus ibi obnoxia peccato fuit, sicut et caro Levi? Propterea quidam putaverunt carnem illam, quae assumpta est a Verbo, ab ipso primo parente usque ad susceptionem sui a Verbo, liberam ab omni peccato fuisse, et mundam deductam, ita ut nunquam sub peccato fuerit, sed a peccato non solum liberatam, sed liberam. Sed per quas rimas ita descenderit, non invenio, cum non descenderit, nisi per concupiscibiliter natos. Propter hoc catholicae veritatis assertio, Filium Dei, qui pro peccatoribus natus est, de carne obnoxia peccato carnem asserit assumpsisse. Quae quidem a peccato libera fuit; sed ideo libera, quia liberata: ideo libera, non quia sub illo nunquam fuerit, sed quia sub illo aliquando [Col. 0649D] esse desiit. Sed quando? Post Virginis conceptionem. Nam et ipsa, quoniam ex consensu maris et feminae concupiscibiliter concepta est, in peccatis concepit eam mater sua. Sed post conceptionem mundata et sanctificata est in utero matris, ut sancta nasceretur, quae concepta fuerat in peccatis. Nam si de Jeremia, vel de Joanne Baptista hoc verum ideo credimus, quia futura erant vasa electionis, in quibus Deus abscondi debebat per inhabitantem gratiam, multo magis vas illud singulare mundari debuit, in quo Filius Dei laetere voluit, non solum per inhabitantem gratiam. sed per carnis unionem: in quo Deus hominem assumpsit; hominem dico, id est hominis naturam, non hominis personam, sed hominem in personam, [Col. 0650A] ita ut in Deum transiret, non naturae versibilitate, sed Dei dignatione, quia nec Deus est mutatus in humanam substantiam, assumendo hominem, nec homo in divinam, cum glorificatus est in Deum.

Propterea ergo mundata fuit, ut mundam sibi de carne munda carnem assumeret, qui mundi sordes tergere disponebat. Propterea nec in conceptione, nec in nativitate aliqua mundatione caro assumpta indiguit, quia ex ipso matris utero, in matre Virgine munda fuit. Quia ergo hoc solum ejus ibi fuit, quod inde futurum ejus fuit; Levi decimari debuit, et hoc Christus non debuit, quia per propagationem originis Levi naturam et culpam habuit in lumbis Abraham; Christus vero solam naturam, quae decimatione non eguit (Hebr. VII). Oblatio enim [Col. 0650B] non pro natura, sed pro culpa offertur, quia si culpa non esset, natura oblatione opus non haberet. Haec est agri runcatio, mundatio scilicet Virginis, et sanctificatio, quae nascendo liberum arbitrium, sicut omnis rationalis creatura, suscepit. Et quia liberum arbitrium habuit, et nondum liberatum, ad utrumque flecti potuit. Quia vero mortalis erat per naturam, infirmitatem habebat ad malum et quia mundata per gratiam, adjutorium habuit ad bonum. Unde et peccare per infirmitatem potuit, et per gratiam non peccare. Unde et tanto gratiosior fuit, quando sanctior, quia transgredi potuit, propter infirmitatem; et non est transgressa, propter gratiam adjuvantem. Sicut igitur Virgo ab originali peccato fuit mundata in utero matris per gratiam [Col. 0650C] operantem, ita quoque nata munda ab actuali per gratiam cooperantem. Actuali dico criminali, vel forte veniali, ligno, feno et stipula. Forte aliquae fuerunt in ea vel tenues cogitationes, vel suggestiones absque consensu, cum quibus charitas habitare non dedignatur. Imo sicut stipula vel aquae gutta addita camino, ita est charitas adjuncta hujusmodi veniali peccato. At postquam Spiritus sanctus, qui ardor est Patris et Filii, superveniens ipsam obumbravit; et Filius Dei, qui est ignis consumens, intus eam fecundavit, sic omnes stipulas venialis peccati penitus incendit, ut libero arbitrio remanente, imo potius liberato et confirmato, non peccare potuit, et non potuit peccare. Nam sicut angeli vel sancti [Col. 0650D] jam confirmati, libero non carent arbitrio, et tamen peccare non possunt, quia nullus eos ad hoc cogit, sed nuda liberalitate rata et confirmata hoc faciunt; ita et beata Virgo propter gratiae privilegium singulare in hac carnis fragilitate ita beatificata fuit, ut spontaneo motu animi ducente nec peccare vellet, nec peccare posset: et haec est agri stipularum incensio.

Talem igitur et tam gloriose mundatam salutavit angelus dicens: Ave, gratia plena. Et paulo post: Ecce concipies in utero (Luc. I), etc. Sed virgo de verbis angeli non diffidens, sed facti modum quaerens, respondit: Quomodo fiet istud, quoniam virum non cognosco? (Ibid.) Ac si aliis verbis dicat: Quomodo ager fertilis esse poterit, nisi prius aperiatur, [Col. 0651A] nisi primo naturae debitum ei impendatur? Quomodo ergo fiet, quoniam virum non cognosco? Sed quid quaeris, Virgo? Quaeris gratiae modum in facto, sive miraculum, seu consuetudinem, aut naturam? Si modum gratiae quaeris: Spiritus sanctus superveniet in te (ibid.), qui omnes agri stipulas incendet, et novabit novale suum, novum faciens super terram, quia tu circumdabis virum. Si vero miraculum, descendet ros in vellere carnis, et area sicca remanebit. Producet virga nucem absque radice; inflammabitur igne coelesti rubus, et non comburetur. Quod si talem in rebus consuetudinem quaeris. vitrum carnis sine laesione vitri sol justitiae penetrabit, quia nec vitrum corrumpetur, nec solis claritas minuetur. Si vero similem quaeris in rebus naturam, [Col. 0651B] sicut ex vino bibiones, ex aqua papiliones, ex arboribus aves, apes ex favo, teredones ex ligno, sed etiam sicut vultures absque commistione maris, aut seminis infusione impraegnantur et concipiunt; ita et tu absque maris commistione, vel infusione seminis, concipies et gravida eris. Nihil igitur, quod huic facto debeat obviare. Ridiculosum quippe valde esset, ut quod aliis dare posset, sibi conferre non posset. Solummodo ad obedientiam cor aperi, et fecunda eris, ut sit fertilis ager. Sermo enim Dei vivus et efficax, et penetrabilior omni gladio ancipiti cor aperiet, ut agri sit aratio cordis apertio, et fecundaberis illo semine, quod promissum est Abraham: In semine tuo haereditabunt [Col. 0651C] omnes gentes (Gen. XXII). Et iterum Isaias: Nisi Dominus Sabaoth reliquisset nobis semen, quasi Sodoma fuissemus (Isa. I). Ergo agri satio fuit Filii missio, sive incarnatio. Quid igitur angelo Virgo respondit? Ecce, ait, ancilla Domini (Luc. I): Quam convenienter et vere dixisse potuisset. Ecce regina mundi, imo regina coeli, quae dixit: Ecce ancilla Domini. Sed sic aspergit agrum suum humilitatis laetamine, de quo legitur in Evangelio. Sine, ut hoc anno fodiam circa eam, id est ficulneam, et mittam stercora (Luc. XIII). Idem enim est stercus, laetamen, et fimus. Dicitur enim stercus, quia sternitur; fimus, quia fit imus; laetamen, quia germina reddit laeta. Sub hoc ergo laetamine semen occatum est. Occatio seminis est absconsio Verbi. Semen [Col. 0651D] est Verbum Dei, occare autem operire est. Semen occatum Verbum est absconditum. Hoc igitur semen thesaurus est, de quo scriptum est: Simile est regnum coelorum thesauro abscondito in agro (Matth. XIII). Scriptum est enim: Thesaurus desiderabilis requiescit in ore sapientis (Prov. XXI). Et alibi: Prope est Verbum in ore tuo (Rom. X).

Nihil est ergo aliud verbum in ore sapientis, quam thesaurus desiderabilis in ore sapientis. Thesaurus ergo verbum est. Sed aliud est verbum in ore carnis, aliud in ore cordis. Illic verbum intrinsecum et absconditum; ibi verbum extrinsecum et manifestum. Nam de ore cordis scriptum est: Os justi meditabitur sapientiam (Psal. XXXVI). De ore summi Patris, hoc est de ore cordis hoc verbum eructatum [Col. 0652A] est. Eructavit, ait, cor meum verbum bonum (Psal. XLIV). Quid est cor Patris? Quod alibi dicitur uterus Patris. In hoc utero absconditum Verbum Patris eructatum est in uterum Virginis, et rursum ibi absconditum est. Sed in utero Patris ideo absconditum, quia incomprehensibilis est sapientia Patris. Sapientia quippe Patris Verbum Patris. In utero vero matris absconditum, ne cognosceretur a perfidis Judaeis. Si enim cognovissent, nunquam Dominum gloriae crucifixissent. Sicut tamen nec omnino manifestari voluit, sic nec penitus abscondi, quia et aliquo modo manifestari voluit, ne infidelitas inveniret locum, et tamen abscondi, ut fides haberet meritum. Ergo sapientia quae in sui natura immutabilis erat, sub nostra mutabilitate voluit abscondi, [Col. 0652B] ut per assumptam mutabilitatem ad immutabilitatem mutaremur, vel ut melius dicam, immutaremur. Mutabuntur enim perfidi, sed non immutabuntur, quia in illo non mutabuntur. Unde Apostolus: Omnes quidem resurgemus, sed non omnes immutabimur (I Cor. XV). Tunc autem immutabimur, non solum quando nostrum corruptibile induet incorruptelam, vel mortale immortalitatem, sed quando absorpta erit mors in victoria. Propterea, ut dictum est, sapientia Patris immutabilis in sua divinitate, mutabilis esse voluit in nostra humanitate. Unde in suo immutabilis, in nostro mutabilis. In suo ideo immutabilis, quia nec augeri nec minui poterat, nec mutari. Augeri quidem non poterat, quia immensa est; minui vero, quia [Col. 0652C] simplex et una est. Mutari autem loco non poterat, quia ubique est; nec tempore, quia aeterna est; nec cogitatione, quia sapientissima est; nec affectu, quia optima est. Nam si propter nominum varietates mutari videatur in rebus humanis, ut nunc propter praesentia scientia, nunc propter futura praescientia, nunc propter facienda dispositio, nunc propter salvanda praedestinatio, nunc autem providentia propter subjecta dicatur, non ideo fit, quod ipsa mutetur in rebus, sed quia res esse suum mutant in ipsa, vel saltem sub ipsa. Mutabilis tamen facta est in nostra humanitate, vel secundum mutabilitatem cohaerentiae, aut discohaerentiae, vel adhaerentiae, vel inhaerentiae. Mutabilitas cohaerentiae, [Col. 0652D] quando res rei alterius generis ita cohaeret, ut eam mutet et ipsa mutetur, ut cum cibus incorporatur, cibus mutatur in carnem, et caro mutatur in fortiorem. Vel quando res rei ita cohaeret, quod ipsa non mutat, et illam mutat, sicut sapientia cum accedit animae, mutat in melius animam, quod facit eam sapientiorem, ipsa vero non mutatur. Vel certe, quando res ita rei cohaeret, quod ipsa quidem mutatur, et illam non mutat, sicut humanitas divinitati cohaerens, divinitas humanitatem mutavit, quia digniorem et meliorem fecit; ipsa vero non est mutata. Mutabilitas vero discohaerentiae est, quando res quae una est, in aliam ita mutatur, ut mutetur pariter accidens et subjectum; quod factum est, cum aqua mutata est in vinum. Ibi [Col. 0653A] enim sic vinum transivit in aliud ut et color et sapor aquae transiret in colorem et saporem vini, et ipsa aquae substantia in substantiam vini. Unde quando res aliqua ita transit in aliam, ut, remanente subjecto, mutentur, accidentia, quod fit, quando fenum transit in vitrum, ibi sola accidentia mutantur, scilicet feneitas, ut ita dicam, in vitreitatem, sed eadem remanet feni substantia; vel quando res aliqua ita transit in alteram, ut ipsum subjectum mutetur, sed non accidentia; ut cum panis fit corpus, vel transit in corpus Christi, substantia panis transit in substantiam corporis Christi; sed accidentia, id est rotunditas panis, sapor vini, non mutantur. Non sunt accidentia haec in subjecto, quia alia haec, alia accidentia subjecti. Ibi enim non est [Col. 0653B] panitas, sed, ut ita dicam, carnositas. Mutabilitas inhaerentiae, quando anima diversis affectibus mutatur, ut nunc gaudeat, nunc doleat; nunc timore, nunc afficiatur amore.

Secundum hos affectus in humanitate nostra mutabilis facta est sapientia Dei. Scriptum quippe est: Exsultavit ut gigas ad currendam viam (Psal. XVIII). Et in Evangelio: Tristis est anima mea usque ad mortem (Matth. XXVI). Item: Coepit Jesus pavere et taedere (Marc. XIV). Et alibi: Desiderio desideravi hoc pascha manducare vobiscum, antequam patiar (Luc. XXII). Sic assumptus homo per mutationes inhaerentiae variatur. Mutabilitas adhaerentiae est, cum per diversas passiones exterior homo variatur. [Col. 0653C] Unde et de illo assumpto homine scriptum est: Jesus autem, cum jejunasset quadraginta diebus, et quadraginta noctibus, postea esuriit (Matth. IV). Et iterum: Jesus autem fatigatus ex itinere, sedebat sic supra fontem (Joan. IV). Et Isaias: Vere languores nostros ipse tulit, et dolores nostros ipse portavit (Isa. LIII). Ecce quomodo mutabilis. In quibus omnibus absconditus erat Filius Dei. Propter hoc Psalmista dicit: Quam magna multitudo dulcedinis tuae, Domine, quam abscondisti timentibus te (Psal. XXIX). Et Isaias: Vere tu es Deus absconditus (Isa. XLV). Ergo simile est regnum coelorum thesauro abscondito in agro (Matth. XIII), etc. Absconditus, ut dictum est, vel quia incomprehensibilis divinitate: vel quia mutabilis humanitate inventus est fidelibus. [Col. 0653D] Sed qui sunt, qui invenerunt? Qui hodie Christo obviam venerunt. Solemnitas haec hypapanti Domini id est obviatio Domini vocatur, quia hodie Simeonis et Annae solemnis memoria celebratur, qui Christo obviam venerunt in templo; quando parentes ejus tulerunt eum, ut sisterent, id est offerendo eum Domino praesentarent. Et satis digne. Nam Simeon obediens, Anna gratia interpretatur. Gratia quippe mentem movet ad fidem, obedientia motam promovet ad operationem. Gratia mentem movet, ut velit, obedientia promovet per gratiam cooperantem. Gratia dat lumen fidei, obedientia virtutis augmentum. Sic honeste procedentes in hac processione viri seorsum, Simeon et Joseph, et mulieres Anna et Maria, in medio templi misericordiam suscipere meruerunt. [Col. 0654A] Nam, sicut dictum est, Anna gratia, Maria illuminans, Simeon obediens, Joseph augmentum interpretatur. Et quoniam fides alia cognitione magna, et affectu parva; alia affectu magna, cognitione parva; alia vero cognitione et affectu magna, illam Deus fidem approbat, quae affectum cognitioni maritat. Nam prima quidem sapientium est, scilicet a sapere; secunda sapientium scilicet a sapore; tertia sapientium, in quorum cordibus sapidum reddit quod sapiunt, cognitio fidei et affectus. Prima fuit philosophorum, qui cum Deum cognovissent, non sicut Deum glorificaverunt, aut gratias egerunt, sed evanuerunt in cogitationibus suis; et dicentes se esse sapientes, stulti facti sunt. Secunda fuit Chananaeae et centurionis; de quorum altero [Col. 0654B] dictum est. O mulier, magna est fides tua (Matth. XV). De altero vero. Non inveni tantam fidem in Israel (Matth. VIII). Tertia fuit Annae et Simeonis, qui utroque modo fidem habuisse probantur, quia scriptum est: Simeon in manibus infirmitatem accepit; sed majestatem intus agnovit. Ecce cognitionis magnitudo. Quem videns, benedixit Deum et dixit: Nunc dimittis, Domine, servum tuum in pace (Luc. II). Ecce affectus. Similiter et Anna prophetissa superveniens, loquebatur de illo omnibus qui exspectabant redemptionem Israel.

Unde et in inventione thesauri notatur affectus, cum dicitur. Et prae gaudio vadit et vendit (Matth. XIII), etc. Amoris affectus nescit otiosus esse, [Col. 0654C] sed procedit foris ad effectum. Propterea vadit, vel viam mandatorum, vel viam veritatis, vel excellentiorem viam charitatis. Necesse est enim ire per viam veritatis, qua inducitur incipiens in omnem veritatem: secundo per viam mandatorum, qua deducitur proficiens per vias rectas, ad ultimum per viam charitatis, qua perfectus ad Deum perducitur, qui est charitas. Sic enim incipiens, proficiens, et perfectus, per viam veritatis, per viam mandatorum, per viam charitatis eundo inducitur, deducitur, perducitur. Propterea vadit et vendit sua. Ideo vendit sua, ut expeditior sit ad currendum. Quis enim currere potest oneratus? Propterea sua vendit, ut emat agrum illum.

Quid est quod vendit? Temporalia, naturalia, [Col. 0654D] gratuita. Temporalia dico, se ipsum cum rebus suis. Primo se, et postea sua. Necesse est ut seipsum abneget sibi: Qui amat, ait Dominus, animam suam, perdet eam. Et qui odit animam suam in hoc mundo, in vitam aeternam custodit eam (Joan. XII). De rebus quoque scriptum est: Qui non abrenuntiaverit omnibus quae possidet, non est me dignus. (Luc. XIV). Naturalia sunt memoria, voluntas, ratio, intellectus: et haec impendere necesse est, ut ager possideatur. Quod enim memoriae, quod voluntatis, quod rationis, quod tandem intellectus est, ad obtinendum agrum impendere debes. Gratuita sunt, fides, spes, charitas: quae omnia in emptione agri sunt offerenda. Quidquid es, et quidquid habes, totum da. Quanti sunt haec? Omnia [Col. 0655A] in comparatione agri, quasi stilla situlae, et quasi momentum staterae reputanda sunt. Propter hoc sapiens vadit et vendit omnia quae habet, et emit agrum illum. Emit homo agrum, ut possideat thesaurum; quia nisi mediante agro non pervenit homo ad thesaurum. Non enim bene conveniret possessori possessio tanta tantillo, nisi per pretium agri nostrae congruum paupertati. Meminisse debetis, superius me dixisse per thesaurum divinitatem, per agrum humanitatem figurari. Humanitatem dico, corpus et animam assumptam a Verbo. Duo ergo sunt extrema, et contradictorie opposita, Deus et homo. Deus enim in sui natura immortalis, impassibilis est et justus; homo vero in natura sua per peccatum infecta et corrupta, passibilis, [Col. 0655B] mortalis, et injustus. Ut igitur haec duo extrema sibi valde et omnino contraria unirentur, interposita sunt duo media, caro Christi et anima, ut sicut in quatuor elementis duo extrema, terra et ignis, quae sibi valde sunt opposita, (quia cum ignis sit subtilis, acutus, mobilis, terra palpabilis, obtusa, et immobilis,) mediantibus aliis duobus elementis, scilicet aere, quod multam habet cum igne convenientiam; quia est subtilis, mobilis, sed non acutus: multam etiam cum terra, quia obtusus: et aqua cum aere convenit, quia mobilis, et cum terra, quia obtusa et impalpabilis, quae cum quibusdam ligantur numeris, ut scriptum est (BOET., De consol. philos. l. III, metr. 9, vers. 10):

Qui numeris elementa ligat,
[Col. 0655C] sic et illa duo extrema, Deus et homo, duobus mediis sunt unita, et eisdem numeris ligata; et in eisdem elementis figurata. Quid enim obest, si per ignem Deum figuramus? Deus enim noster ignis consumens est (Deut. IV). Per terram vero de terra factum hominem, per aerem vero animam, quia mundi animam aerem philosophi vocaverunt. Per aquam vero caro Christi non immerito figuratur. Nam et ipsa per aquam crassam, quae in puteo inventa est, designatur. Deus ergo, ut dictum est, in sui natura impassibilis, immortalis, et justus, animam assumpsit immortalem quidem et justam, sed passibilem, quam mediam esse voluit inter carnem assumptam et Deum; quia aliquid habebat Deo conveniens, scilicet immortalitatem et justitiam; [Col. 0655D] et aliquid cum carne, scilicet passibilitatem. Assumpsit enim carnem passibilem, mortalem et justam; et ipsam mediam esse voluit inter hominem et animam, quia aliquid habebat conveniens cum anima, id est passibilitatem et justitiam, et aliquid conveniens cum homine, passibilitatem et mortalitatem. Homo enim, ut dictum est, passibilis, mortalis et injustus est.

Hinc est quod Ecclesia, cujus caput dicitur Christus, homo corpus, tabernaculo comparatur. Christus quidem caput est Ecclesiae, Christum dico totum in duabus naturis, et tribus substantiis, cujus Sanctum sanctorum divinitas, sanctum anima, atrium interius caro assumpta, exterius vero poenitentium [Col. 0656A] massa. Velum vero inter sanctum et atrium interius mortalitas; inter atrium vero interius et atrium exterius, injustitia. Nam animam immortalem et justam et passibilem dividebat passibilitas ab immortali, justa et impassibili. Corpus vero passibile, justum et mortale, dividebat ab anima justa, passibili, et immortali, mortalitas. Hominem vero peccatorem passibilem, mortalem et injustum, dividebat a carne mortali passibili et justa, injustitia. Sed passus est Christus, et scissa sunt tabernaculi vela a summo usque deorsum. Tunc enim anima illa desiit esse passibilis, caro mortalis, homo injustus. Per passionem quippe Christi, homo et impassibilitatis et immortalitatis et justitiae meritum acquisivit; sicut per illius effusionem [Col. 0656B] sanguinis uniri possit cum immortali, impassibili, et justo. In conditione ergo rerum praecessit tantae rei sacramentum, in Ecclesia res et sacramentum, in homine et Christo res et non sacramentum. In conditione praecessit figura, in Ecclesia subsecuta est imago, veritas completa est in homine et Christo. Ut sic conjungantur extrema, necesse est operam dare, quomodo jungantur media. Quod tunc digne fiet, si sit anima nostra similis regno coelorum, et illud regnum coelorum simile sit thesauro abscondito et invento.

Unde sciendum quod cum anima per diversos affectus variatur, diversas in se figuras, imo in diversas se figuras transformat. Nam cum per motus bestiales bestiis se conformat, comparatur jumentis [Col. 0656C] insipientibus, et similis facta est illis. Cum vero in sordibus vitiorum se deformat, moram faciens, et habitans ubi sedes est Satanae, glareis cocyti se comparat. Cum vero a servitute peccati se excusat, et se ipsam per sapientiam regit, et fortitudine regnat, et fit Sapientiae sedes, tunc similis est regno coelorum. Dicit enim auctoritas: »Anima justi sedes est sapientiae.« Et Sapientia ait: Coelum mihi sedes est (Isa. LXVI), ex quo Gregorius probat, quod coelum est anima justi. Dicitur enim coelum, quasi coelum, id est casa elios, id est domus solis, quia anima per inhabitantem gratiam solis justitiae domus efficitur, ut scriptum est. Si quis diligit me, sermonem meum servabit (Joan. XIV): unde non immerito coelo comparatur. Et quoniam [Col. 0656D] diversi gradus et varii sunt virtutum profectus, non regno coeli, sed regno coelorum similis efficitur. Nam cum diversis tribulationibus sive tentationibus turbatur, similis est coelo condensitatis, quod aereum dicunt. Unde propter supervenientem imbrium condensitatem; tenebris comparat eum Apostolus ubi ait: Non est nobis colluctatio adversus carnem et sanguinem, sed adversus principatus et potestates, adversus mundi rectores tenebrarum harum (Ephes. VI). Sed quia Domino dicente scriptum est: Cum ipso sum in tribulatione (Psal. XC), in illa tribulationum condensitate similis fit thesauro abscondito, necdum invento. Cum vero post tentationes per devotionem incipit serenari, coelo [Col. 0657A] serenitatis, quod aethereum dicunt, comparatur. Et in hoc etiam similis est thesauro non abscondito, sed invento. Cum autem stabilitate solidatur, ut semper det operam, qualiter aquae dividantur ab aquis, id est cura spiritus a cura carnis, tunc comparatur coelo chrystallino, quod firmamentum appellant, et tunc etiam similis efficitur homini, qui sua vendit, ut thesaurum emat, quia inferiora contemnit, ut superiora possideat; et temporalia parvipendit, ut coelestia acquirat. Cum autem per desiderium magis ac magis fervescit, ita ut in hac peregrinatione solo corpore constitutus, cogitatione et aviditate in illa aeterna patria conversetur, similis efficitur uranico coelo, quod dicitur empyreum; et per hoc etiam fit ei similis, qui [Col. 0657B] laboribus et desideriis et suspiriis thesaurum inventum emit. Tandem vero cum post transitorios agones ad bravium supernae vocationis, id est usque ad coelum trium hierarcharum sublevatur, tunc empto thesauro fruitur, quia unum erit in Deo, et Deus unum in ipso; immortalis, impassibilis et justus, cum immortali, impassibili et justo, qui est benedictus in saecula. Amen.



SERMO XIII. IN DOMINICA SEPTUAGESIMAE. [(11) 1Kb]

Poenitet me fecisse hominem (Gen. VI). Non est arbitrandum, dilectissimi, quod aliquid mutabilitatis aut injuriae cadat in illum, apud quem non est transmutatio, nec vicissitudinis obumbratio. Omnia quidem cum tranquillitate judicat, et tamen [Col. 0657C] eum iratum plerumque Scriptura praedicat. Sed hoc ipsum per causam dicitur, ut nos ira sua dignos ostendat. Hinc est quod dicitur: Poenitet me fecisse hominem. In hoc tamen verbo, juxta duos intelligentiae modos justitia et pax osculatae sunt. Justitia quidem, si sic intilligatur: Poenitet me fecisse hominem, ac si dicat: Faciam, quod homo poenitens facere solet, quia delet, quod fecit. Pax vero, si sic accipiatur, Poenitet me fecisse hominem, id est poena me tenet de homine quem feci; quasi dicat, hominem tenet culpa poenae, me vero tenebit poena culpae. Ipse fecit, et ego feram; ipse rapuit, et ego persolvam. Ideo feram quod fecit, quia pro eo feram, quem feci. Quis enim quod [Col. 0657D] suum est parvipendat? Quae mulier habens drachmas decem, si perdiderit unam ex eis, nonne accendit lucernam, et evertit domum, et quaerit diligenter donec inveniat? Aut quis homo habens centum oves; et si perdiderit unam ex eis, nonne dimittit nonaginta novem in deserto, et vadit ad illam quae perierat? (Luc. XV.) Ecce ego ipse requiram oves meas: et visitabo illas, sicut visitat pastor gregem suum (Ezech. XXXIV). Non incumbit homini, sive angelo, quia pravitas inventa est in utroque. Propter hoc tristis est anima mea usque ad mortem (Matth. XXVI), quoniam si iratus est homo super hedera, pro qua non laboravit, multo justius debet esse [Col. 0658A] tristis noster Jonas super hedera quam fecit. Et merito Jonae Dei Filium comparamus, quia sicut Jonas in ventre ceti fuit tribus diebus et tribus noctibus, sic et Filius hominis in corde terrae. Hinc est quod, cum generatio prava et adultera signum quaereret, non est ei datum, nisi signum Jonae. Hic igitur Jonas plantavit hederam, cum fecit hominem, quem discretionis furca et baculo rationis sustentans in hoc eum a terra sublevavit; quia os homini sublime dedit. Cui etiam intelligentiae virorem tribuens, umbram dilectionis invenit. Unde scriptum: Deliciae ejus sunt, esse cum filiis hominum (Prov. VIII). Sed vermis tandem hederae radicem corrosit, ventoque urente et calido flante, arefecit. Quis, putatis, est vermis iste? Ille [Col. 0658B] est, de quo loquitur Isaias: Et vermis eorum non morietur (Isa. LXVI). Vermis horribilis est ille serpens antiquus, qui nimirum radicem hederae corrosit, dum primum hominem fraude circumvenit. Ab ipso enim tanquam a radice homines universi tanquam rami sunt exorti. Sed quomodo? In ascensu, inquit, diluculi (Jonae. IV). Diei nomine quandoque prava delectatio actionis accipitur, ut ibi. Pereat dies in qua natus sum (Job III). Hujus dici crepusculum est negligentia mentis, nox offuscatio cordis, diluculum consensus suggestionis, diei claritas dilectio operis. In ascensu igitur diluculi radicem hederae vermis corrupit, quando per consensum suggestionis protoparentem hostis antiquus infecit. Vel quoniam per radicem hominis [Col. 0658C] capilli designari solent, et per capillos cogitationes mentis, hederam in ascensu diluculi percussit, quando, per consensum cogitationis homines ab auctore suo alienavit. Et tunc hederam arefecit, quia charitas humore subtracto hominem sicut terram sine aqua fecit. Merito ergo uterque Jonas, spiritualis scilicet et materialis, uno dolore tactus doluit. Nam utriusque jactura, hujus per sacramentum rei, illius per rem sacramenti, una fuit. Itaque quo dolore doleat uterque, videamus. Dic nobis, Jona, dic nobis, putas bene irasceris tu? Irascor, ait, usque ad mortem (Jonae IV). Et tu, Domine Jesu, bene irasceris tu? Tristis est, inquit, anima mea usque ad mortem (Matth. XXVI). Certe bene [Col. 0658D] irasceris, quia bona est ira, quae tali ac tanta misericordia sublevatur. Bene, inquam, irascitur quia, cum iratus est, misericordiae recordatur. Irascere ergo usque ad mortem, bone Jesu, et te poeniteat, qui si te contristavi ad horam, jam non me poenitet. Non est enim nobis salus ulla, sine morte tua pretiosa: morte tua salutari mortem occidisti. [(12) 1Kb] »O felix culpa, quae tantum ac talem meruit habere Redemptorem. O necessarium Adae peccatum pro merito damnationis misericordiam consecutum.« O beata ira, qua sic Dei Filius mortem pertulit, ut gratiam pro poena redderet, et per gratiam nobis gloriam ampliaret.

[Col. 0659A] Hoc igitur dolore cordis tactus intrinsecus, pium patris, et non dirum affectum magistri nobis Deus ostendens, ait: Poenitet me fecisse hominem (Gen. VI). Ac si dicat: Video omnem hominem viam suam corrupisse, subjectumque diabolicae voluntati; nec eripi posse, nisi me poeniteat, id est nisi mihi poena incumbat. Ideo me poenitet, et merito: feci enim illum. Sed quae poena illi incumbat, videamus. Poena nativitatis, poena laboris, poena mortis. Haec enim tria per culpam homo meruerat; scilicet cum labore nasci, laborare, et mori: et in his tribus filius hominis diabolum vicit, quia ut sua daret, nostra suscepit. O poenitentia pia, non crudelis; fructuosa, non sterilis; voluntaria, non necessitatis. Crudelis enim fuit in Juda Iscariote, sterilis in [Col. 0659B] Esau et Saule, necessaria vero est in quolibet peccatore. Solius autem voluntatis fuit poena Salvatoris, qui peccatum non fecit, nec inventus est dolus in ore ejus. Haec igitur est ira Jonae, imo columbae. Jonas enim interpretatur columba: quae cum fel in corde non habeat, nec dentes in rostro, vel ungues in pedibus unde laedat, solo vocis strepitu patefacit iram, hostem circumvenit in comminatione. Haec est ira Jonae, quae subvertendam praedicat Ninive; vel ira columbae, quae clausis in arca ramum praesentat olivae. Verba forte videntur dissona, sed utriusque sententia una. Quid enim est subverti Ninive? Illud, quod fuerat, desinere esse. Quid enim fuit? Civitas sanguinum, plena vitiis, divina consolatione penitus indigna. Hoc desiit esse, quia [Col. 0659C] praesentavit eis Jonas, vel certe columba, ramum olivae. Quid est ramum olivae? id est de abundantia divinae misericordiae, quando declinavit a malo quod fecerat, et bonum fecit, a quo declinaverat. Sed quando? Post quadraginta dies. Sic enim scriptum est: Adhuc quadraginta dies, et Ninive subvertetur (Jonae III). Sed quomodo post quadraginta dies? Post poenitentiam. Post quadraginta namque dies ramum olivae columba praesentavit, et Jonas subvertendam Niniven praedicavit. A malo enim declinare non possumus, vel divinae misericordiae participare, nisi prius praeterita peccata per poenitentiam lugeamus. Et bene per quadragenarium poenitentia designatur, quia, sicut de quadraginta quinquagenarii [Col. 0659D] fructus colligitur et per poenitentiam remissio peccatorum acquiritur, per quinquaginta designatur remissio peccatorum, unde etiam jubilaeus, id est remissivus dicitur. Neque enim filii Israel terram promissionis acceperunt, nisi prius per desertum annis quadraginta affligerentur. Sic Elias antequam ad montem Dei perveniret, quadraginta diebus jejunavit.

Moyses quoque ut secundo legem acciperet, quadraginta diebus abstinuit; Dominus quoque Jesus, ut neminem a poenitentia quadragesimati excludi debere ostenderet, quadraginta diebus et totidem noctibus jejunavit (Matth. IV). Ideo si de malo volumus converti in bonum, sicut Ninivitae, si divinae participes esse misericordiae, si cum Elia divinae [Col. 0660A] contemplationis montem ascendere, si cum Moyse secreta Dei cognoscere, tandem si cum ipso Salvatore angelorum consortium suscipere, oportet nos decimari poenitentia quadragesimali. Nam in istis sacris temporibus, cum sit pars anni decima, quasi pro decimis dare nos ipsos Deo debemus. Jejunemus igitur a vitiis, a saecularibus negotiis; jejunemus ab alimentis, et immundis desideriis: in his enim quatuor tota consistit afflictio poenitentialis. Est enim jejunium communis omnium membrorum satisfactio, ut scilicet satisfaciant membra secundum peccata quae commiserunt: et dicitur jejunium a jejuno, quod est quoddam hominis intestinum, quod eo mortuo vacuum reperitur. Similiter et nos a vitiis vacui, tam corpore quam anima debemus [Col. 0660B] reperiri.

Est autem triplex jejunii auctoritas, ab antiquitate temporis, a qualitate loci, ab institutione praeceptoris. Ab institutione praeceptoris, quia a Deo, a qualitate loci, quia in paradiso; ab antiquitate temporis, quia a mundi exordio. Unde dictum est: De ligno scientiae boni et mali ne comedas (Gen. II). Eva quandiu abstinuit, virgo fuit, et in paradiso permansit; violato vero jejunio carnis pruritum sensit, et in paradiso non remansit. Adam similiter violato jejunio in mundi miseriam corruit. Item a temporibus et personis ostenditur auctoritas jejunii, quia ante legem a Moyse, sub lege ab Elia, a Christo sub gratia. Moyses siquidem post jejunium locutus est cum Deo (Exod. XXV), Elias post [Col. 0660C] jejunium in coelo raptus est curru igneo (IV Reg. II). Sic Jerosolyma tempore Ezechiae regis per jejunium liberatur, centum octoginta quinque millibus una nocte interfectis: unde fetorem mortuorum rex Sennacherib ferre non valens cum decem tantum militibus fugit in Niniven, ubi quadragesimo die a propriis filiis occisus est (IV Reg. X). Sed et Jona praedicante per jejunium venia praestatur Ninivitis. Sed et Josue filius Nave per jejunium solis et lunae cursum temperavit, et Gabaonitas superavit.

Notandum quod jejunium aliud corporis, sive carnis, aliud mentis. Carnis, quando quis abstinet a cibis, ne nimis caro pinguescat, sed non est virtutis. [Col. 0660D] Mentis, quando quis jejunat a vitiis, vel ne caro pinguescat luxuriis. Item aliud jejunium institutionis, aliud devotionis; aliud parcitatis, aliud dispensationis. Item, jejunium aliud rationale, aliud irrationale. Item, jejunium aliud qualitatis, aliud numeri; aliud summae exactionis, aliud alteritatis. Aliud solius charitatis, aliud solius necessitatis, aliud vanitatis sive simulationis. Jejunium institutionis est, ut in quadragesima, et caetera jejunia a sanctis Patribus instituta. In veteri siquidem lege sancti Patres decimas et primitias de omnibus rebus suis Domino offerebant. Et nos similiter debemus decimas Deo offerre, non solum de rebus nostris, sed etiam de nobis ipsis, jejunando. Unde pro decima dierum quadragesima fuit instituta, [Col. 0661A] ut de trecentis sexaginta sex diebus, qui sunt in anni circulo, non solum decimam, sed et decimam decimae persolvamus, et pro duobus diebus non decimatis, ut voluit Augustinus, in vigilia Paschae missa de nocte celebraretur. Unde in collecta dicitur: Deus qui hanc sacratissimam noctem.

Sunt etiam institutionis jejunia, jejunia quatuor temporum, quae Calixtus papa [(13) 1Kb] constituit, scribens in hunc modum: »Benedicto fratri et coepiscopo jejunium, quod ter in anno apud nos fieri didicisti, convenientius nunc per quatuor tempora fieri decernimus, ut sicut annus volvitur per quatuor tempora, sic et nos quaternum solemne agamus jejunium per anni quatuor tempora, juxta prophetae Zachariae vocem dicentis.« Jejunium [Col. 0661B] quarti (Zachar. VII), etc. Nam Judaei quater in anno jejunant, videlicet ante Pascha, ante Pentecosten, ante Scenopegiam, ante Encaenia. Vel ideo, quia antiqui quater in anno jejunabant quadraginta dies, ut nos in loco unius quadragesimae saltem tres dies jejunemus. Vel quater in anno fiunt haec jejunia, ad significandum quatuor, quae fiunt quatuor temporibus, Conceptio Domini in vere, Nativitas in hieme; Conceptio Joannis in autumno, Nativitas in aestate. Vel quia significantur quatuor tessaredecades, id est quatuor Domini generationes. Tessare quippe quatuor, deca decem. Sic enim quatuordecim sunt generationes ab Abraham usque ad Moysen, sic quatuordecim sunt septimanae a [Col. 0661C] primo die Martii usque ad secundum Junii: et sic curre per singula.

Antiqui enim sic jejunare solebant. In Martio fiunt, ut in nobis marcescant vitia. In aestate, videlicet in septimana Pentecostes, quando Spiritus sanctus advenit, fiunt, ut super nos Spiritus sanctus adveniat. In Septembri etiam, quando fructus terrae colliguntur, fiunt, ut in gratiarum actione fructus bonorum operum persolvamus. In Decembri, quando herbae moriuntur, fiunt, ut nos mundo mortificemus, et renasci Deo mereamur. Jejunia veris prima dicuntur, quia primo mense fiunt: jejunia aestatis quarta dicuntur quia quarto mense fiunt, id est Junio; jejunia Augusti septima, quia in septimo mense fiunt, id est in Septembri; jejunia [Col. 0661D] hiemis decima, quia decimo mense fiunt, id est Decembri. Vel certe has jejuniorum distinctiones, juxta vaticinium Zachariae, quandiu in luctu, et quasi exsules sumus, celebrare debemus. Nam quia Sarazar et Rogummelech quaesierant per legatos utrum mense quinto et septimo jejunare deberent, tandem ex persona Domini respondit propheta: Jejunium quarti, jejunium quinti, jejunium septimi, jejunium decimi erit domui Judae in gaudium et laetitiam, et solemnitates praeclaras (ibid.). Quod autem propheta jejunium quarti posuit, factum est propter historiam, quia tradunt Hebraei quod quarto mense, videlicet Julio, Moyses de monte descendens [Col. 0662A] tabulas fregit (Exod. XXXII), et juxta Jeremiam tunc muri civitatis primo rupti sunt. In quinto, id est in Augusto, propter exploratores terrae sanctae in populo orta est seditio, et jussi sunt montem non ascendere; sed per quadraginta annos erraverunt in deserto, ita ut exceptis duobus, videlicet Caleb et Josue, morerentur in eo omnes. In hoc etiam mense prius Nabuchodonosor, postea Titus, templum in Jerosolymis destruxit, et urbem Bethel cepit, ad quam multa millia Judaeorum confugerant: et ipsum templum aratum est. In septimo occisus est Godolias, et tribus Judae, et reliquiae Jerusalem dispersae (Jer. XLI). Decimo Ezechiel in captivitate positus, et populus captivorum audiunt templum subversum. Hae sunt causae luctus et jejuniorum. [Col. 0662B] Talibus ergo jejuniis Ecclesia imitatur sanctos Patres. Sed quod loco quinti ponit Ecclesia jejunium primi, fit per significationem. Primo enim necessarium est nobis, ut nostram cohibeamus sensualitatem, quae quinque sensibus subsistit: deinde carnis nostrae lasciviam, quae constat ex quatuor elementis: tertio necesse est, ut cohibeamus spirituales affectus, qui septem effluunt vitiis spiritualibus. Cohibere etiam nos debeamus a vanitatibus mundi, quibus inobedientes fuimus mandatis, quae sub denario decalogi continentur



SERMO XIV. IN QUADRAGESIMA.

Ductus est Jesus in desertum a Spiritu (Matth. IV), etc. Quandiu in agone contendimus, et inter [Col. 0662C] pericula naufragamus, magna nobis sollicitudine opus est, fratres mei. Quis enim inter tot pericula hominum, pericula daemonum, pericula ex carne, pericula ex mundo, pericula ex cogitatione, fortitudinem, multitudinem, astutiam inimicorum, et eorum curam pervigilem non formidet? Ipsi plures, et nos pauci: nos inermes, ipsi armati. Ipsi ex antiqua acie jam instructi; nos ex religionis fervore novitio multum instruendi. Non ergo glorietur miles accinctus, aeque, ut discinctus; quia quandiu vivimus, sine periculo esse non valemus. Militia enim est vita hominis super terram (Job VII). Nunquam excludi potuit a filiis Israel Chananaeus; multum fuit, si fieri potuit tributarius. Hostis siquidem [Col. 0662D] antiquus, etsi nobis interdum cedit, a nobis tamen nunquam recedit; sed semper nobiscum incedit. Si enim non praecedit nos, ut ipse videatur: a latere tamen fit mendax spiritus, ut hominem cautius persequatur, vel certe a tergo sequitur, ut penitus non cognoscatur. Praecedit enim nos, cum per apertam et violentam malitiam nos pervertit. Quod bene in Sedecia praefiguratum est: cujus filios Babylonii coram oculis ejus interfecerunt (IV Reg. XXV). Babylonii enim sunt maligni spiritus, qui filii sunt confusionis; quia nos ita plerumque confundunt, ut nobis videntibus et scientibus, virtutes, quae quasi filii de matre ratione debent [Col. 0663A] propagari, destruant, et exstinguant. Plerumque enim scis quia peccas, quia male facis, quia Dominum offendis: et ita tamen praevaricator es, ut jam te continere non possis. Sic peccavit Adam; quia, ut ait Apostolus, non est seductus, sed Eva seducta est (I Tim. II). Eva enim verum esse credidit, quod ei serpens promiserat versipellis. Eritis sicut Dii (Gen. III). Sed hoc Adam falsum esse cognovit: et tamen ne Evam offenderet, de manu illius fructum vetitum accepit et comedit. Unde cum peccatum tribus modis fieri soleat, ex infirmitate, ut peccatum Petri; ex ignorantia, ut Pauli; ex industria, ut hoc peccatum, Adam tanto graviori poena puniri debuit, quanto coram Deo culpa gravior fuit. Servus enim qui scit voluntatem Domini [Col. 0663B] sui et non facit, plagis vapulabit multis. Qui vero nescit, vapulabit paucis (Luc. XII). A latere vero comitatur, cum hominem ex vitio collaterali persequitur. Omnis siquidem virtus inter duo vitia coarctatur. Unum quod oppositum est virtuti, alterum vero quod est collaterale ei. Misericordia enim inter truculentiam et segnitiem posita est: ita quod truculentia opposita est, collateralis vero segnities est. Similiter fortitudo inter pusillanimitatem et obstinationem, ita quod pusillanimitas ei opponitur, collateraliter autem obstinatio comitatur: et sic de virtutibus universis cognoscere difficile non erit. Cum igitur hostis antiquus aliquem virtute praeditum affligere molitur, nihilque suam [Col. 0663C] per oppositum vitium praevalere, videt industriam, sed se deprehensum, et expulsum esse cognoscit; non ideo refugit, aut minus instat; sed ad callidiora collateralis arma vitii se ipsum convertit.

Quod bene figuratur in zelo Pauli; quem utique habebat, sed non secundum scientiam, cum acceptis litteris veniret Damascum, ut si quos viae veritatis viros inveniret, occideret (Act. IX). Summam siquidem religionem aestimabat, persequi Ecclesiam Dei: unde et misericordiam consecutus est, quia in ignorantia fecit. Ecce quomodo a latere diabolus incedebat, quia crudelitatem sub justitiae fervore celabat. Si vero nec sic se posse praevalere perspexerit; tunc quasi a tergo insurgit, cum in ipsa virtutis operatione fraudulenter, a modo, a [Col. 0663D] loco, a tempore, a persona facit eum excedere, quem persequitur. Nam ipsa virtus pro vitio debet reputari, si modus, si locus, si tempus, si persona, sollicite non consideretur. Unde et in lege praecipitur, ut artus hostiae super struem lignorum ordinentur. Si enim recte offeras, recte autem non dividas, peccasti. Si offers munus tuum ad altare, et recordatus fueris, quod frater tuus habet aliquid adversum te (Matth. V), et non reconciliaris ei; sic offerens, nihil tua tibi prodest oblatio: etsi bonum sit offerre Deo. Debuisti enim munus tuum dimittere, et reconciliari fratri tuo. Quia ergo tempus non observasti, peccasti.

[Col. 0664A] Ecce quantae providentiae, quantae circumspectionis et cautelae, necessaria est nobis docilitas. Aperte siquidem mala per providentiae virtutem debemus praevenire; collateralia per circumspectionem: ipsam vero virtutum operationem per discretionis cautelam. Plerumque enim cum scrutari conscientiam mentemque discutere satagimus, ut virtutes a vitiis separemus, nisi cauti bene fuerimus, ipse discussionis labor discutientis corrumpit conscientiam. Egressa est Dina, ut videret mulieres alienigenas; et corrupit eam Sichem, blanditiis, ut ait Scriptura, virginem deliniens (Gen. XXXIV): Quid enim in Dina, nisi conscientia figuratur? Quae bene Jacob filia dicitur, cum ad vitia discutienda luctatur; Jacob enim luctator interpretatur. Haec enim [Col. 0664B] videre mulieres alienigenas egreditur, cum ad mala quae fecit agnoscenda, extra se per cogitationem evagatur. Sed cum ex ipso discussionis labore vana gloria subripit, eo quod se cautam esse agnoscit, blanditiis Sichem virginem corrumpit. Nam quid in Sichem qui interpretatur humerus, nisi labor? et quid in blanditiis, nisi vana gloria figuratur? Et bene virginem, quia sterilem, et per vanam gloriam a mercede laboris vacuatam. Unde et beatus Gregorius [(14) 1Kb] exponens parabolam de decem virginibus, ait: »Ex hodierna sancti Evangelii lectione compellor dicere, ut bona quae agitis, cum magna cautela faciatis, ne per hoc, quod a vobis rectum geritur, favor, aut humana gratia requiratur.« [Col. 0664C] Quinque enim earum fuerunt fatuae, quia per appetitum laudis factae sunt steriles a virginitatis mercede. Ideo dico vobis, fratres, vigilate et orate, ne intretis in tentationem (Luc. XXII). Vigilate cum sollicitudine, orate cum devotione. Quis enim potest a tentatione esse securus, cum a diabolo ad tentandum ducitur ipse Christus? Ubi percutitur Dominus securus erit servus? Natat elephas, quomodo pertransibit agnus? Usque ad caput redundant aquae: quis poterit transvadare? Hae forte sunt aquae quas propheta pertransire exhorruit, cum eas quae usque ad talos et renes, et genua pertingebant, transierit (Ezech. XLVII). Neque enim timendum est, si eas quae usque ad talos, ad renes, ad genua redundant, oporteat pertransire: sed eas sine formidine [Col. 0664D] et periculo non intramus, quas capiti supereminere videmus. Aquae certe tentationes sunt; de quibus dicitur per Prophetam: Salvum me fac, Deus, quoniam intraverunt aquae usque ad animam meam (Psal. LXVIII). Quae usque ad talos Ecclesiae redundant, cum maligni spiritus, illos qui inferiores et subditi in Ecclesia sunt, tentare festinant. Sancti enim ludibria, et verbera experti insuper et vincula et carceres, lapidati sunt, secti sunt, tentati sunt (Hebr. XI). Ad genua vero perveniunt, cum illis molestias ingerunt, qui per disciplinam sciunt extendi, et per fraternae passionis compassionem incurvari. Usque ad renes crescunt, cum doctores [Col. 0665A] Ecclesiae, qui verbo praedicationis filios ex ea gignunt, molestiis incessanter affligunt.

Cum igitur haec omnia futura in Ecclesia praevideret propheta: quod tentari, quod persecutionem pati deberent subditi, doctores et praelati, et omnes qui pie vivere volunt in Deo, non ideo tamen legem Domini dereliquit, vel in manus hominum incidere formidavit, sed cum filiis Israel Babylonicae captivitatis persecutionem pertransivit. Sciebat enim filios Israel peccasse, et per dignum poenitentiae fructum culpam perpetratam diluere debere. Sed cum usque ad caput Ecclesiae aquas succrescere videret, transvadare non potuit: quia humana ratione causam ante tempus investigare non valuit, quare Christus tentatus est, qui Deus erat, et peccatum [Col. 0665B] non fecit. Sciebat forte quia sic oportebat fieri: et hoc est quod ad aquam pervenit: sed haec de Deo mirabiliter expavescens, nulla sibi, sed omnia voluntati Dei commisit. Ideo dictum est quod aquas non transvadavit. Illa forte tria difficilia fuerunt sibi: sed quartum penitus mente comprehendere difficillimum fuit.

Quia ergo sine tentationibus esse non possumus, cum tentatus fuerit ipse Christus (Matth. III), circa tentationes necesse est vigilemus, quia nihil est, quod salvare nos possit, si sollicitudo non aderit. Quis semivivum sanabit; si Samaritanus pertransit? Quis resistet Berothitis filiis; si purgans triticum ostiaria dormit? Quid enim in ostiaria [Col. 0665C] designatur vel Samaritano, nisi custos animi sollicitudo? Samaritanus enim custos interpretatur. Nihil enim est quod hosti antiquo resistere possit, si custodia mentis per negligentiam dormit. Haec est enim ostiaria, quae triticum purgat, cum virtutes a vitiis, tanquam grana a paleis, per discretionem examinat. Ne igitur moriamur cum Isboseth in stratu nostro (II Reg. IV), vigilet ostiaria domus in tritici purgamento. Si enim in examinatione virtutum et vitiorum negligentes fuerimus, oportet ut occidat animum per cogitationem hostis antiquus. In ipsa tamen sollicitudine nobis cavendum est, quia per inconsideratam sollicitudinem immoderatus conflictus sollicitum pusillanimem reddit et pavidum; vel tentationis victoria per sollicitudinem [Col. 0665D] impetrata praesumptuosum. Quomodo resistere Petrus potuit, ubi eum calefacientem ad prunas ostiaria Caiphae circumvenit? In frigore siquidem pavor; in ostiaria Caiphae inconsiderata sollicitudo figuratur. Cum igitur animum super fidei petra fundatum de peccatis suis inconsiderata sollicitudo flacit pavidum, ita quod per cogitationem desperat, ostiaria Caiphae profecto Petrum frigescentem circumvenit (Joan. XVIII). Si vero per sollicitudinem in conflictu vincis, et ex victoria praesumptuosus efficeris, tanquam Eleazar Mathathiae filius ab elephante quem occidis, occideris (I Mach. VI). Occidis enim hostem, cum sollicitudine non piger pravam superas cogitationem. Sed cum de victoria superbis; [Col. 0666A] quasi sub cadente cadis. Dico enim, quia plerumque melius est vitio succumbere, ut inde humilieris, quam operari virtutem, ut inde superbus efficiaris. Cum enim per opus vitii diabolo succumbis, et postea humiliaris, quasi Samson caecus, et moriens hostes occidis. Unde dictum est: Melior est iniquitas viri, quam benefaciens mulier (Eccli. XLII). O felicem illam, dico Samaritanam, quae Dominum Jesum super puteum sedentem invenit: et de puteo aquae salientis in vitam aeternam sterilem hydriam fecundavit (Joan. IV). Samaritana siquidem custodia dicitur, Jesus Salvator, Jacob luctator interpretatur.

Fons igitur Jacob, nostri conflictus, nostraeque tentationis fontem insinuat. Cum enim cupiditas [Col. 0666B] circa divitias, circa dignitates, circa voluptates versetur; et haec tria, quasi rivi de fonte cupiditatis emanent, cum de aliquo trium istorum tentaris et pugnas; non ad rivum, sed ad fontem Jacob pervenisti. Si vero contra totam simul cupiditatem confligis, in hydria cordis de fonte Jacob devotionis aquam deportare venis. Cum igitur mentem custodis, quasi Samaritana es. Quando pugnas et vincis; Jesum super fontem reperis. Et cum animum fecundat gratia spiritualis, hydriam replet aqua sapientiae salutaris. Ut igitur tali sollicitudine cautiores sitis, vigilate et orate, ne in tentationem intretis. Sicut enim superius diximus, usque ad caput pervenerunt aquae, et transvadari non possunt; nisi eas dividat, qui pallio Eliae divisit Jordanis [Col. 0666C] fluvium (IV Reg. II): et virga Moysi, mare Rubrum: his etenim duobus tota tentationis aqua dividitur et dissipatur (Exod. XIV). Scitis, quia ad hoc fieri solet pallium, ut ventis et pluviis exponatur. Bene itaque per pallium patientia, per virgam Moysi, lex Domini immaculata intelligitur. Per virgam ergo et pallium aquae dividuntur, quia cum lex Domini immaculata convertit animas, et per patientiam possidemus conversas, omnes rivuli tentationis exsiccantur. Ideo orate, ne intretis, ne inducamini in tentationem. Sic enim magister sapientiae nos docuit orare. Et ne nos inducas in tentationem (Matth. VI). Inducas, non ducas. Periculosum enim est induci, sed non periculosum [Col. 0666D] duci. Ductus est enim Jesus in desertum a spiritu, ut tentaretur a diabolo (Matth. IV). Ductus est, non inductus. Alii ducuntur, alii inducuntur, alii perducuntur. Ducuntur per suggestionem, inducuntur per consensum, et deliberationem; perducuntur per operis perpetrationem. Qui igitur sola suggestione tentatus est, non consensu, non operatione, bene ductus est, non inductus, vel perductus. Ductus est ergo Jesus in desertum; sed quare? Quia mori pro nobis venit, et potentiae suae sacramentum illi celavit, qui per manus Judaeorum de morte sua tractare disposuit. Sic Tobias pedem tinxit in Tigride, ut piscis citius accederet (Tob. VI). Sic mutavit David faciem suam coram Achis, [Col. 0667A] ut cautius hostes contereret (I Reg. XXI). Sic uni de filiabus Philisthinorum copulatur Samson, ut ipsos Philisthaeos tutius comprehenderet (Judic. XVI). Pedem enim denudavit in Tigride, cum humanitatis suae veritatem Christus demonstravit in tentatione. Faciem coram Achis David immutavit, cum Christus divinitatis suae potentiam coram diabolo celavit. Unam de filiabus Philisthinorum sibi Samson copulavit, cum in sole justitiae humanitatis nostrae miseria, per tentationis signum innotuit. Sed quare? Ut piscis, ut hostes, ut Philisthaei comprehenderentur. Ut enim versutia diaboli, qui antiquus est hostis, comprehenderetur, humanitatis veritatem in tentatione Christus demonstravit, divinitatem celavit; humanitatis nostrae miseriam [Col. 0667B] assumpsit. Ideo ductus est Jesus in desertum a spiritu (Matth. IV). Hic quaerendum est, ut ait Gregorius [(15) 1Kb] , a quo spiritu Jesus ductus sit in desertum. Et bene, quatuor enim genera sunt spirituum: spiritus scilicet mundi, Spiritus Dei, spiritus hominis, et spiritus diaboli. Spiritus Dei benignitas devotionis, spiritus mundi, ventus vanitatis; spiritus hominis, intellectus rationis; spiritus diaboli, intentio malae voluntatis. Isti igitur quatuor spiritus et in aliquo differunt, et in aliquo conveniunt. Differunt enim ventus vanitatis et intellectus rationis, quia ubi unus inspirat alter expirat; conveniunt autem spiritus mundi et spiritus diaboli, quia ubi unus aspirat, alter suspirat. Simili modo intellectus rationis [Col. 0667C] et benignitas devotionis.

Ab hoc igitur quadruplici genere spirituum, duci solemus in quatuor genera desertorum. Primum est coelestis patria: unde et Pastor bonus nonaginta novem ovibus in deserto relictis, ad illam quae erraverat, descendit. Secundum est vita religiosa: de qua scriptum est: Quae est ista quae ascendit per desertum? (Can. III.) Tertium vero mundus est, de quo dictum est: Quae est ista quae ascendit de deserto? (Cant. VIII.) Quartum desertum, infernus est. Unde et hircus emissarius in desertum secundum legem Moysi mitti jubetur. Quocunque ergo vadis, ab aliquo supradictorum spirituum duceris. Tendis ad coelum, inspirat benignitas devotionis, exspirat intentio malae voluntatis; [Col. 0667D] tendis ad infernum, inspirat intentio malae voluntatis. Desideras locum religiosum, suspirat intellectus rationis, inspirat benignitas devotionis; tendis ad mundum, aspirat ventus vanitatis, inspirat intentio malae voluntatis. Quia igitur et partim conveniunt, et partim differunt, sciendum est quod ad invicem relati spiritus illi; alter alteri contrarius est: alter subalternus, alter contradictorie oppositus. Benignitas devotionis, comparata vento vanitatis, contraria est. Quod ex signis universalibus ad se contrariis dignoscere possumus. In illa enim beatitudo vera est, in isto vero, nulla beatitudo vera est. Intellectus vero rationis, intentioni malae voluntatis comparatus, subcontrarius est. [Col. 0668A] Cum enim per intellectum rationis ad vitam religiosam deducimur, ad veram pervenimus beatitudinem: etsi non certam, vel plenam. Quandiu enim in agone sumus, dubium est, utrum ad bravium pervenire valeamus. Et ideo si vera beatitudo in religione est, certa tamen non est. Rursus, cum in religione sumus, molestiis et tentationibus incessanter fatigamur. Unde plena beatitudine caremus, quia plena beatitudo erit, ubi omnis miseria cessabit.

Cum vero per intentionem malae voluntatis ad infernum ducimur, per omnia nos miseros et infelices credere debemus. Ibi ergo quaedam beatitudo est, et non omnis. Ibi vero non quaedam beatitudo est. Benignitas vero devotionis intellectui comparata rationis, vel certe ventus vanitatis intentioni malae [Col. 0668B] voluntatis subalternus est. In benignitate enim devotionis, quae ducit in coelum, omnis beatitudo est. In intellectu vero rationis quae facit religiosum, quaedam beatitudo est. Similiter in vento vanitatis, nulla beatitudo est; in intentione malae voluntatis, non quaedam beatitudo est. Benignitas vero devotionis, qua ducimur in coelum, intentioni malae voluntatis, qua ducimur in infernum, comparata, contradictoria est. Illic enim omnis beatitudo est; ibi vero non quaedam beatitudo est. Ex propositionum igitur istarum differentiis sive convenientiis, quaedam ambiguitas fieri solet in cordibus nostris, cum ab aliquo spirituum ducimur in aliquo desertorum. Est enim ambiguitas quasi quoddam bivium, in [Col. 0668C] quo sedet rex Babylonis, quaerens divinationes, et et miscens sagittas (Ezech. XXI). Cum enim spiritus Dei in altum te elevat, ut ascendas de virtute in virtutem, Rex Babylonis sagittam tibi jacit in die volantem, cum in profectu tuo elevaris per vanam gloriam. Cum vero per intellectum rationis religiosam vitam desideras, per vitium pusillanimitatis imminet tibi periculum nocturni timoris. Si vero per ventum vanitatis hujus mundi gloriam concupiscis, sagittat te diabolus a negotio perambulante in tenebris. Cum autem per intentionem malae voluntatis non formidas aggredi miseriam poenae gehennalis, a daemonio procul dubio meridiano vexaris. Unde et quia Dominus Jesus Deus et homo erat, a spiritu duplici ducebatur in deserto duplici, [Col. 0668D] a spiritu scilicet Dei, et a spiritu hominis: ab intellectu rationis, et affectu benignitatis. Unde et Eliseus dicebat Eliae: Oro ut spiritus tuus duplex fiat in me (IV Reg. II), id est ut tali benignitate devotionis, tantoque rationis abundem affectu, sicut et tu. Hoc igitur spiritu duplici ductus est Jesus ad religionis perfectionem, et coeli altitudinem. Unde cum jejunasset quadraginta diebus et quadraginta noctibus, diabolus a timore nocturno tentans eum, dixit: Dic ut lapides isti panes fiant (Matth. IV). Et iterum gloriam mundi demonstrans, ait. Haec omnia tibi dabo, si cadens adoraveris me (ibid.). Si vero ex benignitatis cogitatione et aviditate coeli altitudinem peteret, a sagitta volante in die persequitur [Col. 0669A] illum, ubi ait: Si Filius Dei es, mitte te deorsum (ibid.). Sed Dominus relinquens exemplum posteris, in omnibus tentationem vicit, in omnibus superavit, ut per ipsum et in ipso victores existant, qui eum sequi volunt ad gloriam.



SERMO XV. IN RAMIS PALMARUM.

Pueri Hebraeorum tollentes ramos olivarum, obviaverunt Domino dicentes: Hosanna filio David (Matth. XXI), etc. Non omnes qui sunt ex Israel, hi sunt Israelitae, quoniam eorum qui sunt ex Israel, aliqui obviam venerunt Domino cum gladiis et fustibus, alii vero cum palmis et floribus. Alii ad ridendum, alii ad irridendum; alii clamantes, crucifige, crucifige: alii vero, Hosanna in excelsis. De quibus [Col. 0669B] dictum est. Pueri Hebraeorum, etc. Hebraei transeuntes interpretantur. Ergo Hebraei sunt, qui hic civitatem manentem non habent, sed futuram inquirunt. Hebraei sunt, qui vel immolando agnum, vel offerendo haedum, phase, id est transitum faciunt. Hebraei sunt, qui Pascha, id est transitum hujus vitae celebrant in azymis sinceritatis et veritatis. Hebraeus est, qui in confessione laudis transeundo de veteri lingua Adam ad novam apostolorum linguam, fit idithum, id est transiliens. Hebraeus est, qui in hac peregrinatione solo corpore constitutus, cogitatione et aviditate ad coelestem patriam transitum faciens, fit Galilaeus, id est transmigrans. Isti Hebraei filios habent, non genere, non cogitatione, sed praedicatione, de quibus Apostolus ait: Per Evangelium [Col. 0669C] enim vos genui (I Cor. IV): vel imitatione, de quibus dictum est; Patres nostri comederunt uvam acerbam, et dentes filiorum obstupuerunt (Ezech. XVIII). Istorum est tollere ramos olivarum. Oliva Graece, misericordia latine dicitur. Rami igitur olivarum, diversae sunt species misericordiarum: quos tunc tollimus, cum multiplicium exempla misericordiarum mente colligimus. Magna est misericordia Dei, quod fecit nos; major, quod regit nos; maxima, quod redemit nos; affluens, quod revocat indignos; supereffluens, quod salvat injustos. Tanto vero securius omnis homo clamat: Hosanna filio David, id est Christo clamat: Salva, obsecro, quanto devotius misericordiae Dei memor erit. Ad hos igitur [Col. 0669D] olivarum ramos colligendos hodiernae festivitatis privilegia nos invitant. Primo, quia eo die introierunt filii Israel terram promissionis, et transierunt Jordanem sicco vestigio. Nam ita contigit quod eo anno tot fuerunt dies usque ad Pascha, quot sunt ab hac Dominica, et erat luna decima, sicut eo die quo Dominus passurus venit Jerusalem. De hac enim die praeceperat Dominus in lege: Decima die mensis primi tollat unusquisque agnum per familias et domos suas, et servabitis eum usque ad quartum decimum diem ejusdem mensis; immolabitque eum universa multitudo filiorum Israel ad vesperam (Exod. XII).

[Col. 0670A] Et notandum quod post decem plagas, quas fecerant Moyses et Aaron coram Pharaone, datum fuit praeceptum, et satis digne. Affligi enim potuit decem plagis, sed victus non est, donec immolatus est agnus. Pharao quippe diabolum insinuat, Aegyptus mundum, filii Israel ad vitam praeordinatos, captivitas Aegypti servitusque filiorum Israel miseriam hujus mundi; in quo palea vanitatis, lutum voluptatis, later cupiditatis, oculos excaecant hominum. Virga Moysi legis disciplinam; Aaron, ejusdem legis sacerdotium; decem plagae, decem praecepta. Unde e regione se contingunt. Primum siquidem praeceptum est de colendo uno Deo (Exod. XX), prima plaga aqua in sanguinem versa. Aquam autem in sanguinem vertere, est doctrinam spiritualem in [Col. 0670B] carnalem mutare. Aquam in sanguinem verterunt, qui commutarunt gloriam incorruptibilis Dei in similitudinem corruptibilis hominis (Rom. I). Secundum praeceptum est. Non accipies nomen Dei tui in vanum (Exod. XX). Secunda plaga est ebullitio ranarum, in quibus vanitatis garrulitas figuratur. Accipit autem nomen Dei in vanum qui veritatem, quae Deus est, in garrulitatis vanitatem mutat. Tertium praeceptum est sanctificatio Sabbati, in quo mentis quies, quam bona conscientia facit, figuratur. Tertia plagas sciniphes facti sunt (Exod. VIII). Sunt autem sciniphes muscae minutissimae inordinate volantes, et inquietissimae. Sic sunt phantasmata tentationum, quae mentem removent a quiete. Quartum praeceptum est; Honora patrem tuum et matrem [Col. 0670C] tuam (Exod. XX); quarta plaga est coenomyiarum emissio. Est autem coenomyia musca canina: canum vero est parentes non agnoscere. Unde caeci nascuntur. Quintum praeceptum est: Non moechaberis (Exod. XX); quinta plaga est mors in pecoribus. Dicit vero Gregorius [(16) 1Kb] . Computruerunt jumenta in stercore suo (Joel. I). Jumenta in stercore computrescere, est in fetore luxuriae vitam finire. Est igitur mors in pecoribus luxuriae fetor in illis hominibus, qui comparati sunt jumentis insipientibus, et similes facti sunt illis. Sextum praeceptum est: Non occides (Exod. XX): sexta plaga, vesicae turgentes assumptae de camino, in quibus inflata superbia figuratur, orta de incendiis invidiae. Scriptum [Col. 0670D] vero est: Parvulum occidit iracundia, et stultum superbia (Job V). Vesica igitur turgens mors animae est. Septimum praeceptum est: Non furaberis (Exod. XX): septima plaga, grando in fructibus. Nemo vero habet inventum lucrum, sine justo damno, Dum furaris, acquiris vestem, amittis fidem; lucrum visibile, damnum invisibile. Qui ergo malo desiderio extrinsecus furantur, justo desiderio intrinsecus grandinantur. Et cum ex furto pecunia multiplicatur, divitiae spirituales minuuntur. Octavum praeceptum est: Non dices falsum testimonium (ibid.) octava plaga emissio locustarum. Est autem locusta animal dente noxium; falsus vero testis nocet [Col. 0671A] mordendo, et consumit mentiendo. Novum praeceptum est; Non concupisces uxorem proximi tui; nona plaga, densae tenebrae. Et vere densae sunt tenebrae, maxime injuriam patienti, furorem alterius appetere. Vere qui hoc patitur, caecatur furore, quia nihil tam dolet patiens, nihil tam nollet pati, faciens. Decimum praeceptum est; Non concupisces rem proximi tui (ibid.); decima plaga est mors primitivorum. Qui res alienas appetunt; esse morientibus haeredes volunt. Et qui vult in aliquo fieri haeres, non vult, ut ille, cujus rem concupiscit, habeat haeredes, in quibus nihil charius primogenitis est.

Jure ergo in primogenitis punitur, qui cupiendo res alienas, quasi juris umbram perquirit: et quae meliora sunt cordis primogenita, fidem videlicet [Col. 0671B] perdit. Sicut ergo dictum est, decem plagae decem praeceptis comparantur, Sed sicut Pharao decem plagis non est adeo victus, ut dimitteret populum, ita lex illa non adeo diabolum vincere potuit, ut homo rediret in paradisum: sed postquam agnus immolatus est, Pharao dimisit populum, et omne primogenitum Aegypti mortuum est, imo et Aegyptii in mari Rubro perierunt, et filii Israel transierunt (Exod. XII). Post effusionem quippe sanguinis Christi, deletum est originale peccatum, tanquam primogenitum; et efficaciam accepit baptisma, ut per ipsum praeordinati ad vitam, id est filii Israel evaderent Pharaonem, id est diabolum, et Aegyptii, id est actualia peccata finem acciperent in baptismo. Hoc etiam est quod decima luna venit Jerusalem, [Col. 0671C] luna enim defectum figurat. Bene ergo decima luna venit, qui in defectu Decalogi venit operari salutem nostram in medio terrae. Pueri autem Hebraeorum et plebecula Jerosolymorum, et turba multa, quae venerat ad diem festum, tollentes ramos olivarum, processerunt ei obviam; Et qui praeibant, et qui sequebantur, clamabant: Hosanna filio David; et est osanna, verbum Hebraeum, ex corrupto et integro. Osy enim salva sonat, anna est interjectio obsecrantis sicut pape admirantis. Quae quia in Latino non habetur, posuit pro ea Hieronymus, obsecro, et est sensus, clamabant; Hosanna filio David, id est clamabant, dicentes filio David: Hosanna, id est salva, obsecro. Significat autem illa processio quod nos [Col. 0671D] qui filii sumus Hebraeorum, id est transeuntium, scilicet eorum qui hic civitatem manentem non habent, sed inquirunt futuram, de quibus erat Apostolus, qui ait: Per Evangelium omnes vos genui (I Cor. IV). Et alibi: Ipsius sumus factura, creati in Christo Jesu in operibus bonis (Ephes. II). Quorum alii veteris legis patres, tanquam praeeuntes; alii novi testamenti, tanquam sequentes cum operibus miserationum, tanquam cum ramis olivarum portemus in corporibus nostris stigmata Jesu, per proximorum compassionem et proprii corporis passionem. Qua autem ratione versus illi, quorum est exordium, Gloria, laus, etc., in illa processione cantentur, sciendum est. Quidam, Theodulphus nomine, Floriacensium abbas, et Aurelianensium episcopus [Col. 0672A] fuit tempore Ludovici Pii; qui cum apud imperatorem Ludovicum falso accusatas fuisset multis criminibus, Andegavis est exsilio relegatus. Et dum in custodia teneretur, contigit ut ibidem die Palmarum veniret jam dictus imperator. Et dum secus domum, qua custodiebatur idem Theodulphus, processio pertransiret; facto silentio praesente imperatore, versus illos per fenestram decantavit: quibus verbis imperator emollitus, eum a vinculis praecepit absolvi, et priori gratiae redonavit. Et propter hoc traxit in consuetudinem Ecclesia Gallicana, ut in illa processione clausis januis in signum carceris Theodulphi, qui eos composuit, singulis annis decantarentur. Nec vacat a mysterio: nam quod sacerdos extra villam procedit, Christum [Col. 0672B] Calvariae locum figurat ascendentem; quod autem cum populus comitatur, illos significat, qui improperium Christi portant extra castra. Quod duo clerici hymnum cantant, Ecclesiam triumphantem, quae de angelis completur et hominibus insinuat, quae Deum laudat et in passione Filium clarificat; Quod autem respondet foris populus, Ecclesiam militantem figurat, quae in ejusdem filii laude, ratione ejusdem passionis, consentit. Quod vero januae clauduntur, tempus illud praefigurat quod erat ante Christi sanguinis effusionem: solus enim sanguis Christi coeli nobis aperuit portas. Bene ergo tunc clauduntur, quia Christi sanguis sexta feria post illam Dominicam fuit effusus.

[Col. 0672C] Processione autem de qua locuti sumus, illa scilicet qua pueri Hebraeorum processerunt Christo obviam, completa, intravit Jesus in templum: et ostendit ruinam urbis, pro qua fleverat, maxime ex sacerdotum culpa processuram. Sacerdotes enim avaritiae suae consulentes in porticibus templi hostias vendebant, ut paratas eas invenirent, qui de longinque venientes offerre volebant; sed et nummularios ibidem statuebant, a quibus, si deesset, mutuo sub capite vel pecuniam acciperent. Et ne forte advenientes de paupertate se possent excusare, vel etiam, quia lex praecipiebat ne a fratribus suis usuras acciperent, cogitaverunt ut facerent collybistas. Collybia enim apud eos dicuntur vilia munuscula, ut ciceris, et uvae passae et pomorum diversi [Col. 0672D] generis.

Sed et hoc Ezechiel prohibet dicens: Usuram et omnem superabundantiam non accipies (Ezech. XVIII). Propter hoc Jesus flagello facto de funiculis, ejecit vendentes et ementes, et mensas nummulariorum et cathedras vendentium columbas evertit (Joan. II; Matth. XXI). Hoc signum et alia vice fecerat similiter ante Pascha, scilicet illo anno quo baptizatus est, et Joannes incarceratus. Quaerebant ergo ab eo pontifices, et admirantes dicebant: Quod signum ostendis nobis, quod haec facis? (Joan. II.) Quasi: Significasne aliquid in opere inusitato? Vere signum est quod facit. O si scirent pontifices hujus temporis signum quod facit Jesus, quantum formidarent, quod factum est: qui enim sunt emptores [Col. 0673A] et venditores columbarum, nisi Giezitae et Simoniaci, qui spiritualia volunt pretio comparare? Venditores enim Giezitae sunt qui cum spiritualia tanquam columbas vendunt, lepram mentis non immerito sicut Giezi incurrunt. Emptores autem Simoniaci sunt, quorum pecunia sicut et Simonis, cum ipsis est in perditionem. Qui autem vendunt, et qui emunt, unum sunt. Omnes nummularii, omnes ejectione digni. Intelligant ergo signum pontifices, qui dicunt: Quod signum ostendis? Eliminat eos ab Ecclesia. Quid est ab Ecclesia eliminare? Idem quod excommunicare. Hoc ista die, hoc et altera fecit. Repetitio confirmatio est, sicut cum excommunicamus; in ultimo dicimus: Fiat, fiat. Non ergo per vicarium, sed per seipsum repellit [Col. 0673B] eos a templo, id est a consortio fidelium, Pontifex ille magnus et Sacerdos secundum ordinem Melchisedech. Et quod hoc digne faciat, ostendit flagellum factum de funiculis. Nam pro funiculis peccatorum, quibus circumplexi sunt, multa sunt eorum flagella. Nec praetereundum est illud admiratione dignum, quod Dominica, quae prima dies est in qua Pater coepit operari creationem mundi, Filius aggreditur laborem passionis, et per totam hanc hebdomadam, salutem nostram operatus est, et die septima cessavit, et in sepulcro quievit. Unde et tota septimana ideo poenosa vocatur, quia per totam illam laboravit Dominus recreando, sicut per primam mundi hebdomadam creando. Nam ista prima die cum tanta claritate aggreditur opus [Col. 0673C] salutiferae passionis, dignitati illius respondet, in qua dixit: Fiat lux, et facta est lux (Gen. I). Unde tradunt quidam quod cum ejiceret vendentes et ementes, quidam fulgor radiosus egrediebatur ex oculis ipsius: quo territi sacerdotes et levitae non poterant ei resistere. Erat enim lux lucens in tenebris, et tenebrae eam non comprehenderunt, sed potius a luce comprehensae evanuerunt, qui sustinere nequiverunt lucis splendorem, id est deitatis terrorem, quae est in Christo Jesu Domino nostro, qui cum Patre et Spiritu sancto vivit et regnat Deus, per omnia saecula saeculorum. Amen.



SERMO XVI. IN COENA DOMINI.

[Col. 0673D] Homo quidam fecit coenam magnam, etc. (Luc. XIV). Ille, inquam, homo, de quo scriptum est: Homo est, et quis cognoscet illum? Ille igitur homo, Deus et homo, discipulis suis, hodie prandium simul et coenam fecit. Sed quoniam dignior coena prandio fuit, tota solemnitas, coena Domini meruit appellari. Prandium vero dico, in quo typicum Pascha comedit dicens: Desiderio desideravi hoc Pascha manducare vobiscum, antequam patiar: dico enim vobis, quia jam non manducabo illud, donec impleatur in regno Dei. Et accepto calice gratias egit, et dixit: Accipite et dividite inter vos. Dico enim vobis, non bibam de generatione vitis, donec regnum Dei veniat (Luc. XXII). Et sic terminato typico Pascha surrexit, et lavit pedes discipulorum. [Col. 0674A] Et hoc facto iterum recubuit, et dedit eis corporis et sanguinis sui sacramentum: quod typico Pascha dignius indicavit, cum dixit: Hoc facite in meam commemorationem (I Cor. II). Illud enim prandium fuit, istud coena. Haec sunt hodiernae solemnitatis privilegia; nec ista solum, sed alia multa: de quibus aliqua, quae necessaria sunt ad salutem, vestrae charitati credimus intimanda. Hodie siquidem recipit Ecclesia poenitentes, quos prima die jejuniorum ejecerat. Hodie consummato veteri testamento, novum incepit. Hodie consecratur oleum, non solum ad sanandum infirmos, vel illuminandum catechumenos et neophytos; sed ad confirmandum et roborandum baptizatos. Hac igitur die dixerunt discipuli ad Jesum: Ubi vis [Col. 0674B] paremus tibi comedere Pascha? Et respondit: Ite in civitatem, et occurret vobis homo amphoram aquae portans: sequimini eum, et quocunque introierit; quaerite a domino domus locum ad praeparandum; et ostendet vobis coenaculum grande, et ibi parate (Matth. XXVI; Marc. XIV; Luc. XXII). In superiori parte domus Palaestini faciebant coenacula, inferius autem cubicula. Quod Marcus dicit lagenam, Lucas amphoram: unus expressit genus vasis, alius modum. Hujus ergo diei vespere discubuit cum discipulis suis; et propter hoc diem istum coenam Domini appellamus. Coena facta, lavit pedes discipulorum: in cujus ablutionis memoriam lavare solemus pedes pauperum. Et hoc facto iterum recubuit, et docuit quod exemplum per hoc factum eis dederit, [Col. 0674C] scilicet ut mutuo sibi serviant, et mutuo sibi dimittant injurias, et mutuo peccantibus subveniant. Et nota quod ex eo quod dixit: Qui lotus est non indiget, nisi ut pedes lavet: vos autem mundi estis sed non omnes (Joan. XIII), colligitur apostolos jam baptizatos fuisse. Tunc turbatus spiritu, ait: Unus vestrum me tradet (ibid.). Turbatus est, id est misericorditer Judae compassus. Cumque inquirerent discipuli quisnam esset, ait: Qui intingit manum mecum in catino, hic me tradet (Marc. XIV).

Alter evangelista dixit in paropside (Matth. XXVI): sed in hoc quod catinus dicitur, ostenditur vas fuisse fictile; in hoc quod paropsis, ostenditur quod vas illud paria latera habebat. Apsis enim est [Col. 0674D] extremitas: unde parapsis vas pares habens extremitates; vel ut quidam dicunt, quadraturam laterum notat hoc nomen parapsis. Erat autem hoc vas appositum, ad hoc, ut succus agrestium lactucarum, qui necessarius erat ad esum agni, ibi poneretur. Et ideo dixit, intingit. Sed cum omnes duodecim, in vase illo intingerent, nec per hoc quod dixerat Jesus, certificatus est Petrus, quis esset, innuit Joanni qui supra pectus ejus recubuisse dicitur (sed aliter non dicitur recubuisse super pectus ejus, nisi quod inclinatus recumbebat ante pectus Jesu); ut secreto quaereret ab eo quis esset. Cui Dominus voce submissa ait: Cui intinctum panem perrexero: et dedit Judae buccellam intinctam (Joan. XV). Inde est quod Eucharistia non [Col. 0675A] datur intincta, et etiam pro illorum haeresi tollenda, qui dogmatisant Christum totum esse simul sub utraque et non sub una tantum specie, et tunc introivit Satanas in cor Judae. Non tunc primo, sed ut proprium possideret. Et exivit continuo, ut quod pepigerat principibus sacerdotum, adimpleret. Et tunc illo egresso, dedit discipulis sacramentum corporis et sanguinis sui. Unde et in canone illo die ita dicitur: Qui pridie quam pro nostra omniumque salute hoc est, hodie pateretur, etc. Sed quod ante Eucharistiae perceptionem Judam exiisse diximus, videmur contradicere Lucae, qui post calicem, traditorem commemorat. Sed forte Lucas de traditione recapitulat. Hilarius namque super Matthaeum probat non interfuisse Judam. [Col. 0675B] Nam Jesus eos, qui secum bibebant calicem, dixit etiam secum bibituros in regno Patris (Matth. XXVI), ad quod Judas indignus erat. Etiam de bibentibus nullum excepit. Ubi ait, Pro vobis effundetur. Nam aliorum fecit exceptionem, ubi ait, pro multis. Quod si dicatur, quod Judas acceperit, verba Hilarii oportet determinare, quia simul fieri potuerunt, quae simul dici non possunt. Nam ordo Evangelii non repugnat Dominum distribuisse sacramentum corporis et sanguinis sui antequam per buccellam tinctam suum exprimeret proditorem. Et nota quod post ablutionem pedum, quae facta est inter typicum Pascha et novum, volunt quidam coenandum esse: unde et ipsam coenam Domini appellant. Ad cujus [Col. 0675C] rei evidentiam, sciendum quod coena Domini partim vetus erat, partim nova: nam postquam discipuli ejus paraverunt Pascha, et Dominus cum eis discubuit, ait: Desiderio desideravi hoc Pascha manducare vobiscum antequam patiar (Luc. XXII). Desiderat, juxta auctoritatem, typicum Pascha manducare primo, et sic passionis suae mundo mysteria declarare, ut jam adveniente veritate, umbram cessare doceat. Unde subjungitur: Dico enim vobis, quia ex hoc non manducabo illud, donec impleatur in regno Dei (ibid.). Quasi dicat: Non ultra Mosaicum Pascha celebrabo, donec Ecclesia, quae est regnum Dei, impleatur. Sequitur: Et accepto calice, gratias egit, et dixit: Accipite et dividite inter vos. Hic calix ad vetus etiam Pascha pertinet: de [Col. 0675D] quo et subjungitur. Dico enim vobis, non bibam de generatione vitis donec regnum Dei veniat (ibid.), Sicut ergo typicum esum agni, panisque azymi: sic et typicum potum Paschae se non bibiturum dixit, donec ostensa resurrectionis gloria, regnum Dei, id est fides mundi adveniat. Coenam ergo Domini, neque in vino, neque in azymis, sicut nec in esu agni, quem Dominus hic terminavit, nemo reducat: alioquin judaizat. Extrema pars coenae, quae ita novo debetur homini, quemadmodum prima veteri, qua Dominus sui sacramenta corporis et sanguinis distribuit, ipsa saepius est iteranda, seu repetenda, auctore Domino, qui ait: Hoc facite in meam commemorationem (I Cor. XI). Et quis aliter repraesentare audebit, nisi quomodo Dominus ipse [Col. 0676A] tradidit? Si ergo vetustas repetitur, cur non perfecte, ut et agnus azymis atque vino societur? Sed et esum carnium in jejuniis sumi horres? Ergo jejunaturus bis edere quare non horres? Dupliciter itaque te praevaricatorem constituis, dum non praeceptum jejunii tempus observas.

Cum ergo dixit Dominus: Hoc facite in meam commemorationem, instituit hoc sacramentum. Hinc est quod cum in hac die omnes horae sint flebiles, sola missa solemnis est, in concentu et in ornatu. Et sicut die quinta in hebdomada mundanae creationis, genus ex aquis ortum partim gurgiti remissum, partim in aera levatum est, ut stirpe una perdita, diversa caperent loca: ita feria quinta hujus hebdomadae, qua sumus recreati, sacramenta [Col. 0676B] unius ejusdemque salutis partim nos deprimunt in tristitiam, partim levant in gaudium. Unde et cum tanta gaudii spiritualis missa haec celebranda est solemnitate, ut quisque pontifex quidquid sui est officii, debeat hac die ex integro perficere: hoc est poenitentes Ecclesiae restituere, oleum benedicere, chrisma conficere, Gloria in excelsis cantare. Dicitur autem chrisma graece, unctio latine: unde Christus unctus, et chrisma unguentum dicitur. Fit autem de fructu et pinguedine oleae cum misto balsamo: cujus arbor odorifera et praecipua inter aromaticas arbores. Est autem chrisma signum Spiritus sancti, cujus et virtutem continet. Spiritus enim sanctus divinae substantiae pinguedo est, ita [Col. 0676C] ut quicunque ex eo refectus fuerit, dicat: Impinguasti in oleo caput meum (Psal. XXII). Et odor balsami in oleo suavitatem ejusdem significat Spiritus sancti, quam quicunque accepit, discretionis bono odore allicitur, dicere potest cum Apostolo: Christi bonus odor sumus Deo in omni loco (II Cor. II). Hujus igitur olei chrismalis unctio: principalis unctio ideo dicitur, quia ad ejus unctionem principalis spiritus tribuitur, id est septiformis Paracletus. Hac vero die, id est decima quarta luna non immerito consecratur, quia hac die jussus est agnus immolari ad vesperam, et sanguine ejus uterque postis liniri, et superliminare domorum in quibus edendus erat agnus, ut eo signo exterminator Aegypti domos intactas praeteriret (Exod. XII): ita [Col. 0676D] ex ipso chrismate ideo exprimitur signum crucis Christi; ut exterminator diabolus, in domibus animarum corporumque nullum nocendi jus habeat, et hoc illius typici agni sanguine, quo postes signabantur, fuisse praefiguratum. Sed cum unctio ista, usque in Sabbatum sanctum in baptizatis exspectetur, quaeritur quare ipsa nocte in qua comedendus erat agnus ista sacrae chrismatis unctio baptizatorum frontibus non imponitur, cum illa nocte, id est quarta decima die primi mensis, id est hodie, et agnus immolari, et postes domorum cum superliminari ex praecepto Domini debeant deliniri. Illa enim unctio, ut dictum est, fuit signum hujus chrismatis unctionis. Respondemus, quod recte quidem fieret, si paschale convivium isto die ecclesia [Col. 0677A] celebraret, sed quia paschalis gaudium solemnitatis usque in diem tertium, quo Dominus resurrexit differre decrevit, ut interim luctui intendit illo die, quo passus est: ita et differendam censuit baptismalis chrismatis unctionem usque in Sabbatum, quae nobis est vespera paschalis convivii. Et tunc signatis frontibus baptizati tendant ad Deum, Pharaonem, id est diabolum fugientes per mare Rubrum baptismi, ut sic baptismalis linitio, et paschalis agni convivium, sicut in antiqua lege praefiguratum est, secundum quod sanguine agni postes liniebantur, simul celebrentur.

Quod si quaeras cur non ipsa consecratio dilata sit, dicimus quod ideo, scilicet quod ab hac quinta feria, usque ad vesperam Sabbati, qua hora utendum [Col. 0677B] est chrismate, vacamus a missarum solemniis. Ipsum vero chrisma non nisi inter missarum solemnia, et loco quo pacem accipimus, fas est consecrari. Notandum vero quod oleum tribus de causis consecratur, quia vel ad salutem infirmorum, salutem dico tam corporum quam animarum, ad illuminandum catechumenos et neophytos, vel ad confirmandum, vel ad corroborandum baptizatos. Unde dicitur oleum infirmorum, oleum catechumenorum et oleum chrismatis. Et pulchre satis mysterio; quia haec olei tria genera figurata sunt in aromatibus illis, quae tres illae mulieres, scilicet Maria Magdalena, et Maria Jacobi et Salome emerunt, ut venientes ungerent Jesum (Marc. XVI), vel in signum illius trinae unctionis, quo corpus Christi [Col. 0677C] adhuc mortale primo fuit inunctum, a Maria Magdalena, sexta die ante Pascha in domo Simonis leprosi, aperto alabastro unguenti nardi pistici (Joan. XII); secundo quando corpus ejus jam mortuum Joseph decurio ab Arimathaea, id est a Ramata, quae fuit civitas Elcanae patris Samuelis (I Reg. I), qui erat in occulto discipulus Jesu, et Nicodemus, qui venerat ad eum nocte, ferens secum myrrhae et aloes quasi libras centum, inunxerunt (Joan. XIX). Tertio in signum illius singularis unctionis et invisibilis, qua pater unxit eum oleo laetitiae prae consortibus suis. Unde ait: Spiritus Domini super me, eo quod unxerit me (Isa. LXI). Nam cum ipse sit, de quo dictum ad David: De fructu ventris tui ponam [Col. 0677D] super sedem tuam (Psal. CXXXI); bene haec tertia ejus unctio in trina unctione David praefigurata est. Prima quippe unctio David facta est in domo patris sui Isai, a Samuele; secundo unxerunt eum viri Juda super tribum Judae tantum in regem; tertio inunctus est super universum Israel. Primam unctionem in signum regni non in rem signi: secundam in rem signi, sed in partem sollicitudinis; tertiam accepit in plenitudinem potestatis. Prima ergo unctio incipientis, secunda proficientis, tertia plene regnantis, et in regno confirmati sunt. Secundum haec tria, coelestis medicus juxta cujusque statum praeparat hominibus medicinam: necesse enim erat ut secundum statum quo corpus mortuum erat propter peccatum: secundum quem etiam [Col. 0678A] homo poterat peccare, et non poterat non peccare: qui status fuit post peccatum et ante reparationem: propter quod Christus mortuus est pro peccatis, praepararetur oleum infirmorum, contritio scilicet poenitentialis, tanquam myrrha et aloe: quibus corpus Christi mortuum inunctum est. Nam sicut myrrha et aloe amaritudinibus suis vermes expellunt, ita contritio et poenitentia, quamvis amarae sint, fugant tamen vermes vitiorum, et liberant ab operibus mortuis. Item, quia post reparationem et ante confirmationem, corpus hominis quasi mortale, nec jam mortuum, sed in parte resuscitatum, nec tamen penitus, quia in hoc morti addictum, quod peccare potest: in hoc vero resuscitatum, quod ab intus homo per gratiam potest non peccare; necesse [Col. 0678B] est, ut unctio nardi pistici, quo corpus Christi adhuc mortale inunctum est, caput Christiani, id est mentem ejus perungeret, videlicet amor initialis per nardum pisticum figuratus. Amor enim initialis est, mista cum pavore dilectio, pistis enim mistum dicitur. Est igitur nardus pisticus unctio mista, id est dilectio mista pavore. Et est amor initialis, in quo quidem initium virtutis est, sed non perfectio. Qui bene catechumenis convenit, qui catechumeni et per fidem illuminati sunt, sed nondum per baptismum renati. Initium autem virtutum fides, baptismus vero submersio vitiorum, et munditia virtutum. Item, baptizatis quasi ad robur et confirmationem necessaria est unctio chrismatis, amor videlicet filialis, quo filii Dei corpus inunctum [Col. 0678C] est: qui etiam quasi filiis consolator datus et custos collatam a patre conservet haereditatem, quia parum aut nihil prodest, si quisquam parentum magnam parvulo conferat haereditatem, nisi provideat et tutorem. Nam ipse consecrationis modus et ordo, in illa trina consecratione hujus trini profectus insinuat dignitatem.

Cum enim oleum infirmorum benedicitur, nec in capite verba salutationis, hoc est, Dominus vobiscum, nec Oremus, nec in fine concluditur sicut et caeterae orationes in quarum fine dicitur, per Dominum, etc. Sed infra orationem illam in qua dicitur, per quem haec omnia, Domine, semper bona creas, concluditur. Nam in ultimo antequam hoc dicatur, decenter ab acolyto oblatum submissa voce pontifex [Col. 0678D] audientibus tantummodo circumstantibus, debet primo oleum exorcizare, et postea benedicere, et benedictionem suam terminare: In nomine Domini nostri Jesu Christi. Et tunc incipiat, Per quem haec omnia, Domine, semper bona creas, etc. Olei autem catechumenorum et chrismatis consecratio habent officium per se. Primo enim exorcizatur, deinde ad Dominus vobiscum et Sursum corda, benedictio chrismatis inchoatur. Duo siquidem acolyti, duas accipientes ampullas quae oleum, quo chrisma et oleum catechumenorum contineant involutas, cum sindonibus de albo serico, ita ut videri possint a medio, deferre debent decenter ante episcopum, projectis sindonibus super scapulam sinistram, [Col. 0679A] ita ut redeant ad scapulam dexteram; et a dextris possint dependentia detineri: et sic fiat processio hoc ordine. Primo ambulent duo acolyti cum candelabris et ardentibus cereis; portentur duae cruces, et inter illas chrismale oleum; dehinc portentur duo thuribula, et inter illos medium oleum catechumenorum; dehinc feratur Evangelium, ut impleatur omne bonum. Tunc subsequantur duodecim presbyteri, qui procedant bini et bini; tandem subsequantur duo pueri concinentes hymnum: O Redemptor. Signum est hoc totum magni mysterii. Ampulla quippe cum chrismate quodam modo figurat corpus sumptum de Virgine continens in se corporaliter Spiritus sancti plenitudinem: quod antequam transiret ad altare crucis, aliquo tempore [Col. 0679B] erat coopertum, et aliquo nudum. Quando enim quasi rex non esset portabatur in Aegyptum, quando portatus est in templum, quando subditus erat Mariae et Joseph, quasi coopertum latebat: in miraculis vero, in praedicatione, et ostensione suae majestatis, quodammodo nudum erat.

Haec igitur bene inter duas cruces portatur, quia Christus et per proprii corporis passionem, et per proximi compassionem mediator Dei et hominum sustinetur; sed et inter duo thuribula altera portatur ampulla, qui per devotionem et contritionem spiritus ratio quasi media saginatur. At postquam benedicta fuerit, et ab altari reddita, a pontifice et a ministris altaris visibilis et nuda salutatur. Hoc [Col. 0679C] significat quod postquam ab altari crucis transivit, praesentiam suam corporalem discipulis suis, quorum typum gerunt duodecim presbyteri, qui assistunt, exhibuit; et eos suae resurrectionis testes esse voluit. Quod autem aliis invisibilis et cooperta ad salutandum defertur, significat, quod in coelum Christus rediens invisibilis factus est hominibus. Quod autem sindonem illam, qua tegitur ampulla, album et sericum esse diximus; ad hoc dictum est, quod serica habeamus a vermibus: figuratur quoque caro Christi, sub qua divinitas latuit, quae in hoc naturam vermis habuit: quod sicut sine peccati contagio, ita et sine corruptione libidinis natus de Virgine fuit. Unde in psalmo ait: Ego sum vermis et non homo (Psal. XXI). Qui etiam vermis bene [Col. 0679D] in illo figuratur, quem Rhamis vocant Judaei, dicentes: quod ejus sanguine facile lapides secabantur, cum poni deberent in templo Salomonis; et ideo malleo non indigebant latomi. Quod si ita verum est, nostrae fidei satis arridet mysterium: hujus siquidem vermis sanguine a corruptibili massa praecisi sunt lapides vivi in templum sanctum, quod est Ecclesia: nec postea necessarium fuit, ut audiretur legis austeritas, tanquam malleus, quia sui sanguinis effusione suscitavit de lapidibus filios Abrahae super fundamentum apostolorum et prophetarum, ipso summo angulari lapide Christo Jesu (Ephes. II). Quod autem sindon de laeva transfertur ad dexteram, hoc insinuat, quod per nubem incontaminatae carnis suae, facta est mutatio dexterae [Col. 0680A] Excelsi, quae praefigurata est per patriarcham nostrum Jacob, qui filii sui nomen Benoni mutavit in Benjamin (Gen. XXXV). Benoni quippe filius doloris, Benjamin vero filius dexterae interpretatur. Hoc ergo Christi contulit humanitas, ut filius doloris, id est filius irae, lucta suae passionis, unde Jacob luctator interpretatur, esset filius dexterae, id est filius gratiae, ut qui ex merito nostrae pravitatis digni fuimus illa terribili voce, quae statuendis a sinistris dicetur, scilicet. Ite, maledicti, in ignem aeternum (Matth. XXV), cum filiis statuendis ad dexteram, audituri simus. Venite, benedicti, etc. (ibid.)

Unde bene hoc eodem die quo Jesus traditus est, pontifex apertis januis occurrit pro foribus ecclesiae [Col. 0680B] poenitentibus, qui facti fuerant per peccatum filii irae, dicens: Venite, venite, venite, filii, audite me, timorem Domini docebo vos (Psal. XXXIII). Et ut in persona Domini vox illa pontificis proferatur, ostendit psalmi titulus, qui sic inscribitur: Psalmus David, cum mutavit vultum suum coram Abimelech, et ferebatur manibus suis et dimisit eum et abiit (ibid.). David quippe, qui vel manu fortis, vel vultu desiderabilis interpretatur, Dominum Jesum significat, qui coram Abimelech, qui interpretatur Patris mei regnum, scilicet coram Judaeis, hodie immutavit vultum suum, id est sacrificandi ritum, quando immolato jam Paschae veteris agno sumens panem et vinum, ferebatur in manibus suis dicens: Hoc est corpus meum, et hic est sanguis meus (Matth. XXVI). [Col. 0680C] Vox igitur pontificis, vox est invitantis amici, vox, inquam, Christi, qui ad convivium corporis et sanguinis sui nos invitat dicens, venite, filii, et ut magnus et capax suscipientis sinus aperiatur, omnes januae patent ecclesiae: quasi dicat pontifex aquiloni: Da; et austro: Noli prohibere (Isa. XLIII). Quod autem surgens a coena Jesus lavit pedes discipulorum, a mysterio non vacat, quamvis sufficere videatur humilitatis exemplum, quod in illo facto demonstratur. Surrexit a coena, id est a convivio paternae gloriae; et posuit vestimenta sua, quia semetipsum exinanivit, formam servi accipiens, et terrena carne nostra quasi linteo, cujus materia nascitur e terra, praecinctus, sanguinem suum sicut [Col. 0680D] aquam effusam in pelvim effudit (Joan. XIII); et inde lavit pedes nostros, id est actus nostros; sicut de quibusdam scriptum est: Laverunt stolas suas in sanguine Agni (Apoc. VII), exemplum nobis tribuens, ut et nos ita faciamus; quia sicut ipse pro nobis animam suam posuit, sic et debemus pro fratribus animas ponere. Quia vero in vespera traditus est Dominus, nec fuit ei in illa captione species neque decor, sed aestimatus est vir despectus, et virorum novissimus, ideo in vespera denudantur altaria, et ab apparatu suo et decore spoliantur: lavantur vino et aqua, in signum quod in passione sua sanguine redemptionis, et aqua baptismi nos lavit: flagellis tunduntur, in signum, quod ipse pro nobis flagellis fuit caesus. Campanae non pulsantur, [Col. 0681A] quia fidei praecones, id est apostoli, non solum conticuerunt, sed relicto eo, omnes fugerunt. Unde princeps apostolorum Petrus, a cujus ore primo veritatis exivit praeconium, dicens: Tu es Christus Filius Dei vivi (Matth. XVI), vocem illam repressit, conticuit, Christum reliquit, tertio negavit.



SERMO XVII. IN DIE SANCTO PASCHAE.

Cantate Domino canticum novum, quia mirabilia fecit (Psal. XCVII). Psalmus David. Psalmus iste attribuitur David, quia mirabilia fecit: vultu siquidem desiderabilis et manu fortis: sic enim interpretatur David, qui Goliam interfecit, leonem devicit, ursum prostravit, quando coram Abimelech faciem suam immutavit, quando coram servis ejus [Col. 0681B] impegit in ostia portae, manibus suis se portavit, et saliva defluxit per barbam; vel quando nudatus vestibus suis, saltavit coram arca Dei: in iis omnibus vere mirabilia fecit. Ipse est enim David, qui speciosus forma prae filiis hominum: vultu desiderabilis, in quem ipsi angeli prospicere desiderant. Bene faciem suam immutavit; quando reputatus est leprosus, et percussus a Deo et humiliatus, opprobrium hominum et abjectio plebis, eo quod non erat ei species neque decor. Tympanizavit autem, quando pellis carnis suae in ligno crucis extensa fuit, velut in tympano: ita ut dinumerari possent omnia ossa ejus, sicut ait. Dinumeraverunt omnia ossa mea (Psal. XXI): id est dinumerabilia fecerunt. [Col. 0681C] Impegit autem in ostia portae, quando portas contrivit aereas, et confregit vectes ferreos; et tanquam alter Samson portas Gazae in montis supercilio transportavit (Judic. XVI). Se etiam portavit in manibus suis, quando corpus suum tenens in manibus, discipulis ait: Accipite et comedite ex hoc omnes (Matth. XXVI). Defluxit etiam saliva per barbam, quando loqui quasi quaedam infantula videbatur sapientia capitis jam defluxa, quando dicebat: Nisi manducaveritis carnem filii hominis, et biberitis ejus sanguinem, non habebitis vitam in vobis (Joan. VI). Nudatus quoque vestibus suis coram arca saltavit, quando consortio discipulorum spoliatus, solus torcular calcavit; et ut vilior videretur plusquam factus fuerat, coram Deo se humiliavit.

[Col. 0681D] Licet ergo Michol derideat (II Reg. VI), videlicet Synagoga; licet contemnat Achis (I Reg. XXI), id est populus gentilis, Judaeis quippe scandalum fuit Christus, gentibus autem stultitia, vos dilectissimi, qui creditis haec omnia facta fuisse virtute Dei et sapientia, Cantate Domino canticum novum, quia mirabilia fecit. Quid enim mirabilius, quam quod Rex regum, et Dominus dominantium in crimen laesae majestatis sustinere voluit pro veste purpuram, pro corona spinam, pro sceptro arundinem, pro unctione myrrham, pro throno crucem? Sed haec omnia in argumentum et testimonium Judaicae damnationis facta sunt; et ad gloriam nostrae salutis. Quasi enim quaedam testimonia nostrae salutis fuerunt haec omnia, quia in hoc quod purpura [Col. 0682A] vestitus est, palam fecit, quia ipse est, qui venit de Edom, tinctis vestibus de Bosra. Edom filius populi mei interpretatur, Bosra tribulatio: unde Bosra, quae est in Edom, tribulationes filii populi sui significat, id est tribulationem, quam intulerunt ei filii populi sui, id est Judaei. Induunt eum purpura, et dicunt: Quare rubrum est indumentum tuum? (Isa. LXIII.) Et cum manifestasset eis causam, dicens: Torcular calcavi solus (ibid.), intelligere voluerunt: sed in contemptum calcationis suae eum purpura vestierunt. Gens misera, gens attrita fonte, nonne sic oportuit ut tunica Joseph tincta sanguine patri praesentaretur? Quomodo liberari possetis ab Aegyptiis, nisi uterque postis sanguine liniretur? Dedistis pro corona spinam. Bene dedit terra vestra, [Col. 0682B] quod habuit, nondum a maledictione purgata. Spinas et tribulos habuit, spinas dedit. Miseri, nonne sic oportuit Deum in rubo apparere? Nonne sic debuit aries inter vepres cornibus haerere? Arundinem dedistis pro sceptro, apertissime demonstrantes quod opus illud, quod erat in manibus Jesu, regni vestri sceptrum fecit arundineum et fragile: et ad scribendam damnationem vestram, ne possit deleri, scriptori, qui atramentarium habebat in lumbis (Ezech. IX), arundinem praeparastis. Pro unctione dedistis myrrham, non intelligentes, quod Mardochaeus sic introducere debuit Edissam in domum Assueri. Mardochaeus enim myrrha munda, Edissa misericordia, Assuerus beatitudo interpretatur.

[Col. 0682C] Myrrha igitur ista, qua eum unxistis, misericordiam in domum beatitudinis introduxit, ut non jam justitia, scilicet Vasthi vastans omnia, sed misericordia dignitate regia fungeretur. Unde alibi ait: Manus meae distillaverunt myrrham (Cant. V). Dedistis pro throno crucem, quia sic oportuit, ut lignum in panem mitteretur. Hoc est enim lignum, quod amaritudinem Mara dulcoravit (Exod. XV); per quod duritiae vestrae ferrum natavit (IV Reg. VI), propter quod sublevandum angelus in piscinam descendebat: et ligno per angelum aquam movente, sanus erat qui prior descendebat, a quacunque detinebatur infirmitate (Joan. V). Praeviderat enim regina Saba quod regnum Judaeorum deberet [Col. 0682D] destrui per hoc lignum: et hoc Salomoni mandavit: unde Salomon sub piscina Siloe lignum hoc abscondit; et cum tempus passionis appropinquasset, angelus Domini coepit paulatim lignum movere; ex cujus motione piscina movebatur, et per ligni virtutem, et ejus motionem, sanabatur qui descendebat in piscinam. Movit ergo angelus lignum istud, ita quod ipso die passionis supernatavit: unde populus, cum Jesus duceretur ad mortem, lignum quasi inutile, et haurientibus nocivum, amovit a piscina, et ad crucis patibulum praeparavit. Impletum enim fuit, quod dixerat Nichaula, quod lignum illud regnum Judaeorum destrueret. Ergo, dilectissimi, Cantate Domino canticum novum, quia haec mirabilia fecit. Quid enim mirabilius: [Col. 0683A] quam quod impassibilis pati, immortalis mori, justus pro injustis, amicus pro inimicis, pro servis Dominus, pro tantillis tantus dignatus est crucifigi? Defectus nostrae mortalitatis sustinuit: ita tamen quod qui videret eum hominem ex infirmitate, Deum crederet ex potestate, ut intelligeremus ipsum hujusmodi defectus assumpsisse voluntarie, non necessitate. Qui enim legitur timuisse, armatis se sponte obtulit dicens: Ego sum: si me quaeritis, sinite hos abire (Joan. XVIII). Et qui dixit: Tristis est anima mea usque ad mortem (Matth. XXVI), ipse etiam dixit: Nunc clarificatus est Filius hominis (Joan. XIII). Et qui dixit: Abba, Pater, si fieri potest, transeat a me calix iste (Marc. XIV): ipse Petro dixit: Mitte gladium in vaginam. Calicem quem dedit [Col. 0683B] mihi Pater, non bibam illum? (Joan. XVIII.) Et qui ad inferna descendit, ipse Latroni dixit: Hodie mecum eris in paradiso (Luc. XXIII). Et qui dixit: Deus meus, Deus meus, ut quid dereliquisti me? (Matth. XXVII.) Ipse etiam dixit: Amodo videbitis filium hominis sedentem a dextris virtutis Dei (Matth. XXVI).

Manus quoque quae clavo fuit affixa, solo tactu sanavit auriculam Malchi. Et cum ignominiose pendebat in cruce, terram concutiebat, solem obscurabat, frangebat lapides, aperiebat monumenta, mortuos suscitabat. Et satis digne, quia ipse est, qui respicit terram, et facit eam tremere. Maxime tunc moveri debuit, quando inclinato capite eam respexit. Ideo terram movit et conturbavit, quia terrena [Col. 0683C] corda et facto mirabili terrore concutiebat. Solem obscurabat, quia is claritatem dabat, et adveniente lunae synodo patiebatur eclipsim: luna siquidem Ecclesia est, quam foedere sanguinis et aquae fluentium de latere suo sibi univit: cujus causam homines terreni considerare nescientes, mirati sunt, quod obscuratus esset sol meridie, nescientes, quod sol justitiae recto diametro erat in synodo lunae, videlicet Ecclesiae suae. Frangebat lapides, quia etiam dura infidelium corda ad poenitentiam movebat. Unde Centurio: Vere Filius Dei erat iste (Matth. XXVII). Aperuit monumenta: quia Pharisaeorum spurcitiae manifestatae sunt, de quibus dictum est: Vae vobis, Scribae et Pharisaei, qui similes [Col. 0683D] estis sepulcris dealbatis, quae deforis sunt pulchra, intus vero omni spurcitia plena (Matth. XXIII). Mortuos suscitavit, quia non tam corporis quam animae, morte sua mortem occidit: corporis quidem, quantum ad omnes spe, quantum ad plures re; animae vero quantum ad sufficientiam, etsi non ad efficientiam. Sufficiens autem hostia fuit, quae potuit omnes liberare, etsi non omnes inde sint effectum consecuti. Accipiat igitur Maria tympanum et tympanizanti nostro David cum gaudio occurrat dicens: Cantemus Domino, gloriose enim honorificatus est, quia mirabilia fecit: equum enim et ascensorem projecit in mare (Exod. XV). Justum est enim, ut Maria illuminata, sic enim interpretatur Maria, cum Christo moriente mortificationis assumat tympanum, [Col. 0684A] quia morte sua mortis destruxit imperium. Cum enim ipse projectus est in mare, equum et ascensorem projecit in mare. Christus siquidem tanquam alter Jonas fugere volens in Tharsis, navem intrans obdormivit; sed mare turbatur, suscitatur tempestas, navis titubat, nautae murmurant, et excitato Jona, dicunt ei: Quid fecisti? Quibus Jonas ait: Si propter me orta est haec tempestas mittite me in mare (Jon. I). Projectus est in mare et facta est tranquillitas magna; qui projectus in mare, equum et ascensorem dejecit in mare. Jonas quippe qui dolens vel columba interpretatur Christum significat, qui cum dolores nostros portaret, nec rostrum habuit unde malediceret cum malediceretur, nec ungues unde laederet cum laederetur, nec [Col. 0684B] vocem amaritudinis cum ad iracundiam provocaretur. Hic igitur cum multas mundi tribulationes explorasset et jam tempus advenisset quo debebat transire de hoc mundo ad Patrem, tanquam fugiens ad coelestis gaudii explorationem properabat. Hoc est quod fugere voluit Jonas in Tharsis sed intravit navem, quia ut praedicaret venit ad Synagogam; sed cum defectus humanos ibi assumpsisset, quasi in navi dormivit: unde Judaei humanitatis ejus defectus, non divinitatis gloriam attendentes, mare turbant, mundum suscitant. Unde dicunt: Quid facimus, quia hic homo multa signa facit, et totus mundus vadit post ipsum? (Joan. VI.) Tempestas suscitatur, tum ut capiant eum in sermone, tum ejus operibus detractantes, dicentes in [Col. 0684C] Beelzebub principe daemoniorum, ejicit daemonia. Navis titubat, Synagoga vacillat; alii dicebant, quia bonus est, alii, non, sed seducit turbas (Joan. VII). Nautae murmurant, Scribae scilicet et Pharisaei dicentes: Non est hic homo a Deo qui Sabbatum non custodit (Joan. IX). Dicunt enim, quid fecisti? Esne Verbum caro factum? Quousque animas nostras tollis? si tu es Christus, dic nobis palam (Joan. X). Dicit eis Jonas: Si propter me orta est haec tempestas, id est si non potest transire calix iste, nisi bibam illum, mittite me in mare, id est mittite me in amaritudinem mortis. Projectus est in mare, quia cum quadam abjectione opprobrium hominum factus et abjectio plebis. Projectus est in mare, [Col. 0684D] qui mortis amaritudines pro nobis sustinuit, mortis tamen transitoriae, per quam diabolum et satellites ejus projecit in amaritudinem mortis, sed perpetuae. Haec sunt mirabilia quae fecit in depositione animae; qui potestatem habuit deponendi animam suam, et iterum sumendi eam. Sed quia mirabilia cognovimus, quae fecit in depositione animae suae, jam ea videamus, quae fecit in assumptione:

Potestatem, inquit, habeo ponendi animam meam. et iterum sumendi eam (ibid.). Res mirabilis atque inaudita: a saeculo enim non est auditum, quod quis se suscitaverit. Suscitavit Elias filium Sareptanae (II III Reg. XVII); filium Sunamitis Eliseus (IV Reg. IV); alii alios; sed nulli seipsos. Sed quid utilitatis in ista suscitatione Christi sit, demonstrant [Col. 0685A] apparitionum signa, quibus se discipulis praebuit manifestum. Surgens enim mane prima Sabbati apparuit primo Mariae Magdalenae (Marc. XVI), tanquam magnae infirmae, tanquam magis aegrotae; et ne rediret ad vomitum, et ad antiquum Dei contemptum, ne retro respiceret, quae manum jam miserat ad aratrum, visitavit eam in spiritu timoris, quando apparuit ei angelus, cujus species erat sicut fulgur et vestimenta ejus sicut nix. Et quoniam timor nunquam malus est, nisi quando nimius est, temperavit eum spiritu pietatis: quando iterum ei in horto apparuit, et oculo pietatis eam respiciens ait: Maria (Joan. XX). Spiritu vero scientiae visitavit Cleopham et socium ejus, quando incipiens a Moyse et prophetis, coepit eis praedicare [Col. 0685B] quod sic oportuit Christum pati, et introire in gloriam suam (Luc. XXIV). Undecim vero discipulos congregatos in domo, in spiritu fortitudinis visitavit, quando januis clausis intravit ad ipsos, et ait eis: Pax vobis (Joan. XX). Confidite, quia ego vici mundum. Ad mare Tiberiadis Petrum et Joannem spiritu consilii visitavit, quando ipsis in vanum laborantibus tota nocte, dixit: Mittite in dexteram navigii recte et invenietis (Joan. XXI). Thomam vero qui dixerat, nisi videro fixuram clavorum, etc., visitavit in spiritu intellectus, quando post dies octo iterum januis clausis venit ad discipulos, et Thomae dixit: Infer digitum tuum in latus meum: mitte manum tuam in loca clavorum, et noli esse incredulus sed fidelis (ibid.). In spiritu vero sapientiae apparuit [Col. 0685C] recumbentibus discipulis, quibus exprobravit incredulitatem ipsorum, et duritiam cordis, et ait: Ite, docete omnes gentes, baptizantes eos in nomine Patris et Filii, et Spiritus sancti (Marc. XVI).

Haec sunt mirabilia, quae fecit in assumptione animae suae. Cantate ergo canticum novum, quia mirabilia fecit. Sed quid est canticum? Canticum est exsultatio mentis in vocem prorumpentis. Quia ergo in voce exsultationis et confessionis sonus est epulantis, cantemus canticum, quibus datum est hodie epulari. Pascha enim immolatus est Christus, sicut dicit Apostolus: Pascha nostrum immolatus est Christus. Itaque epulemur (I Cor. V). Pascha nostrum Christus est, Agnus scilicet qui tollit peccata [Col. 0685D] mundi, quem nobis incorporare debemus, vel laborare potius, et orare, quomodo nos incorporet sibi. Caput, ait Scriptura, cum intestinis et pedibus vorabitis (Exod. XII). Caput divinitatem significat, pedes humanitatem, intestina vero ea quae pertinent ad animam. Fuerunt enim haeretici qui Christum Dei Filium confessi sunt; sed ipsum hominem factum non crediderunt: isti caput agni sine pedibus et intestinis comederunt. Alii vero ipsum purum hominem fuisse dixerunt, quia mortuum eum viderunt: sed eum nec resurrexisse, nec Deum fuisse crediderunt: isti pedes et intestina vorabant: sed caput omittebant. Alii vero Deum et hominem fuisse crediderunt; sed tamen divinitatem pro anima ipsum habuisse mentiti sunt: isti caput [Col. 0686A] et pedes vorabant, sed intestina dimittebant. Nos vero qui eum verum Deum et verum hominem, ex anima rationali et humana carne subsistentem confitemur, caput cum intestinis et pedibus voremus, id est cum aviditate non in ventrem, sed in mentem Pascha nostrum trajicere satagamus, vel quia Pascha transitus interpretatur, tanquam invitati ad coelestes nuptias transeamus, de tenebris ad lucem, de infidelitate ad fidem, de vitiis ad virtutem, de morte ad vitam, vel de mundo ad Patrem, ut sic in voce exsultationis et confessionis in primo celebremus Pascha historicum, in secundo allegoricum, in tertio tropologicum, in quarto anagogicum. Cantemus ergo canticum, et novum, propter promissum, propter signum, propter praeceptum. Propter promissum, quia [Col. 0686B] vetera transierunt, et ecce nova facta sunt omnia

Unde non jam nobis vetera vel temporalia, sed nova et spiritualia sunt promissa. Exuite igitur veterem hominem, fratres charissimi: et induite novum hominem, qui secundum Deum creatus est. Novate vobis novale, et nolite serere super spinas. Cantate et canticum novum propter novum signum. Novum enim fecit Dominus super terram; non solum quod mulier circumdedit virum, sed quod vir ille suscitavit se ipsum. Cantate etiam canticum novum, propter novum praeceptum: Mandatum, inquit, novum do vobis, ut diligatis invicem, sicut dilexi vos (Joan. XIII). Quantum dilexit nos? Usque ad mortem, mortem autem crucis. Ad [Col. 0686C] hanc enim dilectionem invitat nos ipsum signum crucis. Crux enim habet duo brachia extenta. Extendamus igitur ad dilectionem amicorum et inimicorum utrumque brachium, dextrum scilicet et sinistrum: longitudinem habentes in perseverantia usque ad mortem; et solo Dei intuitu nos diligentes habeamus sublimitatem, et cum iis omnibus humilitatis habentes profundum. Sic crucem Domini bajulemus et commoriamur ei, ut a morte tam animae quam corporis resurgere mereamur, ipso adjuvante, ipso patrocinante, ipso auxilium ministrante, qui vivit et regnat per omnia saecula saeculorum. Amen.



SERMO XVIII. IN DIE SANCTO PASCHAE.

[Col. 0686D] Non coques haedum in lacte matris suae (Exod. XXXIV). Apostolo teste, nihil ad perfectum adduxit lex (Hebr. VII); sed propter trangressiones data est; donec plenitudo legis, non per verbum legis, sed per legem Verbi, daretur in plenitudinem temporis. Ecce quod in exitu Israel de Aegypto, immolari praecipitur agnus paschalis, et hoc ritu: Non comedetis, ait, ex eo crudum quid, nec coctum aqua, sed assum tantum igni. Caput cum intestinis et pedibus vorabitis, et sanguine ejus superliminare domus et utrumque postem linietis. Et secundum hunc ritum accipietis et haedum (Exod. XII). Unus autem ritus est agni pariter et hoedi, unus ritus, una legis sanctio, una fides ejus qui venit in similitudinem carnis peccati; et qui peccatum non fecit, [Col. 0687A] nec inventus est dolus in ore ejus. Una fides ejus, qui cum peccatoribus venit conversari, et constanter tamen dixit: Quis accusabit me de peccato? (Joan. VIII.) Unus ritus ejus, qui, teste Apostolo, pro nobis factus est peccatum (II Cor. V), ut de peccato damnaret peccatum, et ejus, qui fuit Agnus sine macula, Agnus Dei qui tollit peccata mundi. Nihil ergo crudum de agno paschali vel hoedo edere debemus, cum corpus ejus suscipimus. Sed in sacramentis rerum res sacramentorum cognoscamus: sunt enim ibi duo sacramenta, et duae res. Sacramentum quippe est visibilis forma panis et vini: sacrae rei illius invisibilis, videlicet corporis agni immaculati, qui voluit fieri hostia pro peccatis nostris, cum in cruce pependit: et idem corpus [Col. 0687B] de Virgine natum, verum in veritate signi, quod etiam est signum veritatis, sacramentum est illius corporis Christi, quod est Ecclesia. Est igitur sacramentum, et non res, visibilis forma panis et vini: sacramentum et res, corpus de Virgine natum: res, et non sacramentum, corpus ejus quod est Ecclesia. Qui igitur sacramentum sine re ibi credit esse, crudum comedit, quia nihil ibi spirituale credit; spiritus enim ignis est. Qui rem et sacramentum esse credit, ita quod remanente panis et vini substantia, credat esse verum corpus Christi sicut quidam haeretici mentiti sunt: corpus quidem accipit, sed semicrudum. Qui vero per susceptionem rei et sacramenti membrum Ecclesiae se efficit, Christi corpus accipit et sancti Spiritus [Col. 0687C] igni coctum. Sequitur:

Non coctum aqua. Assata per ignem fortius astringuntur, elixa vero per aquam facilius dissolvuntur. Aqua igitur coctum comedit, qui sumendo corpus Christi dissolvi et per partes posse dividi suspicatur, vel illam unionem Dei et hominis in passione solutam arbitratur. Et quia nihil phantasticum in illo sacramento credere debemus, sciendum est quia vere frangitur ibi, quod videtur, et non est; non quod est, et non videtur. Frangitur forma visibilis, non res invisibilis. Non frangitur substantia, sed accidens, quod nec in subjecto est, nec subjicit. Mira res, sed tamen vera, nec multum mirabilis, si cujus sit, attendamus. Cum haec attendis [Col. 0687D] et miraris, attende cujus sit corpus, et non miraberis. Ipsum est enim corpus illud, quod de Virginis utero per clausam januam exivit. Ipsum est, quod ad discipulos clausis januis intravit. Ipsum super mare siccis vestigiis ambulavit, ipsum contra naturam nubes suscepit et levavit. Hanc igitur speciem panis et vini in corpus Christi transubstantiatam miraris? Nunquid ipse est, qui coram Petro et Jacobo et Joanne transfiguratus est? Nunquid ipse est, qui cum duobus discipulis euntibus in Emmaus, peregrini formam suscepit? Illas transfigurationes non miraris: et propter hanc obstupescis? Verbum per quod omnia facta sunt, et omnia potest, istud non potest? Verbo, quo dixit, et facta sunt, hoc dixit, et factum non erit? Veritas [Col. 0688A] est: verba ejus spiritus et vita sunt (Joan. VI). Si haec spiritualiter et cum charitate intelligis, verba ejus spiritus et vita sunt et tibi sunt; si haec non charitative, sed carnaliter intelligis, verba ejus nihilominus spiritus et vita sunt, sed tibi non sunt; sed fomentum damnationis et mortis tibi sunt. Para igitur mentem, non dentem; crede, et manducasti. Totus igitur sumitur Christus et totum. Totus in persona, totum in natura. Caput, inquit Scriptura, cum pedibus et intestinis vorabitis. Non dixit, pedes cum capite vel intestinis: non dixit, intestina cum pedibus, vel capite vorabitis. Qui enim dixit quod est, removit quod non est. Quia igitur caput Christi Deus, per caput sublimitas divinitatis accipitur; per pedes vero humilitatis [Col. 0688B] humanitas designatur. Unde Joannes dignum se non arbitrabatur solvere corrigiam calceamentorum ejus (Joan. I); id est non arbitrabatur se dignum aperire sacramenta humanitatis ejus. Intestina vero sunt anima, et animae virtutes et potentiae; quas Christus habuit, prout decuit et oportuit. Fuerunt ergo haeretici, qui ipsum purum hominem asserebant, sed Deum esse negabant. Hi pedes et intestina vorabant, sed caput omittebant. Fuerunt alii, qui ipsum Deum esse crediderunt, sed eum veram carnem, sed quasi phantasticam ut sic videretur ab hominibus, accepisse negabant: isti caput et intestina vorabant, sed non pedes. Fuerunt alii, qui ipsum Deum esse et veram carnem accepisse confessi sunt; sed ipsum animam habuisse negaverunt, [Col. 0688C] sed ipsam anima divinitatem: isti caput et pedes, sed non intestina vorabant. Nos autem qui ipsum Deum et hominem verum, ex anima rationali et humana carne subsistentem confitemur, caput cum pedibus et intestinis vorare tenemur: vorare, id est cum omni aviditate sumere. Quidquid enim Dei est, cum aviditate faciendum est. Propter hoc ait Psalmista: Voluntarie sacrificabo tibi (Psal. LIII).

Nota ordinem verborum: Caput cum pedibus. Non ait pedes cum intestinis, vel intestina cum pedibus: nam separationen carnis et animae, cum mortuus esset in sepulcro, confitemur. Sed talis fuit unio Dei et hominis, quod nec a carne in sepulcro, [Col. 0688D] nec ab anima separari potuerit in inferno. Et totus erat in sepulcro, sed propter carnem; totus in inferno, sed propter animam; totus ubique, sed propter divinitatem. Totus dico, sed non totum. Sed nunquid verum dixit, qui dixit: Eli, Eli, lamma sabacthani; hoc est, Deus meus, Deus meus, ut quid dereliquisti me? (Matth. XXVII.) Ait enim super hoc Ambrosius: »Clamabat homo separatione divinitatis moriturus.« Hinc est, quod Hesychius super Leviticum (lib. V), de duobus hircis loquens quorum alter immolabatur, alter vero a populis abire permittebatur in solitudinem, dixit: »Immolata est humanitas quasi hircus: sed divinitas quasi alter hircus, abiit in solitudinem, id est in coelum, ut portaret peccata nostra, non ut haberet, [Col. 0689A] sed ut consumeret.« Sed hoc intelligendum est, quantum ad defensionem, quantum ad protectionem, non quantum ad unitionis solutionem. In hoc enim eum divinitas dereliquit, quia protectionem cohibuit, ut potestatem haberet inimicus, qua consummaret passionem. Nam si defendere eum divinitas voluisset, inimicus eum occidendi potestatem non habuisset. Et si mortuus non fuisset, salutem nostram operatus non esset. Ut igitur homo salvaretur, oportuit ut Christus moreretur. Sed mori non poterat, nisi potestatem occidendi eum inimicus haberet. Potestatem habere non posset, si eum divinitas defendere voluisset. Ergo in hoc eum divinitas deseruit: quod ipsum non protexit, sed unionem non solvit. Verba quidem notanda [Col. 0689B] sunt. Non enim ait, derelinques, sed dereliquisti. Vivus hoc dicebat, ergo jam vivum divinitas dereliquerat. Ergo nec tunc Deus erat: quod nefas est credere et dicere. Sed in hoc eum dereliquerat, quod Pilatus, quod Judaeus occidendi hominem illum potestatem a Deo acceperat. Nam cum mala voluntas ab homine, vel a diabolo sit; omnis tamen potestas, sive bona sit, sive mala, esse non potest, nisi a Deo. Hinc est quod Dominus ait: Non haberes in me potestatem, nisi tibi datum esset desuper (Joan. XIX). Sequitur:

Et linies sanguine agni superliminare et utrumque postem. Hinc est quod Dominus angelo, qui atramentarium scriptoris habebat in lumbis, dixit: [Col. 0689C] Signa thau, in frontibus virorum gementium super cunctis abominationibus, quae fiunt in Jerusalem (Ezech. IX). Quod Dominus in fronte per prophetam, hoc idem Dominus in superliminari dixit per legislatorem; sed hoc idem signum ipse Boetius [(17) 1Kb] in inferiori margine vestis philosophiae depictum cognovit. Quia idem est, et sanguinem positum in superliminari, et theta [] depictum in inferiori. Sed et ipse Gedeon, trecentos milites, qui ad bella procederent, a dextris statuit, et elegit (Judic. VII), significans sanguinem agni ponendum, et thau in dextro poste depingendum. Nam numerus ille, qui per figuram theta figuratur, firmissimum est conscientiae munimen, tam ad omnia, si terreant, adversa, quam si adulentur prospera. Si scenicae vitiorum [Col. 0689D] meretriculae te revocent ad temporalia, si te in peccatis securum reddat inordinatae spei praesumptio falsa, signa thau, pone sanguinem passionis in conscientiam, quoniam et Samson vicit in asini mandibula. Nihil est enim quod non vincat frequens ruminatio passionis, et patientiae Christi. Sequitur:

Et comedetis panes azymos cum lactucis agrestibus. Non omne fermentum abjiciendum est; nam mulier sapiens fermentum posuit in farinae satis tribus; sed a cibo animae spirituali abjiciendae sunt, vel aperta malitia, vel religio simulata. Nam de primo dicit Apostolus: Expurgate vetus fermentum (I Cor. V); de secundo Dominus in Evangelio: [Col. 0690A] Cavete a fermento Pharisaeorum, quod est hypocrisis (Matth. XVI). Propter hoc azyma sinceritatis ponit Apostolus, contra malitiam; veritatis, contra religionem simulatam. Lactucas etiam agrestes comedere tenemur, et non domesticas. Nam sicut alia lactuca domestica est, alia agrestis, ita quaedam est amaritudo agrestis, quaedam domestica: per lactucam enim, quia amara est, amaritudo figuratur. Sed sicut melle silvestri Joannes utebatur in deserto (Marc. I), ita et nos lege praecipimur vesci lactuca agresti. Nec mel domesticum Joannes, nec legislator lactuca domestica praecipit vesci, quia utrumque abominabile est apud Deum. Nam dulcedo domestica est inter prospera gratulari; lactuca domestica est inter adversa amaricari; sed [Col. 0690B] mel silvestre est gratulari si pungant adversa; lactuca agrestis est si decipere volunt prospera. Propter hoc ait Jeremias: Pone tibi amaritudine. (Jer. XXXI). Hanc lactucam comedebat propheta, quando dicebat: Ecce in pace amaritudo mea est amarissima (Isa. XXXVIII). Et iterum alius propheta: Ingrediatur putredo in ossibus meis et subter me scateat, ut requiescam in die tribulationis (Habac. III). Sequitur:

Renes vestros accingetis. Necesse est ut pruritum carnis humanae, vel praecingat virginitas, ut exinaniat; vel accingat continentia, sic ut cohibeat; vel ordo conjugalis ordinate succingat; nec enim peccatum est, si non causa coitus, sed causa prolis [Col. 0690C] sponsus sponsam ordinate cognoscat; ut sic ex illa cognitione filius quaeratur qui per undam baptismatis Deo postea regeneretur. Baculosque tenere jubemur in manibus, id est disciplinam exhibere operibus, quae non sit nobis virga, sed baculus, ut in austeritate disciplinae grossitudo baculi figuretur. Calceamenta etiam habere debemus in pedibus, ne terrenum lutum affectus nostros polluat; sed sic exempla doctorum muniant, ut etiam eorum suffragia a luto defendant. Ecce, dilectissimi, si omnia quae de agno vel hoedo dicta sunt, sufficiunt ad medelam: quid necessarium fuit tantae perfectioni addere quod audistis: Non coques haedum in lacte matris suae? Notandum est ergo quod Pater Filium tradidit, Judaeus filium tradidit. Idem operatus [Col. 0690D] est Judaeus, quod Deus. Sed Deus bona voluntate operatus est, quod Judaeus mala voluntate. Ergo mala voluntas fuit Judaei, idem operantis quod Deus: ergo eadem voluntas Judaei et Dei, sed mala in Judaeo, bona in Deo, quia necessarium fuit velle Deum: quod noluit velle Judaeum. Sicut econtrario potest esse bona voluntas hominis; et aliud tamen volentis quod Deus: sed si est alia voluntas a Deo, non est tamen alienata a Deo, quia vult hominem velle, quod ipse non vult; alia enim debet esse voluntas judicis, alia judicio subjacentis. Judex vult exercere justitiam, judicandus praestolatur misericordiam. Judex eum damnandum disponit. [Col. 0691A] Sed quis unquam carnem suam odio habuit? Sunt igitur contrariae voluntates et judicis et judicandi, imo forte gravius damnari deberet, si sibi damnum optaret, quia qui sibi nequam, cui bonus?

Ergo bona est voluntas et judicis, qui non vult quod judicandus; et judicandi, aliud volentis quam judex. Non est enim contra illam, etsi sit praeter illam. Sed quid mirum, si inter duos homines sint diversae voluntates, quae non sint adversae, cum etiam in unoquoque hominum sint diversae voluntates; per quarum unam aliquid non velit, quod per alteram velit? Nam secundum inferiorem vim animae, quae sensualitas appellatur, aliquid vult; quod secundum superiorem vim animae, quae ratio dicitur, nec velle vult. Ista tamen [Col. 0691B] duo sunt in anima, et anima est una. Nunquid divisa est anima? Nunquid sibi contraria res est una? Propter hoc ait Apostolus: Invenio legem in membris meis repugnantem legi mentis meae, et captivum me ducentem in legem peccati. Velle adjacet mihi, perficere non invenio (Rom. VII).

Sed quoniam in hac diversitate quaedam videtur adversitas, quia non bene convenire videntur lex membrorum, et lex mentis, levemus oculos, et consideremus in capite, quod in membris non videmus perspicue. Consideremus in Christo utramque voluntatem; aliam et aliam; diversam non diversam: alteram non alteram; et utramque bonam. Pater, si fieri potest, inquit, transeat a me [Col. 0691C] calix iste, locutus est filius hominis (Matth. XXVI). Sed quid respondit Filius Dei? Verumtamen non mea voluntas, sed tua fiat (ibid.). Aliter locutus est ergo filius hominis, aliter Filius Dei: aliter homo, aliter Deus; totum tamen ipse Christus. Quod locutus est filius hominis homo, locutus est Filius Dei Deus: sed idem Deus, imo prorsus, idem Pater et Filius. Ergo eadem voluntas Patris et Filii, quia idem est eis velle et esse, voluntas quippe essentia est. Quod ergo filius ait: Non quod ego volo, sed quod tu, idem est ac si diceret, non quod volo ego, sed quod ego. Valde diversa sunt, non volo, et volo: utraque tamen voluntas in Christo, et utraque bona. Quis enim, nisi mentis insanae, malam in Christo fuisse voluntatem audeat confiteri? Volebat igitur [Col. 0691D] in quantum homo, quod noluit in quantum Deus: voluntatem tamen humanam divinae supposuit voluntati. Sed adhuc dico, non solum vult in quantum homo, quod non vult in quantum Deus: sed et Deus, praecipit aliquando quod non vult fieri et prohibet plerumque quod vult fieri: plus est enim praecipere quam velle. Praecepit Abraham, ut immolaret filium suum Isaac (Genes. XXII): sed nunquid istud volebat fieri? Si volebat, cur arietem haerentem cornibus inter vepres mittebat? Praecipiebat igitur, et tamen fieri nolebat. Sed propter hoc praecepit ut fidem et obedientiam Abraham comprobaret. Rursus, cum quemdam aegrotum sanasset, dixit: Vide, nemini [Col. 0692A] dixeris (Marc. I). Nunquid tantum miraculum silentio praeteriri volebat? Non utique, sed exemplum humilitatis ostendebat. Ecce bona voluntas Dei fuit quod voluit Filii passionem; et bonum est quod voluit, quia nec velle potest, nisi bonum. Velle enim malum non potest, etsi omnipotens. Sed mala voluntate illud idem voluit Judaeus, et factum est malum ei, quod est bonum: factum est ei venenum, quod est mihi antidotum. Quoniam etsi exterior homo noster plerumque indicet interiorem, et opera denuntient bonitatem, vel voluntatem, tamen voluntas ex operibus non est judicanda; sed ex voluntate judicanda sunt opera. Scriptum quippe est: »Affectus tuus operi tuo nomen imponit;« et omne peccatum, ut ait Augustinus [(18) 1Kb] , [Col. 0692B] ita voluntarium est, quod non est peccatum si non voluntarium; nec aliquid criminale, si displicet; nec aliquid veniale, si placet. Igitur quod mala voluntate operatus est Judaeus, cum tamen simpliciter esset bonum, factum est tamen in scandalum et in malum, et ad injustitiam reputatum. Condemnat Dominus per prophetam et opus malae voluntatis, et malam voluntatem operantis, et auctorem simul operis et voluntatis. Ait enim: Non coques hoedum in lacte matris suae. Coctio hoedi passio Christi. Sed quid est quod additur, in lacte matris suae? Mater ejus Maria fuit: lac matris tenerrima carnis portiuncula fuit, quae per Spiritum sanctum concreta, et coagulata in assumptionem [Col. 0692C] carnis humanae in corpus Christi transivit. Non enim de coelis illa caro fuit, sicut quidam crediderunt, sed de substantia maternae carnis. Dicit enim Job in persona Christi: Sicut lac mulsisti me, et sicut caseum me coagulasti? (Job. X.) Unde mulsisti me? De substantia matris meae. Ipse enim lapis est sine manibus de monte abscisus qui crevit in montem magnum, in montem coagulatum et incaseatum, de quo cecinit Psalmista dicens: Mons Dei mons pinguis; ut quid suspicamini montes incaseatos? Montem in quo beneplacitum est Deo habitare in eo (Psal. LXVII).

Hujus igitur lactis coagulatio, hujus montis incaseati glutinum concretionis Spiritus sanctus fuit, quo praeter aliorum naturam concreta sunt membra [Col. 0692D] in utero matris: aliorum siquidem membra ex seminario utriusque parentis, per intervalla temporum et dierum, formam suscipiunt naturalem. Itaque post quadragesimum sextum diem animam suscipiunt; sed aliter in Christo factum est. Nam ipsa die conceptionis, in ipso lacte matris formata sunt membra simul omnia, infusa est anima: et ipsa die tantae sapientiae facta, cui nihil Deus addere potuit, quia eo die secundum animam omnia scivit, quae Deus scivit, etsi non ita clare vel perspicue. Alioquin aliqua dies fuit, quod Filius Dei carnem habuit et homo non fuit. Potuerunt igitur membra formata per aetatem proficere, et majorem [Col. 0693A] suscipere quantitatem, sed sapientia majorem quantitatem vel gratia infusa suscipere non potuit, quia ipse erat sapientia genita et non creata: et sapiens sapientia ingenita, et non creata, quae una est cum sapientia genita, cujus beneficio sapientia creata non genita, et adjuncta non potuit augmentari. Univit enim sapientia ingenita non creata sapientiam creatam non genitam sapientiae genitae non creatae: et facta est inseparabilis unio, ut quod Dei erat, esset hominis: et filius hominis, idem esset ipse Filius Dei. Propositi igitur sensus verbi talis est: Non coques hoedum in lacte matris suae, id est non affliges Christum passione in die conceptionis suae. Sexto die Adam factus est, sexto die lapsus est, eodem die, ut quidam tradunt, Christus [Col. 0693B] de Spiritu sancto conceptus est, eodem die passus est. Et bene, ut naturae corruptionem, quae per Adam facta est, per suae conceptionis incorruptionem redderet incorruptam: et qui casu ceciderat, per occasum orientis ascenderet occidens super occasum. Tamen si per hoedum designatur Christus, quia venit in similitudinem carnis peccati: ergo per hoedum designatur caro peccati. Sed quare? Propter peccatum carnis. Ergo per hoedum non solum caro peccati, sed magis proprie peccatum carnis accipitur. Quid est igitur: Non coques hoedum in lacte matris suae, nisi quod aperte dicitur, non fovebis peccatum in dulcedine cogitationis? De corde, ait Dominus, exeunt cogitationes malae et hae sunt quae coinquinant hominem (Matth. [Col. 0693C] XV). In fomentum ergo facinoris usurpat cogitatio locum matris. In vulva siquidem matris hujus est, quando suggeritur: sed de utero ejus egreditur, cum deliberatur. Cum vero falsae spei sibi fiduciam proponit, genibus eum mater excipit. Et cum per exempla majorum ad faciendum inducit, uberum suorum lac elicit falsae consolationis. Cumque peccatum perpetratur, sed adhuc per ignorantiam, et propter falsas consolationes mens excaecatur, filius ad infantiam educatur. Cum vero ex nimia consuetudine peccandi, sciens et prudens manum in flammam mittit, nec potest continere, ut jam non ex ignorantia, sed potius peccet ex infirmitate, de infantia in adolescentiam crescit. Naturaliter enim [Col. 0693D] infantia ignorant, et adolescentia infirma est. Sed cum postea ex eadem infirmitate peccatum ita fovetur, ut non solum qui peccat, facere, sed et factum defendere velit: quasi de infantia in adolescentiam crevit. Juvenes enim sunt, qui a viginti annis et supra possunt ad bella procedere: de quibus dictum est:

Imberbis juvenis tandem custode remoto,
Gaudet equis canibusque et aprici gramine campi,
Cereus in vitium flecti, monitoribus asper. (HORAT., De art. poet., vers. 160.)

Cumque ex consuetudine defensionis, qui peccat contemnere incipit, et obstinatus esse: de juventute labitur in senium, et prope interitum est, quia peccatum est in Spiritum sanctum qui ardor est [Col. 0694A] Patris et Filii, tanto longius a calore, quanto longius a charitate, et a sancti Spiritus ardore. Quia igitur senes naturaliter frigidi sunt, in senium peccati labitur, in quo nihil spiritualis dulcedinis reperitur. Quod in lacte matris additur, maledicti signum praeponitur; quia maledictus puer centum annorum. Peccator siquidem obstinatus in dulcedine suae cogitationis, puer est centum annorum; et hoedus coctus in lacte matris. Propter hoc Job dicebat: Quare non in vulva mortuus sum? egressus ex utero non statim perii? Quare exceptus genibus, cur lactatus uberibus? (Job III). Transfert enim in se vir sanctus, non quod factus est, sed quod fecit. Beatus autem est ille qui in domo meruit suscitari; sed tanto beatior ille, qui suscitari meruit [Col. 0694B] extra portam, quanto funeri vicinior sepulcroque. Beatissimus autem, qui jam sepultus quatriduanus fetebat in tumulo, quo peccatum obstinationis designatur, tanto ad sanandum difficilius, quanto funibus vitiorum alligatur districtius. Vel hoedum decoquit, qui ignem et ligna supponit. Hoedus culpa, lignum causa, ignis poena. Est igitur peccatum culpa, et est peccatum non culpa. Est causa peccati, et non peccatum, et est poena peccati et non peccatum. Est etiam peccatum culpa, sed nec causa nec poena. Et est peccatum culpa et poena. sed non causa, et est peccatum et culpa, et causa, et poena. Peccatum et culpa, actus peccati, et reatus, peccatum et non culpa; hostia pro peccato. Unde Apostolus de Christo: Factus est pro nobis [Col. 0694C] peccatum, ut de peccato damnaret peccatum (II Cor. V). Causa peccati et non peccatum, praedicatio veritatis, unde nascitur vana gloria. Poena peccati et non peccatum, contritio cordis, etiam post actam poenitentiam, quia scriptum est: De propitiato peccato noli esse securus (Eccli. V). Peccatum culpa, nec causa, nec poena; quod statim perpetratum per poenitentiam diluitur, nec iteratur. Peccatum culpa et causa, sed non poena; reatus qui suo pondere ad alium trahit: et tunc per poenitentiam diluitur, sicut ex prodigalitate furtum, ex furto solet perjurium provenire. Peccatum culpa et poena, sed non causa, quod statim per contumaciam ad mortem trahit. Peccatum et culpa, et causa, et poena, reatus [Col. 0694D] qui ad alium trahit, et per contumaciam perseverat. Tot modis peccatum inflammatur, tot modis hoedus decoquitur.



SERMO XIX. IN DIE SANCTO PASCHAE.

Die sexto princeps filiorum Gad, Eliasapn filius Duel obtulit acetabulum plenum simila in sacrificium (Num. VII). In dandis accipiendisque muneribus nostri sermonis series et virtus consistit. Accepti siquidem et dati gratia foederantur amore mutuo etiam mater et filia. Manus autem vacua pauperum preces evacuat. Et quamvis dicat Isaias quod in excelsis habitabit qui excutit manus suas ab omni munere, eo quod munera etiam sapientes excaecant, tamen non sic est generalis auctoritas, [Col. 0695A] quod careat exceptione. Sunt enim munerum quaedam beneficia, quorum alia censum minuunt, et non sensum; alia minuunt sensum, et non censum: quaedam utrumque. Sunt etiam, quae non minuunt, sed muniunt, alia quidem censum, sed non sensum, alia utrumque. Multa Deus beato Job beneficia contulit et abstulit. Imminutus est census, et non sensus. Ait enim: Dominus dedit, Dominus abstulit; sicut Domino placuit, ita factum est. Sit nomen Domini benedictum (Job I). Multa dari solent foeneratori beneficia, census augetur, sensus minuitur: nam exinde majori cupiditate caecatur, ut scriptum est:

Crescit amor nummi, quantum ipsa pecunia crescit. (JUVEN., sat. 14, vers. 138.)
[Col. 0695B] Sunt et alii, qui propter amissionem temporalium nimio dolore torquentur, et plerumque laqueo se suspendunt. Isti sensu minorantur et censu. Alios vero donis gratiarum Dominus locupletat; qui quanto spiritualibus abundant, tanto temporalia parvipendunt. Unde magis eligunt abjecti esse in domo Dei, quam habitare in tabernaculis peccatorum. Isti censum minuunt, sensum muniunt. Qui vero munus eleemosynae pauperibus largiuntur; cum beneficium illud in coelestes thesauros deportatur per manus accipientium, thesaurizat beneficii largitor, ubi nec aerugo, nec tinea, ubi fures non effodiunt, nec furantur. Istorum census reddendus in die judicii cum usura servatur. Donat siquidem temporale, sed aeternum recipiet. Donat quod servare [Col. 0695C] non potest; recipiet praemium, quo carere non poterit. Bene igitur talium sensus et census munitur. Propter hujusmodi Moyses legislator, imo Dominus praecipit per legislatorem: Non apparebis, ait, in conspectu Dei tui vacuus (Exod. XXIII). Nam quis in judicio vacuus appareret? Dedit enim dona hominibus, sicut ait: Ecce venio cito, et merces mea mecum est (Apoc. XXII). Hinc est quod de dono, quod nobis contulit, et pro nobis, satis figurative loquitur sermo divinus, ubi ait: Sexto die, etc.

Cum igitur ait, Sexto die, tempus misericordiae congruum, et nostrae liberationis proponit proficuum. Neque enim dubium est quod sexto die crucifixus non fuerit, ut eodem die reformaret hominem, [Col. 0695D] quo formavit, ut per ipsum eodem die resurgeret homo, quo cecidit. Vel sexto die, ait, id est sexta aetate. Nam sicut mundus septem diebus volvitur, ita septem aetatibus distinguitur. Prima ab Adam usque ad Noe, secunda a Noe usque ad Abraham, tertia ab Abraham usque ad Moysen, quarta a Moyse usque ad David, quinta a David usque ad transmigrationem Babylonis, sexta a transmigratione Babylonis usque ad Christum, septima a Christo usque ad illud tempus, quo beatis mortuis, qui in Domino morientur, dicet spiritus ut requiescant a laboribus. Hinc est, quod Ecclesia istas septem aetates per septem dies Dominicales distinguit. Et quamvis omnis Dominica ob honorem et reverentiam Dominicae resurrectionis venerabilis [Col. 0696A] esse debeat, et jucunda, istas tamen septem Dominicas ideo nigro lapide merito censuit esse numerandas, quia in ipsis miserias universae describit aetatis. Tanto siquidem affectuosius misericordia desideratur parcentis, quanto lucidius ad memoriam revocatur miseria patientis. Secundum magnam aegritudinem, magna medicina; secundum magnam miseriam, necessaria nobis est magna misericordia. Ut igitur devotius praestolemur Dei misericordiam, necesse est saepius ad memoriam revocare nostram miseriam. Prima igitur aetas incipit ab Adam; unde et in prima Dominica revocatur ad memoriam beneficium collatum Adae, et successoribus ejus. Sed quoniam nec verbis nec operibus factori suo et benefactori respondit, imo [Col. 0696B] multiplicatis hominibus multiplicata sunt mala filiorum Adam, ita ut dolore cordis tactus intrinsecus, compelleretur Dominus ad dicendum: Poenitet me fecisse hominem (Gen. VI), id est faciam quod homo poenitens facere solet; delet enim quod fecit; quod et factum est. Nam omnis illa generatio, praeter Noe et domum ejus, periit per aquas diluvii. Ideo Ecclesia gemit dicens: Circumdederunt me gemitus mortis (Psal. XVII). Hinc est etiam, quod in vigilia Paschae lectionem primam istam nullum sequitur responsorium, quia divinis beneficiis Adam Domino non respondit.

Saecunda aetas incipit a Noe. Ab isto disseminatum est omne genus humanum. Unde per similitudinem Dominica legitur subsequenti in Evangelio: [Col. 0696C] Exiit, qui seminat (Luc. VIII). Qui seminat, id est a quo disseminatum est omne genus humanum, exiit de arca, ut adimpleretur quod dictum est ei a Domino: Crescite (Gen. VIII), etc. Exiit itaque seminare semen suum. Sed cum repleta esset terra suo semine, id est hominum multitudine, convenerunt in terram Sennaar, ut aedificarent turrem, cujus cacumen tangeret coelos (Gen. XI), alii quidem ad hoc inducti, quia cor durum et lapideum habentes, nullum in Deum devotionis habuerunt humorem: hoc est semen, quod cecidit supra petram. Alii sola vanitate ducti, operi nefario consenserunt, ut de eis in posterum dici potest, quod opus fecerunt, quod ante ipsum simile non [Col. 0696D] habuit, nec posset habere post ipsos: hoc est semen, quod cecidit secus viam. Alii vero cupiditate seducti, huic malae consenserunt voluntati; quod enim turris illa cacumine coelestes posset thesauros attingere, crediderunt: hoc est semen, quod cecidit inter spinas. Unde Dominus linguas eorum confudit. Lingua tamen Hebraea quae tunc omnibus communis erat, remansit in Phaleg; quia ipse fuit semen, quod cecidit in terram bonam, et ortum fecit fructum centuplum. Ab isto siquidem Phaleg disseminatum est genus Abrahae patris nostri. Sed cum nos esse filios Abrahae fateamur, quare lingua, quae remansit in filiis Abrahae, Deum non laudamus; sed potius ea, qua propter offensam locuti sunt filii diffidentiae? Unde notandum est quod inter [Col. 0697A] omnes linguas factae sunt tres praecipuae, Graeca, Latina, Hebraea. Unde Pilatus tribus istis linguis, quasi praecipuis, scripsit titulum super crucem (Joan. XIX). Graeca vero lingua sonat in labiis, Hebraea in gutture, Latina in medio, scilicet in palato. Quoniam igitur Mediator Dei et hominum in unitatem fidei circumcisionem venit conjungere et praeputium, Graecos videlicet et Judaeos, debuit Latina lingua fieri, quae sicut dictum est, inter Graecam et Hebraeam media est.

Tertia aetas ab Abraham incepit, et terminata est in Moysen. Fuit autem ab Abraham prima credendi via, et ipse primus fide mundum illuminavit; quia unum Deum primo praedicavit. Ante Abraham quippe unusquisque Deum sibi vindicabat, et in hac [Col. 0697B] mutabilitate et instabilitate eum quaerebat, qui stabilis manens dat cuncta moveri. Iste igitur mundum ab hoc errore primo liberavit, qui unum Deum factorem omnium immobiliter in se manentem, sed cuncta moventem, praedicavit: quem postea Moyses scriptis, verbis, miraculis, confirmavit. Hinc est quod caecus juxta viam mendicans (Luc. XVIII), in officio tertiae Dominicae proponitur in exemplum. Quis enim caecus ille, nisi genus humanum necdum fide illuminatum, est? Erat autem secus viam mendicans, quia in hac mutabilitate Deum sibi vindicabat. Alius quippe lapidem, alius lignum, alius talpas, et hujusmodi Deum sibi faciebat. Sed sub ista generatione per Abraham atque Moysen primo coepit illuminari, sed tandem per eum qui finis legis [Col. 0697C] est ad justitiam omni credenti, videlicet Jesum Christum, mundus adhuc fide caecutiens, sed non caecus, plene illuminatus est.

Quarta aetas a Moyse incepit, et terminata est in David. Considera fortes in bello hujus generationis viros; et quod eo in tempore terra non cessavit a praeliis. Vide quanta animi fortitudine populum Israel eduxit Moyses de Aegypto, et quanta passus est in deserto. Cui Josue successit, qui hostes suos viriliter expugnavit. Post quos fuerunt judices Othoniel, Aod, Sangar, Jephte, Manue, Samson. Omnes isti sine bellis nunquam fuerunt. Tandem fuit sacerdos Heli, cujus tempore arca Dei capta est. Post ipsum vero reges, Saul videlicet et David. Nec isto in tempore [Col. 0697D] terra quievit a bellis. Istorum igitur omnium fortitudinem ideo nobis proponit sermo divinus, ut eorum exemplo nostris hostibus viriliter resistamus, qui nunquam esse sine bello possumus in hoc mundo. Omnes enim qui in Christo pie vivere volunt, persecutionem patiuntur. Unde ipse ait: Non veni pacem mittere, sed gladium (Matth. X). Pugnat siquidem incessanter contra nos mundus, pugnat caro, pugnat diabolus. Unde Petrus: Adversarius vester diabolus, etc. (I Petr. V.) Non enim coronabitur, nisi qui legitime certaverit. Hinc est, quod quarta Dominica de bellis istis verbo nos instruit, et exemplo: verbo, ubi ait: Per arma justitiae, etc. (II Cor. VI), exemplo quando docet quomodo Christus tentationibus suis malignum superavit. [Col. 0698A] Et quis a tentationibus est securus, quando tentatus est ipse Christus? Ubi natat elephas, quomodo pertransibit agnus? Sed quis finis? Ecce angeli accesserunt, et ministrabant illi (Matth. IV). Ita si diabolo viriliter resistamus, ministerium angelorum adipisci merebimur.

Quinta aetas incepit a David, et terminata est in captivitatem Babylonis, id est usque ad tempus, quo filii Israel captivi ducti sunt in Babylonem; de qua, sicut legitur in Psalmo, dixerunt captivi: Super flumina Babylonis illic sedimus et flevimus, dum recordaremur Sion. In salicibus in medio ejus suspendimus organa nostra (Psal. CXXXVI). Hinc est quod quinta Dominica vacat ab organo, non a prosa. Quidquid enim prosaice legitur, sicut epistola et evangelium, habet [Col. 0698B] officium missae, sed organa non habet; videlicet, introitum, graduale, offerendam, et postcommunionem: haec enim omnia a praecedente quarta feria mutuo accipiuntur; in quibus captivitatis liberationem implorat: Reminiscere miserationum tuarum, Domine (Psal. XXIV).

Sexta aetas incipiens a captivitate Babylonica, terminata est in adventu Christi. Ipse est enim Verbum Patris, qui rumpere desperationis silentium venit, de quo scriptum est: Dum medium silentium tenerent omnia, etc., omnipotens sermo tuus a regalibus sedibus venit (Sap. XVIII). Primum siquidem silentium ignorantiae fuit. Nam propter hoc homines a clamore cessabant; quia ad quem [Col. 0698C] clamarent, ignorabant; secundum desperationis, quia voce prophetarum finita ducebantur homines in desperationem, eo quod eorum promissio differretur; tertium in requie erit, ubi non erit gemitus, neque clamor, sed nec ullus dolor. Cum igitur medium silentium tenerent omnia, venit in mundum Verbum Patris aperire ora mutorum, rumpere desperationis silentium, et disertas facere linguas infantium. Unde et in sexta Dominica legitur in Evangelio: Erat Jesus ejiciens daemonium; et illud erat mutum. Et cum ejecisset daemonium, locutus est mutus (Luc. XI). Et quia ipse Dominus venit alligare fortem, et distribuere vasa ejus, ideo sequitur in Evangelio: Cum fortis armatus, etc. (ibid.) Unde pro hujusmodi beneficiis in fine Evangelii extulit [Col. 0698D] vocem suam quaedam mulier de turba, dicens: Beatus venter qui te portavit, et ubera quae suxisti (ibid.).

Septima aetas quae incipit ab adventu Christi, terminabitur in gaudio requiei, id est in Sabbatismo, qui relictus est populo Dei, quando cives suos recipiet coelestis illa Jerusalem. Unde et in septima Dominica filii Sion tale cum omni fiducia gaudium exspectantes exsultant, et dicunt: Laetare, Jerusalem. Bene igitur sexta die, id est sexta aetate, in qua Christus venit, obtulit princeps filiorum Gad. etc. Sed quid nobis et principi, cum Scriptura dicat: Nolite confidere in principibus? (Psal. CXLV.) Unde Dominus in Psalmo: Principes persecuti sunt me gratis (Psal. CXVIII). Et iterum: Astiterunt reges terrae, et principes convenerunt in [Col. 0699A] unum, adversus Dominum, et adversus Christum ejus (Psal. II). Sed notandum quod hoc nomen princeps, quatuor modis accipitur. Potest enim dici princeps a principio, eo quod principium teneat dignitate et loco. Dicitur etiam a praecipio, quod tam malis quam bonis convenit; nam mali principes plerumque bonis discipulis solent praecipere. Dicitur etiam princeps, quasi praecipuus debeat inter discipulos esse. Potest etiam dici princeps a praecipitio; unde diabolus dictus est princeps hujus mundi, quia praecipitat in abyssum. Apostoli vero principes dicti sunt, quia inter alios praecipui fuerunt. Unde Propheta: Constitues eos principes super omnem terram (Psal. XLIV). Principes vero, qui dicti sunt a praecipio, illi sunt, qui sedebant [Col. 0699B] pro tribunali, ut de morte martyrum praeciperent. Christus vero, qui dicitur princeps a principio, Princeps regum terrae est, qui de seipso dicit: Ego principium, qui et loquor vobis (Joan. VIII). Princeps igitur est, et maxime filiorum Gad. Cum autem filius vel generatione dicatur, vel imitatione; hic pro imitatione accipitur. Ipse igitur princeps est filiorum Gad. Gad accinctus interpretatur. Accincti ergo sunt, qui vel praecinctos lumbos habent, vel succinctos. Praecinctos lumbos habent virgines, succinctos post voluptatem continentes. Christus in coena linteo praecinxit se, virgo enim fuit. Petrus tunica succinxit se, quia post matrimonium continens fuit. Sive ergo praecincti, sive [Col. 0699C] succincti, omnes accincti. Omnis enim qui in agone contendit, accinctus est. Non glorietur, ait Scriptura, accinctus aeque ut discinctus (III Reg. XX). Talium princeps est Eliphas. Eliphas Dei mei specula interpretatur. Est autem specula contemplationis, de qua dicit Isaias ad Balthassar: Pone tibi mensam, et contemplare in specula (Isai. XXI); est et praelationis, de qua Ezechieli dicitur: Speculatorem dedi te domui Israel (Ezech. III); est et circumspectionis; unde dicit Dominus Jeremiae: Statue tibi speculam, pone tibi amaritudines (Jer. XXXI). Ponitur etiam pro custodia: Unde Isaias: Pone speculatorem, et quaecunque videris, annuntia (Isai. XXII).

Est igitur Christus speculator; qui nisi custodierit [Col. 0699D] civitatem, frustra vigilat, qui custodit eam. Unde Samaritanus dicitur, id est custos. Propter hoc etiam in Daniele vigil vocatur. Caro igitur a Verbo assumpta, quasi specula fuit; quia Deus per fenestras hujus speculae misericorditer mundum respexit. Quia vero per ipsum plenam de Patre notitiam habuimus, bene filius Duel dicitur. Duel enim interpretatur notitia Dei. Quia igitur quaecunque audivit a Patre nota fecit nobis, recte dicitur filius Duel. Princeps ergo filiorum Gad Eliphas filius Duel obtulit acetabulum (Num. VII). Nulla fuit in eo necessitas, sed sola voluntas. Sola voluntate, non necessitate, nobis hoc beneficium contulit. Inde dicitur, obtulit, ne coactus obtulisse videatur. Obtulit acetabulum. Acetabulum dicitur vas, in quo ponitur [Col. 0700A] acetum. Acetabulum inter vasa templi fuisse legi; sed ad quid ibi fuerit me legisse non memini.

Sed quoniam in passione Domino Jesu Christo propinatum fuit acetum, de quo scriptum est: Et cum accepisset acetum, dixit: Consummatum est (Joan. XIX); bene corpus ejus acetabulum, id est vas aceti receptaculum fuit. Obtulit ergo non vacuum, sed plenum simila. Acetabulum ergo plenum simila obtulit, quia ejus conscientia sine furfure malitiae et nequitiae fuit. De tali quippe simila fiunt azyma sinceritatis et veritatis. Pascha igitur nostrum immolatus est Christus (I Cor. V). In istis azymis, hoc est sine furfure malitiae et nequitiae, sed in azymis de simila sinceritatis et veritatis, obtulit [Col. 0700B] sacrificium. Sacrificium dicitur, quasi sacrum faciens. Vere nec fides vera, nec vita sancta, nec charitatis opus sanctos nos facere potuissent, nisi plenum simila hoc acetabulum Dominus obtulisset. Sed quia ipse patiendo de vita transivit ad mortem, resurgens vero de morte ad vitam, ideo nos et si compatimur, et conregnabimus. Si mortis per patientiam imitatores fuerimus, simul et resurrectionis erimus. Sicut enim in Christo omnes moriuntur, ita et in Christo omnes vivificabuntur. Moriamur igitur, et vita nostra abscondita sit in Christo, ut cum apparuerit vita nostra, tunc et nos appareamus cum ipso in gloria; ipso duce et praevio, qui cum Patre et Spiritu sancto vivit et gloriatur per omnia saecula saeculorum. Amen.



SERMO XX. IN ASCENSIONE DOMINI
[Col. 0700C]

Quis est iste saliens in montibus, et transiliens colles? Nonne iste est filius saltus, quem pridie contemnebat Achis, quando saltabat, quando tympanizabat, quando impingebat in ostia portae? Nonne ipse filius saltus, quem deridebat Michol filia Saul, quando ludebat et denudabat se coram arca Dei? Ipse est enim Adeodatus tenerrimus ligni vermiculus Bethlehemites (II Reg. XXI), polymitarius, manu fortis, vultu desiderabilis, speciosus forma prae filiis hominum, et formosus in stola sua, gradiens in multitudine fortitudinis suae. Dicitur itaque filius saltus, quia de sinu Patris in uterum Virginis, [Col. 0700D] de quo in mundum, de quo in patibulum, de quo in sepulcrum, de quo etiam in infernum saltus dedit, et concurrit, ut ad bravium perveniret. Scriptum quippe est: Omnes quidem currunt, sed unus accipit bravium (I Cor. IX). Quis unus? De quo scriptum est: Non est, qui faciat bonum; non est usque ad unum (Psal. XIII). Cum enim alii cucurrissent viam mandatorum Dei, sicut Abraham obediens Deo, et reputatum est ei ad justitiam: alii per viam justificationum, sicut Noe justus; alii per viam veritatis, sicut Moyses inductus in omnem veritatem; nec tamen ad bravium pervenissent: iste compendiosiorem et excellentiorem viam charitatis incedens, attigit a fine usque ad finem fortiter, et cucurrit velociter. Scriptum quippe est: Nemo [Col. 0701A] ascendit in coelum, nisi qui descendit de coelo (Joan. III). Ergo solus descendit, sed totus ascendit. Unde cum Judaei statuerent eum in supercilio montis, ubi civitas eorum erat posita, ut praecipitarent eum, dedit ei rupes latibulum, qui usque hodie dicitur saltus Domini. Sed sicut dictum est, in saltibus supradictis deridebat eum Achis, et Michol, quia scriptum est: Praedicamus Jesum Christum crucifixum, Judaeis quidem scandalum, gentibus autem stultitiam (I Cor. I). In Achis quippe gentilitas, in Michol circumcisio figuratur. Quis enim gentilis Deum in utero Virginis crederet coarctari? Quis esurientem, sitientem, labore fessum, quasi tympanizantem non erubesceret? Quis tandem impingentem in ostia portae crederet, cum ad Patrem clamaret: Eli, Eli, [Col. 0701B] lamma sabacthani? Et item: Pater, si fieri potest, transeat a me calix iste? (Matth. XXVII.) In his omnibus fides nostra stultitia gentilitati videtur. Sed et ipsa Michol ludentem deridet, quia nisi ludo vanitatis ludere nesciebat, de qua scriptum est: Sedit populus manducare et bibere, et surrexerunt ludere (Exod. XXXII). Nesciebat, nisi ludum iniquitatis, quo pueri Abner cum pueris Joab ludebant, quo filius ancillae cum filio liberae. Neque enim cogitabat quod sapientia Dei Patris, quae erat ludens cum eo in principio primae creationis per humilitatem etiam venit ludere in fine nostrae recreationis. Unde scriptum est: Ludam et vilior fiam (II Reg. VI).

Similiter denudatus est pro nobis coram Joanne [Col. 0701C] in Jordane, ut vim regenerationis aquis tribueret, per quem exuti veteri homine, novum hominem induerent, qui secundum Deum creatus est. Secundo denudatus est ab homine, qui pellis gloria interpretatur, ut sic gloriam carnis deponens, tunicam Adae pelliceam, et perizomata ficus deposita demonstraret. Tertio denudatus est a militibus, quando partiti sunt vestimenta ejus, ut nimiam dilectionem qua dilexit nos, nobis plenius insinuaret. Quarto resurgens denudatus est, quando sudaria sua deposuit, ut sic ad coelestes saltus se praepararet, Bethlehemites factus et polymitarius, qui in primis saltibus factus erat Adeodatus, et tenerrimus ligni vermiculus in omnibus et per omnia filius saltus. Descendens quippe a superioribus, Adeodatus nobis a [Col. 0701D] Deo perhibetur. Puer, inquit, natus est nobis, et filius datus est nobis (Isa. IX). Qui tenerrimus ligni vermiculus dicitur, quia de se ipse ait: Ego sum vermis, et non homo (Psal. XXI). Qui tanquam vermiculus absconditus in ligno fortitudinem suam in ligno crucis operuit. Scriptum est enim: Cornua in manibus ejus; ibi abscondita est fortitudo ejus (Habac. III). Qui propter hoc tenerrimus appellatur, qui Syrophaenissae tactum sentiens, ait: Quis me tetigit? Tetigit me aliquis (Marc. V). Vere tenerrimus, qui Mariae Magdalenae compatiens, eo quod nondum Spiritum sanctum ad robur acceperat, ait: Noli me tangere. Nondum enim ascendi ad Patrem meum (Joan. XX). Ac si diceret, noli me tangere, id est noli me imitari, quia nondum ad Patrem [Col. 0702A] meum, qui Spiritum ad robur missurus est, per quem crucem tuam bajulare poteris, et tangere me, id est imitari, ascendi. Vere tenerrimus, quia vulgo dulcissimus tenerrimus vocatur. Vis audire signanter quis vermiculus? Ipse est Thamir, cujus sanguine struthio vitrum fregit, ut fracto vitro fetum gaudens reciperet. Ipse est Thamir, cujus sanguine duritiam lapidum Salomon secari docuit et poliri. Quanta enim duritia est hominis, cum sanguinis hujus memoria non emollitur? Quis passionis memoriam ruminans, hostes spirituales non vincit? In mandibula quippe asini Samson noster hostes superavit. Asinus fuit, qui crucem in humeris portavit, qui onera peccatorum nostrorum sustinuit. Cujus mandibula, passionis memoria; quae non solum [Col. 0702B] hostes devincit, sed etiam omnes voluntates nostras in omnem veritatem inducit. Hinc enim Sauli Samuel ait: Cum abieris a me hodie, invenies duos viros juxta sepulcrum Rachel, salientes magnas foveas, dicentesque: Inventae sunt asinae (I Reg. X). Qui sunt isti duo viri? Primus Adam cum corpore, secundus Adam cum corpore suo. Primus qui de terra est, terrenus est; secundus de coelo, coelestis. Prima autem fovea est profundum culpae; secunda abyssus poenae. De prima legitur: Non me demergat tempestas aquae, neque absorbeat me profundum, neque urgeat super me puteus os suum (Psal. LXVIII). De secunda: Lacum aperuit, et effodit eum: et incidit in foveam quam fecit (Psal. VII). Primus Adam saltum fecit in foveam culpae; secundus in foveam [Col. 0702C] poenae. Saliunt ergo duo viri magnas foveas juxta sepulcrum Rachel, videlicet cum charitate refrigescente, et abundante iniquitate, ejus speciem fallacia mentiretur, et innocentia sepeliretur. Isti duo viri asinas Cis invenerunt, quia cordis humani duritiam in charitatis dulcedinem mutaverunt. Cis etenim durus interpretatur, cujus asina quasi quaedam cordis pigritia est, quia similitudinem asinae habet cor humanum, quod nunquam, nisi coactum, benefacit; et solutum a vinculo subjectionis ludens insanit, vix bene cogitat, nisi pungatur timoris aculeo. Quod si timorem perdiderit, quasi lasciviens per cogitationes insanit. Propter hoc scriptum est

[Col. 0702D] . . . Animum rege, qui nisi paret,
Imperat; hunc frenis, hunc tu compesce catenis. (HORAT., epist 1, vers. 62, 63.)
Sunt enim aliqui, qui voluntatem suam voluntati Dei supponunt, et quasi asinae Christum voluntati suae superponentes, Jerusalem visere intendunt. Imitantur igitur illum, qui dixit: Pater, si fieri potest, transeat a me calix iste. Verumtamen non quod ego volo, sed quod tu (Matth. XXVI). Haec asina camo regitur, non calcaribus urgetur. Sunt alii, qui asinae suae Balaam superponunt, quia rapaces et cupidi voluntates suas, non solum ad maledicendum populum Dei, sed etiam ad malefaciendum ei, voluntates suas supponunt. Haec asina calcaribus urgetur, non freno seu camo regitur. Sunt alii, qui [Col. 0703A] benefaciendi voluntatem habent, sed pusillanimes bonum quod appetunt, aggredi metuunt. Unde dicere possunt: Concupivit anima mea desiderare justificationes tuas in omni tempore (Psal. CXVIII). Hi asinam suam Axae filiae Caleb supponunt: quae suspirans ob terram sterilem, irriguum superius, et irriguum inferius, a patre requirebat (Judic. I). Quaerebat eas in Salisa, si forte Axae ibi asinam inveniret; quaesivit et in Salim, ubi forte asina Balaam potuit inveniri; quaesivit et in Suph, qui locus est aptissimus ad asinam Christi inveniendam. Suph quippe speculatio interpretatur. Et quid speculatio, nisi contemplatio? Per contemplationem enim voluntas hominis supponitur Christo. Quaeritur ergo asina in Suph, sed non invenitur. Aliter enim intuemur [Col. 0703B] per speculum, et in aenigmate; aliter facie ad faciem. Sine idolis non recedit Rachel a Laban. Rachel contemplativam vitam designat, Laban mundum, idolum imaginationem. Vix enim animus ad contemplationem ascendit, sine mundi imaginationibus; sed cum scrutatur animum, quid ait? Secundum consuetudinem mulierum mihi accidit (Gen. XXXI). Ac si diceret: Nihil verum, sed totum fragile et imaginarium est, quidquid de Deo animus comprehendit. Hinc est, quod Elias in ostio papilionis sui primo cum spiritum subvertentem montes et conterentem petras conspiceret, secundo commotionem, tertio ignem, in nullo horum Dominum esse cognovit, quia non veritatem imaginis, sed veritatis imaginem [Col. 0703C] esse cognovit, sed tandem in sibilo aurae tenuis esse perpendit, quia nulla imaginatio sibilum illum fuit subsecuta (III Reg. XIX). Quanto enim mens deficit in contemplatione, fide proficit: quia de Deo omnes negationes verae sunt affirmationes incompactae. Nec enim de Deo scire possum quid est, sed scire possum quid non est. Quaeritur enim in Suph asina, et non invenitur, id est quaeritur in contemplatione mens Deo subjecta, et minime reperitur. Asina vero Balaam quaerenda est in Salim, quae vulpes interpretatur. Est enim vulpes animal dolosum et malitiosum. Quicunque enim voluntatem suam avaritiae subjicit, dolo et malitia augere pecuniam quaerit, sed eam non invenit, quia

Crescit amor nummi, quantum ipsa pecunia crescit. [Col. 0703D] (JUVEN. sat. 14, vers. 138.)
Asina enim Axae filiae Caleb quaerenda est in Salisa. Salisa quippe tertia vel triennalis interpretatur. Qui enim voluntatem Deo subjicere satagit, cum pusillanimitas vel torpor a proposito mentem elidit, necesse est, ut ad illum semper mentis oculos erigat, de quo scriptum est: Vivificabit nos post duos dies; in die tertia suscitabit nos (Ose. III). Cum enim animus ad devotionem suscitatur, suscitatur Deus in animo; sicut scriptum est: Accedet homo ad cor altum, et exaltabitur Deus (Psal. LXIII). Vel quia triennalis interpretatur, quaeritur in Salisa, quando per verbum, quod a praedicatoribus seminatur in corde, vel per cogitationem nascitur sponte, Deus in animo per cogitationem quaeritur, sed tamen non [Col. 0704A] invenitur, quia Deus in hac vita, sicut dictum est, cogitatione non comprehenditur. Veniendum est igitur ad salientes foveas. Sic enim Samuel ait: Invenies juxta sepulcrum Rachel duos viros salientes magnas foveas (I Reg. X).


Desunt reliqua.



SERMO XXI. IN DIE SANCTO PENTECOSTES.

Et vidi in medio septem candelabrorum, quasi filium hominis (Apoc. I). Qui vult in Christo manere, debet sicut ipse ambulavit, et ipse ambulare. Ait enim: Qui mihi ministrat me sequatur (Joan. XII). Qui ergo eum non sequitur, non ei ministrat. Sed quomodo eum qui lucem habitat inaccessibilem sequi potest qui in tenebris est, et nescit quo vadat? [Col. 0704B] Condensae quippe sunt tenebrae, quae sunt super faciem abyssi, id est mundi: de quo Sapientia ait: Abyssus dicit, non est in me (Job XXVIII). Haec est abyssus miseriae, quam invocat abyssus misericordiae. Invocat, id est ad se vocat, ut unum sit in ipsa. Intus vocat, quia per infusionem gratiae vocat in voce cataractarum suarum, id est per vocem et praedicationem apostolorum suorum, qui tanquam cataractae coeli doctrinae pluvias effuderunt. Necdum tamen recessit nubes caliginis, umbra mortis, caecitas originalis culpae vel actualis. Nam lavacrum regenerationis, etsi originalis pituitae lavit sordes reatus, non tamen tersit albuginem actus. Remota quippe est per baptismum reatus molestia, sed non [Col. 0704C] concupiscentia.

Haec igitur caecitas in caligine caeci nati merito figuratur, quia sermo divinus illos, qui non sunt renati per baptismum, ideo canes vocat, quia naturaliter caeci nascuntur, nec parentes agnoscunt. Actualis vero culpa perseverat quandoque reatu et non actu, quandoque reatu pariter et actu; reatu et non actu, quia, quamvis plerumque cesset actus. non tamen reatus. Plerumque vero caligat mentis oculus, actu pariter et reatu. Et haec passio solet accidere diversis de causis, quandoque per ignorantiam, quandoque per incuriam mentis male custoditae, quandoque per obstinatam malitiae voluntatem, aliquando cupiditate temporalium; nonnunquam vero voluptate carnis, multoties ex contemptu [Col. 0704D] salutis. Persecutus est Paulus Ecclesiam Dei; sed per praedicationem Ananiae ceciderunt ab oculis ejus tanquam squamae (Act. IX); et visu recepto misericordiam Dei consecutus est, quia in ignorantia fecit. Captivus et vinctus ductus est Sedechias a rege Babylonis, qui cum coram ipso filios occidisset, excaecavit eum, et hausto potu laxativo vitam finivit (IV Reg. XXV). Sic per incuriam mentis diabolus rex confusionis multoties peccatorum funibus ita mentem trahit, ut ea sciente et intelligente, per violentam tentationem virtutes occidat. Post haec ita rationis oculos excaecat, ut captivus sponte captivantem sequatur; nec liber dimitti vellet, etiamsi diabolus ipse manum retraheret. Tandem laxativum potum recipit, quia in mentem [Col. 0705A] trajicit omnis dissimulationis fluxum; ut quidquid in mentem, tanquam in ventrem, venerit, foras ejiciat, et ad omnem peccati fetorem laxetur.

Sed et Moyses cum coram Pharaone multa signa fecisset, nec recipere vellet Pharao disciplinam, ut juxta Dei mandatum, populum suum dimitteret, factae sunt tenebrae super terram Aegypti, tam densae, ut palpari possent (Exod. X). Signum fuit hoc obstinationis eorum. Vere siquidem excaecari meruerunt, et caecati sunt, qui contra tot et tanta signa pertinaces fuerunt. Tobias quoque calido stercore hirundinis legitur excaecatus (Tob. II). Hirundines sunt viri sancti, qui contemplationis volatu vitam acquirunt: quorum stercora temporalia sunt, quae, ut Christum lucri faciant, arbitrantur ut stercora. Hoc [Col. 0705B] hirundinis stercus calidum Tobiae oculos excaecavit, cum ferventi temporalium cupiditate tactus, filium suum apud Rages civitatem Medorum peregrinari misit. Unde mater dicebat: Utinam nunquam fuisset pecunia, etc. (Tob. V). Samson vero, qui prius nervicis funibus teneri non potuit, postea voluptate carnis adeo fuit enervatus, ut a muliercula tentus, excaecaretur. Sanguis etiam ille, qui peccatorum stolas lavat, genas ornat, qui coccino nivis, vermiculo lanae reddit candorem, cum in effusione sua petras scinderet, terram moveret, monumenta aperiret, coelestia concuteret elementa; factus est niger, quasi saccus cilicinus, quia Solis justitiae rumpebatur saccus. Occultabat sol visibilis illuminatum [Col. 0705C] splendorem, quia sol justitiae abscondebat illuminatorem. Filii siquidem hominum diligentes vanitatem, et quaerentes mendacium, a veritate alieni, mentiti sunt filio Dei, dum lacum mortis aperientes et effodientes, ceciderunt in foveam quam fecerunt. Volentes siquidem vitam perdere, vitam perdiderunt; volentes lucem exstinguere, caeci facti sunt. Propter hoc ergo tenebrae factae sunt, quia veritatis lucem, et in luce veritatis esse, contempserunt, ut scriptum est: Filios enutrivi et exaltavi: ipsi autem spreverunt me (Isai. I). Ecce tot causis haec abyssus miseriae caligatur. Propter hoc praecepit legislator, imo Dominus per legislatorem, ut accenderentur in tabernaculo Dei septem lucernae, quae super septem calamos unius candelabri ponerentur. [Col. 0705D] Facies, inquit Dominus, candelabrum ductile de auro purissimo: hastile ejus, et calamos, scyphos et sphaerulas. Sex calami egredientur de lateribus; tres hinc, et tres inde (Exod. XXV). Quid enim in candelabro, nisi universalis Ecclesia figuratur; cujus universitas per septenarium calamorum exprimitur? Nam quod lex per septem calamos, Joannes per septem candelabra praefigurat. Ait enim: Et conversus vidi septem candelabra aurea (Apoc. I). Et paulo post: Septem candelabra, septem Ecclesiae sunt (ibid.). Quas tamen nominatim sub septem Ecclesiis quae sunt in Asia, prosequitur, scilicet Epheso, Pergamo, Thyatirae, Smyrnae, Philadelphiae, Laodiciae, Sardis. Una siquidem est universalis Ecclesia, sed multae particulares, cujus caput est aurum optimum. Caput [Col. 0706A] siquidem Ecclesiae Christus; qui aurum purissimum dicitur, eo quod ipse est sapientia Patris, qui naturam nostram sine culpa suscepit. Quod ductile fuit, quia tam in capite, quam in membris suis, id est in martyribus per passionum contumelias, in confessoribus per tentationum angustias, ad immortalitatem profecit. Habebat autem candelabrum sphaerulas, scyphos, et lilia. Scyphos in praedicatoribus, quoniam ipsorum est, vino vel germinante virgines, vel laetificante cor hominis, corda fidelium debriare, sphaerulas in contemplativis, lilia in mundis et incoinquinatis. Quia vero scyphi in modum nucis fuisse dicuntur, aliquid ad nucis similitudinem habere tenentur qui verbo et exemplo aliis praeesse videntur. Habent enim in exteriori testa, [Col. 0706B] quod frangi debet per abstinentiam; habent extra corticis amaritudinem, quae tolerari debet per patientiam; habent et nuclei dulcedinem, spem salutis, quae dulcorat animum per devotionem. Quod autem tres scyphi, vel tres sphaerulae, vel tria lilia per singulos calamos fuisse perhibentur, hoc figurat, quod praedicatores, qui verbo et exemplo alios inebriant, hujus esse debent discretionis, ut sciant discernere quae quibus debeant praedicare.

Sunt enim aliqui, qui solo textu historiae sunt contenti; alii in fide per allegoriam imbuendi; alii vero moribus per tropologiam aedificandi. Ergo spiritualibus spiritualia, carnalibus carnalia sunt comparanda. Sphaerulae quoque ad hoc tribus locis ponuntur in calamis, ut sciant contemplativi, quae [Col. 0706C] secundum rationem; quae praeter rationem, et non contra rationem; quae praeter rationem et contra rationem, consideranda sunt. Secundum enim rationem dicuntur, quae simpliciter possibilia sunt; praeter rationem et non contra rationem, quae dicuntur possibilia Deo; praeter rationem, et contra rationem impossibilia. Nam sicut possibilium, sic impossibilium tria sunt genera. Est enim possibile secundum inferiores causas, et cursum naturae; ut cum nascitur homo de homine, bos de bove. Et est possibile secundum consuetudinem, et causas superiores, ut animas infundi corporibus. Et est possibile secundum causas superiores, et per gratiam, non secundum naturam vel consuetudinem, [Col. 0706D] ut primam gratiam infundi, et hominem sine meritis a peccato purgari: quod non dicitur simpliciter possibile, sed possibile Deo. Similiter impossibilium est aliquod praeter rationem, sed non contra rationem, ut quaedam, quibus fit regressus a privatione ad habitum, ut sanitas aegro, illuminatio reddita caeco. Aliud praeter naturam et contra naturam, cui circa impotentiam naturae divina gratia non supplet, ut truncum fieri vitulum. Aliud contra naturam, circa quod impossibile naturae, divina supplevit auctoritas, ut virginem peperisse, Lazarum suscitari, et hujusmodi. Similiter et lilia tribus locis erant in calamis, quia munditiae candor non solum attenditur circa virginalem integritatem, vel continentiam vidualem, sed etiam circa pudicitiam [Col. 0707A] conjugalem. Quod in illo calamo, qui medium locum tenebat quatuor locis, haec omnia continebantur, designatur, quod ille qui caput est Ecclesiae, Mediator Dei et hominum, haec omnia supra mensuram aliorum habuit: cui data est gratiae plenitudo, ultra omnium mortalium mensuram. Hoc enim quaternarii quadratura significat.

Super istos septem calamos, ut illuminaretur Ecclesia Dei, praecepit Moyses septem lucernas accendi: quarum prima est verbum Dei; lucerna, quam tenebrae comprehendere non potuerunt; de qua dictum est: Lucerna pedibus meis verbum tuum (Psal. CXVIII). Lucerna quippe dicitur, lux in testa: lux autem in testa, Deus in carne. Ipsum ergo Verbum Dei est lumen verum; lumen ad revelationem [Col. 0707B] gentium, et gloriam plebis Israel. Est et sermo propheticus lucerna, quae Ecclesiam illuminat; de qua dicit Petrus: Habetis propheticum sermonem: cui vos intendentes, tanquam lucernae lucenti in caliginoso loco, benefacitis (II Petr. I). Et dicitur lucerna spiritalis intellectus sub testa litterae. Sunt etiam exempla sanctorum, quae diversis modis Ecclesiam illuminant. Unde Dominus discipulis ait: Vos estis lux mundi (Matth. V). Et alibi: Sic luceat lux vestra coram hominibus, ut glorificent Patrem vestrum, qui in coelis est (ibid.). Hinc est quod Joannes, quo inter natos mulierum nemo major surrexit, dictus est lucerna ardens et lucens (Joan. V). Praedicatio quoque veritatis Ecclesiam Dei illuminat; quia ipsa [Col. 0707C] lucerna est, quam mulier sapiens accendit, ut drachmam perditam inveniret. Drachma perdita subtractio gratiae spiritualis est; lucerna accensa, praedicatio veritatis. Per praedicationem quippe veritatis datur non habita, et invenitur perdita gratia spiritualis: illuminatur etiam oculus rationis, de quo dictum est: Lucerna corporis tui est oculus tuus. Unde et aethereo coelo, in quo sunt luminaria, ratio comparatur. Sunt quoque sanctorum miracula, quae mentes fidelium illuminant: tunc maxime, cum carnis mortificatio, et fidei sancta confessio, miracula comitantur. Hae siquidem sunt lampades Gedeonis, quae apparuerunt in confractione lagenarum et clangore tubarum. Clangor tubae manifesta veritatis confessio; confractio lagenae [Col. 0707D] carnis mortificatio; manifestatio lampadarum coruscatio miraculorum. Et quis ejus exemplo non illuminetur, qui carnem mortificat, spiritum roborat, miraculis coruscat? Super omnia tamen, et ante omnia peccatorum oculos debet aperire, totiusque negligentiae tollere caecitatem, judicis sapientia, futurique judicii severitas; quae nec falletur, nec falli volet, aut poterit, cum scrutabitur Jerusalem in lucernis. Has autem lucernas accendere debent et supponere candelabris angeli septem Ecclesiarum: quae vel in candelabris, vel in calamis, ut dictum est, figurantur.

Septem autem angelos, septem Ecclesiarum praelatos intelligo, qui secundum septem ordinum gradus, Ecclesiae gubernandae statuti sunt. Quia [Col. 0708A] enim Ephesus voluntas sive consilium interpretatur, in angelo Ephesi divinae voluntatis, sive consilii divini nuntius figuratur, id est ordo lectorum: qui ad hoc ordinantur in Ecclesia ut legendo et legem manifestando, nobis aperiant consilium et voluntatem divinam. Unde dicitur eis, cum ordinantur: Accipite, et estote verbi Dei relatores, habituri, si fideliter et utiliter impleveritis officium vestrum, partem cum iis qui verbum Dei ministraverunt. In angelo Pergami ordo figuratur exorcistarum. Pergamus enim dissipans cornua interpretatur. Recipiunt enim, cum ordinantur, potestatem dissipandi cornua peccatorum; de quibus dictum est: Et omnia cornua peccatorum confringam (Psal. LXXIV). Unde cum ordinantur, traditur eis exorcismus, et dicitur: [Col. 0708B] Accipite et commendate memoriae, et habetote potestatem imponendi manus super energumenos, sive baptizatos, sive catechumenos. Per angelum vero Thyatirae, acolythorum ordo figuratur: qui primo illuminati, alios illuminare tenentur. Unde et ceroferarii dicuntur: Thyatira vero illuminata interpretatur. Nam cum isti ordinantur, dicitur eis: Accipite ceroferarium cum cereo, ut sciatis vos ad accendenda luminaria ecclesiae mancipari. Subdiaconi, qui et Nathinaei dicti sunt, ab illo Nathanaele, de quo scriptum est: Ecce vere Israelita in quo dolus non est (Joan. I), in angelo Laodiciae figurantur: eo quod Laodicia tribus amabilis Domini interpretatur. Et vere amabilis Domini Nathinaeus, et sine dolo; si [Col. 0708C] fideliter impleverit quod ei ab episcopo injungitur, cum dicitur: Videte cujusmodi ministerium vobis traditur: et ideo si usque nunc tardi fuistis ad ecclesiam, a modo debetis esse assidui, etc., et tandem in fine: Ideo vos admoneo, ut vos ita exhibeatis, ut Deo placere possitis. Ac si dicat episcopus: Ideo vos admoneo, ut ita vos exhibeatis, ut angeli Laodiciae sitis. Quia vero diaconorum officium est, pronuntiare in ecclesia Evangelium Dei: bene per angelum Smyrnae eorum ordo figuratur, quia Smyrna canticum interpretatur. Nam cum multa cantica legamus, illud tamen singulariter canticum debet dici, per quod sponsam suam, coelestis sponsus osculatus est osculo oris sui. Sacerdotes vero, qui ad hoc ordinantur, ut sint animarum [Col. 0708D] medici spirituales, quoniam illos qui Domino volunt adhaerere, curare tenentur spiritualibus antidotis; alios per dulcem exhortationis potum, alios per amaram poenitentiae potionem, merito sacerdotii gradus per angelum Philadelphiae figuratur: quae Philadelphia salvans haerentem Domino interpretatur.

In istis igitur sex gradibus, officii non dignitatis ordo attenditur: in septimo officium pariter et dignitas commendatur. Hic est ordo pontificum, qui loco apostolorum constituti sunt principes super omnem terram, id est super universalem Ecclesiam. Unde et eorum ordo, bene per angelum Sardis designatur, qui Sardis princeps interpretatur. Isti sunt angeli, qui tubis, quas habebant in manibus, cecinisse feruntur.

[Col. 0709A] Tubas autem habere in manibus, est praedicationis verbum magis operis exemplo, quam doctrinae verbo demonstrare, ne de illis sint qui dicunt et non faciunt: sed sicut scriptum est: Verbum, quod factum est in manu Aggaei prophetae (Agg. I). Verbum quippe Dei in manu Aggaei fuit qui mandatum Dei opere complevit. Canit autem tubis qui ea quae complet opere praedicat ore, sicut scriptum est: Fili, bibe aquam de cisterna tua; et fontes putei tui deriventur foras (Prov. V). Et bene per tubam praedicatio figuratur, quia sicut in bellis tubae sonus hostes cogit ad fugam, amicos hortatur ad pugnam, hostes quidem timidos, sed fideles reddit animosos, ita praedicatio verbi Dei et terrere peccatores comminationibus debet, et benevolos promissionibus [Col. 0709B] exhortari. Et sicut tuba in ore solet esse larga, largior in manu, ultra manum vero largissima, ita et praedicatio clara debet esse verbo, clarior opere, affectu vero debet esse clarissima ante Deum. Quia vero praedicatio fulciri debet, vel per manifestas rationes, vel per testimonia Scripturarum, aliter enim ea facilitate deberet respui, qua proferri, debent angeli diversis tubis canere, secundum diversas rationes, vel diversas auctoritates Scripturarum. Est enim tuba corticea vox aenigmatica prophetarum, tuba decorticata patens veritas evangelistarum: tuba cornea praedicatio doctorum, tuba carnea praedicatio facta per Filium incarnatum, ut scriptum est: Multifarie multisque modis, olim loquens Deus patribus in prophetis, novissime locutus est nobis in [Col. 0709C] Filio (Hebr. I). Tuba aurea, vox ipsius Patris, qui ait: Hic est Filius meus, etc. (Matth. III.) Et iterum: Et clarificavi et iterum clarificabo (Joan. XII). Tuba vero argentea vox angelorum; tuba vero aerea, quam vocat Apostolus novissimam designat: quae ideo aerea dicitur, quia inflexibilis erit, et irrevocabilis diffinitiva sententia, qua dicetur, vel bonis: Venite, benedicti; vel malis: Ite, maledicti (Matth. XXV).

Propterea multae praedicatorum voces Spiritum sanctum attrahunt per devotionem, et os aperiunt in praedicatione. Unde Psalmista: Os meum aperui et attraxi spiritum, quia mandata tua desiderabam (Psal. CXVIII). Attrahit quippe praedicator oratione, devotione, bonis meritis, quandoque spiritum timoris: [Col. 0709D] et os suum aperit ad vocem judiciorum Dei, quae fiet super aquas, id est super illos, qui more fluentis aquae defluunt ad praecipitia voluptatis. Quandoque attrahit sibi spiritum pietatis, et os suum aperit ad vocem exercitationum: et hoc in virtute, id est per virtutem miraculorum, ne desperent, quos per timorem judiciorum increpaverat, cum non sit illius manus abbreviata, qui Lazarum suscitavit, et Petrum lacrymantem respexit. Plerumque vero attrahit sibi spiritum scientiae; et os suum aperit ad vocem mandatorum: et hoc in magnificentia, quia docet quomodo magnifice sciamus secundum Dei mandata conservari recte, in medio nationis hujus pravae et perversae. Multoties attrahit sibi spiritum fortitudinis; et os suum aperit [Col. 0710A] ad vocem comminationum, quae confringit cedros, nec simpliciter cedros, sed cedros Libani. Praedicat enim audacter illius comminationes, qui destruet spiritu oris sui, vel illos, qui cum venerint in profundum malorum contemnunt; vel eos, qui de meritis suis superbiunt et gloriantur. Illi sunt simpliciter cedri, isti vero cedri Libani. Aliquoties vero sibi attrahit spiritum consilii, ut aperiat os suum ad spirituale consilium: per quod interciditur flamma ignis, id est consensus, actus, et consuetudo peccati: quam quidem Dominus non exstinguit, sed interrumpit, id est intercidit, ne ignis, id est fomes peccati veniat usque ad consensum. Quandoque sibi attrahit spiritum intellectus, et os suum aperit ad vocem justificationum, ut concutiat desertum, [Col. 0710B] et desertum Cades. Praedicat enim secundum datum spiritum intellectus, quomodo per contritionem cordis, per confessionem oris, per poenitentiae laborem, justificantur animae, quas desertas a Deo peccata fecerant: quae vel nunquam bonae fuerant, vel post observantiam mandatorum a sancto legis recesserant. Primi quidem simpliciter deserta dicuntur; secundi vero deserta Cades. Cades quippe sanctum legis interpretatur. Nonnunquam vero attrahit sibi spiritum sapientiae, et aperit os suum ad vocem promissionum; ut praeparet cervos ad revelationem condensorum. Cervi quippe sunt viri sancti, qui venenosas malignorum spirituum repellunt et superant immissiones. Condensa vero sunt coelestis multitudo dulcedinis, de qua dictum est: Quam [Col. 0710C] magna multitudo dulcedinis tuae, Domine, quam abscondisti timentibus te! (Psal. XXX.) Et iterum: Oculus non vidit, Deus, absque te quae praeparasti diligentibus te (Isai. LXIV). Ad hanc multitudinem dulcedinis praeparat cervos Dei per vocem promissionum, quando proponit eis requiem sine labore, gaudium sine moerore, sine conflictu victoriam, sine defectu gloriam sempiternam. Amen.



SERMO XXII. DE SANCTISSIMA TRINITATE.

Cum verba philosophorum ampullosa, et ineptas eorum, qui magna loquuntur de minimis, verborum [Col. 0710D] phaleras, quorumdam fidelium corda pulsare viderem, meam cum caeteris motu capitis et narium contractione volens imperitiam consolari, vivebam, fateor, Pharisaeum, dicens intra me: si isti fidei promissum non irritassent, scirent utique cujus, et qualis est scientia quae tangit eos, quia peccatoris est. Sed quid in hoc mihi displicuit, nisi Christus loquens Samaritanae mulieri? Aquam quippe mulieris non sitiebat, ut ei deficeret, sed ut bajulam suam meliore fonte reficeret, quae prius portantis humeros onerabat. Viventem igitur in se, velut in speculo mirabilium Dei debet imaginem justus proponere, ut gravidas aquis hydrias vinum faciat coenantibus parturire. Ad hoc enim cibum Sareptanae mulieris Elias suscepit, ut cujus manus vix [Col. 0711A] farinae pugillum invenerat, oleum in lecytho, et farinam in hydria indesinenter postmodum possideret (III Reg. XVII). Sic solis civitas lingua Chanaan loquitur (Isai. XIX); et Abraham inter Chananaeos dives efficitur (Gen. XIII). Sic ut videat, prout viderat juxta fluvium Chobar, Ezechiel in campum egreditur; et oleaster insertus in olivis pullulat, fructificat, et fecundatur (Ezech. III). Sic aurea vasa furamur Aegyptiis, sic Hebraeo servit proselytus abscissis unguibus et rasis capillis. Sic sibi copulat Moyses Aethiopissam, Osee meretricem. Unde in Deuteronomio scriptum est: Si egressus fueris ad pugnam contra inimicos tuos et tradiderit eos Dominus Deus tuus in manus tuas, captivosque duxeris, et videris in numero captivorum mulierem pulchram, [Col. 0711B] et adamaveris eam, voluerisque eam habere uxorem, introduces in domum tuam. Quae radet caesariem, et circumcidet ungues, et deponet vestem, in qua capta est; sedensque in domo tua flebit patrem et matrem suam uno mense, et postea intrabis ad eam, dormiesque cum ea, et erit uxor tua (Deut. XXI). Egressi sunt namque ad pugnam doctores ecclesiastici contra inimicos suos, cum armati gladio spiritus, quod est verbum Dei, ad subvertenda mundanae sapientiae dogmata processerunt: Arma, inquit Apostolus, militiae nostrae, non carnalia, sed potentia Deo, ad destructionem munitionum, consilia destruentes, et omnem altitudinem extollentem se adversus scientiam Dei, et in captivitatem redigentes omnem intellectum [Col. 0711C] in obsequium Christi (I Cor. X).

Quia ergo tradidit Dominus hos inimicos nostros in manus servorum suorum, viamque fecit in mari equis suis, in luto aquarum multarum, in numero captivorum pulchra mulier adamatur cum in scriptis peregrinis aliqua utilis doctrina, quae placeat, reperitur. Quam si quis ex nobis ducere velit uxorem, domesticamque sibi facere, non prohibetur; si tamen puella rasa caesarie, et circumcisis unguibus deponat vestem in qua capta est, sedensque apud nos fleat patrem et matrem suam uno mense. Raditur quippe caesarie, et unguibus circumciditur, cum si quid apud eam superfluum est, resecatur. Vestem deponit, in qua capta est, cum tumoris nudatur superficie, qua apud progenitores tota vestiebatur: [Col. 0711D] qui utique dicentes se sapientes, in doctrinis suis magni sibi videbantur, nec humiliter loqui noverant, etiam quae veraciter sentiebant. Sub alio ergo habitu introducitur ad nos mulier ista, cum eorum dicta utilia sine supercilio legimus, et cum sobria gravitate proferimus. Sedens tamen apud nos flet patrem et matrem suam, eos videlicet, a quibus edita est, cum legentes, ut tantorum virorum perditionem doleant, ad misericordiam flectit. Sic enim dici solet laeta epistola, quae laetos facit, et fovea caeca, quae intus deprehensis visum subtrahit. Et Spiritus sanctus postulare pro sanctis dicitur, quia quos repleverit, postulantes facit. Sic quoque et haec mulier plangit apud nos parentes suos, cum plangere nos compellit; et ea stimulante, [Col. 0712A] quorum miramur ingenium, dolemus exitium. Per mensem vero, in quo lunae cursus completur crescendo et decrescendo, humanae vitae mutabilitas designatur. Mense autem integro deflentur, qui cum nihil unquam egerint, per quod iram evaderent sempiternam, tota vita sua steriles fuisse planguntur. Non praeteribo, qualiter beatus Augustinus in libro De doctrina Christiana huic nostro sensui conveniat, docens, mulierem ex hostibus captam, et in matrimonium posse recipi, et tamen de progenitorum salvatione non posse praesumi. »Quisquis, ait, bonus verusque Christianus est, Domini sui esse intelligat, ubicunque invenerit veritatem, quam conferens et agnoscens etiam in litteris sacris superstitiosa figmenta repudiet, doleatque homines, [Col. 0712B] qui cognoscentes Deum, non ut Deum glorificaverunt, aut gratias egerunt; sed evanuerunt in cogitationibus suis, et obscuratum est insipiens cor eorum. Dicentes enim se esse sapientes, stulti facti sunt.« Puto, in his verbis satis apparet, apud mulierem captivam, videlicet apud philosophorum doctrinam, cum in nostrum conjugium transit, quae sit unguium circumcisio, rasio capillorum, dum superstitiosa repudiantur figmenta: quis sit etiam parentum luctus, dum dolemus homines, qui cum divino munere ad ipsius divinitatis notitiam sint assumpti, propter superbiam tamen ad insipientiam sunt redacti.

Quid igitur aliud agit servus Dei, cum sensus mysticos [Col. 0712C] de libris philosophorum conservis elicit; quam si aquam de petra, et oleum de saxo durissimo nobis propinet? Si sic igitur artibus uti voluerit, ut non fruatur eis, a labore suo confundi non poterit, quia tanta erat gloria cherub, ut sonitus alarum ejus audiretur etiam in atrio exteriori. Neque enim propter se debent diligi; quia congruum non est ipsis frui; sed quod bonum sit uti, probat auctoritas, docet ratio, monet opus, cogit necessitas. Aemulari siquidem, prout possumus, opera Christi, nec duntaxat bonis, sed etiam malis rebus debemus bene uti. Omnia enim nostra, nos Christi, Christus vero Dei. Et ut de necessitate aliquid disseramus; scire debemus, quia sine rerum et vocum significatione nemo perfecte theologus esse [Col. 0712D] potest. Caeteras siquidem artes in hoc theologia praecellit; quod voces sine rebus, vel res sine vocibus significant. In ista vero non tantum voces, sed etiam res significativae sunt. Proprietas autem vocum in duobus consistit, in prolatione et significatione. Prolatio ad grammaticam, significatio ad dialecticam, utraque vero spectat ad rhetoricam. Similiter et rerum significatio in duobus consistit, in forma scilicet et natura: forma, quantum in exteriori dispositione; natura, quantum in interiori qualitate. Forma ergo in quatuor agnoscitur, in numero, in mensura, in proportione et motu. Numerus ad arithmeticam, mensura ad geometriam, proportio ad musicam, motus ad astronomiam, nam natura spectat ad physicam. Cum igitur Deus, quod esset et [Col. 0713A] quid esset, vel non esset, mundo palam facere dignaretur, in artibus suae cognitionis primordia praelibavit, ut in ipsis cognoscerent eum per rationem, qui nondum meruerant per inspirationem. Nam rationem dedit Deus cunctis. Sed qualiter in istis per rationem cognitus sit, videamus:

Duobus modis Deum cognoverunt philosophi per rationem, vel in iis quae erant in se, vel in iis quae erant extra se. Unde Apostolus de illa cognitione, qua cognoverunt Deum in se, dicit: Quod cognitum Dei, manifestum est in illis, Deus enim illis revelavit (Rom. I). Quod cognitum est, inquit, Dei. Non enim plene cognitus est Deus, sicut nec totus ignotus. Non enim plene cognosci voluit, ut fides haberet meritum; nec totus abscondi, ne infidelitas inveniret [Col. 0713B] locum: et sic manifestum est in illis. Non ait, illis, ut de cognitione, qua cognoverunt Deum extra se, dicit: Invisibilia mundi a creatura mundi, per ea quae facta sunt intellecta conspiciuntur (ibid.). Sed quia cum Deum cognovissent, non sicut Deum glorificaverunt, aut gratias egerunt; ideo evanuerunt in cogitationibus suis: et dicentes se esse sapientes, stulti facti sunt. In iis itaque quae erant extra se, cognoverunt Deum quibusdam probabilibus et necessariis argumentis; in quibus summae Trinitatis apparet vestigium, non probabiliter tantum, sed necessario probatum, sicut in illa geometrica propositione demonstratur aperte; quae sic proponitur illis, qui sibi vindicant hanc artem.

Ex data recta linea triangulum aequilaterum constituere. [Col. 0713C] In quo nobis primo considerandum est quid et quomodo probare nititur, et ex quibus infert quod probatur. Ex proposita siquidem linea, quam nullius argumentationis ratio probaverat, sed forte sine medio de medio facta quasi per se subsistens, tales et tali modo sibi petit lineas ordinari ut ab aequalitate primae non discrepent; et matrem omnium figurarum (triangulum loquor), constituant. Omnibus siquidem figuris dignior triangulus invenitur, qui quadrati vel circuli, vel figurae cujuslibet rationem probat. Nam in propositione proposita non triangulus, sed trianguli linearum aequalitas in circulis comprobatur, ut cujuslibet trianguli rectum vel acutum, vel obtusum angulum proponentis differentia [Col. 0713D] dignoscatur. Nam aequilaterus triangulus sicut lineas, sic angulos praetendit aequales. Sed nunc sacramentum trianguli videamus. In triangulo tres lineae sic aemulantur unitatem, et ad invicem uniuntur et accedunt ad se, ut fiat illis simile esse. Unde talis est in eo singularitas, ut nec augeri, vel minui, nec subtrahi quidquam possit ab eo, alioqui vel circulos, quibus probatur, excedit, si quid augeatur; vel ad circulorum circumferentias non perveniet, si quid minuatur; vel totus destruetur, si quid subtrahatur.

Talis tamen in lineis pluralitas comprobatur, ut haec non sit illa, vel tertia, vel econverso, alioqui non esset aequilaterus, cum nihil sit illud, cui est aequale, sed est unus aperte triangulus ille sine [Col. 0714A] divisione trinitatis, trinus vero sine confusione unitatis. Non est enim in eo singularitas imperfecta, nec pluralitas superflua, quia nec imperfectionem ostendit in lineis, cum nihil minus habeant singula; nec superfluam geminationem in toto, cum nulla sint ibi imperfecta. Unde patet quod nulla est ibi partium dissimilitudo; non est etiam ibi collectio diversorum, quia non est turba. Non enim hoc vocabulum, Triangulus, nomen est collectivum: alioqui grammatice diceretur: triangulus sunt. Nec est ibi membrorum corporea compositio, quia non est corpus. Si enim corpus esset, constaret ex superficiebus. Probatur autem sic linearum aequalitas. Propositae lineae quae vocetur a, talis circumducatur circulus, cujus finem circumferentia tangat, et [Col. 0714B] centrum in capite ponat. Addatur etiam et secundus in quo ratio conversa discernatur, et vocetur b, et a capite datae lineae protrahatur secunda linea ad locum ad quem circuli conveniunt, quae vocetur c, et probatur secunda a prima hoc modo: a et b a centro ad circumferentiam procedunt. Ergo b est aequalis a. Tertia vero, id est c, a prima et secunda probatur quadam argumentatione, quam logici vocant a primo, ad ultimum, boc modo: a est aequalis b, quia hoc jam probatum erat. Sed a est aequalis c, quia a centro veniunt ad circumferentiam. Ergo b est aequalis c. Hoc autem totum dixi, ut scias, quod prima linea a nulla probatur; secunda a prima; tertia vero probatur ab utraque. Sed quando aliqua figura ab alia probatur; quid aliud quam esse suum contrahit ab illa, [Col. 0714C] per quam sic esse, sicut est, comprobatur? Sed jam superest, ut veritatem signi signo veritatis comparemus. Sicut in triangulo pluralitatem in lineis, singularitatem in figura, sic in summa Trinitate et unitatem in substantia, et trinitatem in personis confitemur. Sicut nec addere, nec augere, nec minuere triangulo debere aliquid diximus, ita nec summae Trinitati. Augemus enim si Patrem majorem dicimus, quam Filium, vel Spiritum sanctum. Minuimus, si Filium minorem, quam Patrem vel Spiritum sanctum, dicamus: subtrahimus autem, si unam tantum personam et non tres personas credamus. Pluralitatem vero sicut in lineis, sic in personis assignamus. Sicut enim a non est b, vel c: nec b, a vel c: [Col. 0714D] nec c, a vel b: ita Pater non est Filius, vel Spiritus sanctus; nec Filius Pater vel Spiritus sanctus; nec Spiritus sanctus Pater vel Filius.

Et sicut lineae aequales sunt ad invicem, ita et personae. Qualis enim Pater, talis Filius, et Spiritus sanctus, et e converso. Sicut autem nec compositionem membrorum corpoream, nec dissimilitudinem partium, nec collectionem diversorum, illic esse demonstravimus; sic profecto nec ibi, quia sancta Trinitas nec est turba, nec corpus, nec imperfectionem in personis, nec superfluam geminationem habet in toto; sed est Deus unus sine divisione Trinitatis, trinus sine confusione unitatis. Sicut vero prima linearum a nulla, secunda a prima, tertia ab utraque; sic prima personarum, id [Col. 0715A] est Pater, a nullo; secunda vero, id est Filius, a Patre; tertia autem, id est Spiritus sanctus, ab utroque. Sicut autem aequalitas trianguli ex duobus circulis sic ad invicem ordinatis, ut alter in alterius medio collocetur; sic et sanctae Trinitatis veritas ex duobus Testamentis (quorum alterum in altero intelligitur), novo scilicet et veteri, comprobatur: quorum dispositionem Ezechiel contemplatus, ait: Et erat rota in medio rotae (Ezech. I). Rotam autem in medio rotae esse, est unum testamentum intelligi in altero. Ad Trinitatem igitur comprobandam de primo Testamento, quasi de primo circulo, potest hoc argumentum adduci, Psalmista docente: Verbo Domini coeli firmati sunt, et Spiritu oris ejus omnis virtus eorum (Psal. XXXII). Per Verbum [Col. 0715B] Filium, per Dominum Patrem, per Spiritum oris ejus Spiritum sanctum significare debemus. Sed quoniam per Filium et Spiritum sanctum, sicut per Patrem, coeli, et omnis virtus eorum, firmati sunt, patet in personis aequalitas. Singularitatem vero substantiae ejus testamenti lator probat Dominus. Audi, Israel, Deus tuus, Deus unus est (Deut. VI). De secundo vero Testamento, quasi de secundo circulo, ipsa veritas eamdem pluralitatem probat, praecipiens discipulis, et dicens: Ite, baptizantes in nomine Patris, et Filii et Spiritus sancti (Matth. XXVIII). In nomine, ait, non in nominibus, ut ostendat unum nomen esse Patris, et Filii, et Spiritus sancti. Sed et apertius personarum pluralitas [Col. 0715C] ostensa est, ubi baptizato Domino Spiritus sanctus in similitudinem columbae super eum descendit; et vox Patris audita est: Hic est Filius meus dilectus (Matth. III). Substantiae vero singularitatem ipsa etiam veritas comprobat dicens: Ego et Pater unum sumus (Joan. XX). Huic nostrae assertioni illud ineffabile nomen quod tetragrammaton vocant, eo quod ex quatuor constet figuris, videlicet, jod, he, van, he, apertissime suffragari videtur. Nam litterae istae simul conjunctae nomen unum efficiunt, quod essentiam divinam praefigurat, videlicet je ve. Distinctae vero per tres distinctiones tria efficiunt nomina, quae tres designant hypostases, ut sit prima distinctio je, secunda eu, tertia ve.

Quod autem conjunctae litterae essentiam divinam [Col. 0715D] significent, vel distinctae, hypostases, ex litterarum interpretationibus potest perpendi. Jod, enim principium, he, vita, vau ipsa, heth, vivacitas interpretatur. Dicatur ergo je ve, id est principium vitae ipsa vivacitas, ut sit sensus, ipsa omnium rerum vivacitas est principium vitae temporalis et aeternae. Omnia enim per ipsum vivunt, qui est ipsa rerum vivacitas; et haec est sola divina essentia. Prima vero litterarum distinctio, scilicet je, interpretatur principium vitae. Istud Patri proprie ideo convenit, quia hoc vocabulum principium modis omnibus Patri congruit: Pater enim est totius Trinitatis principium. Principium Filii, quia Filius a Patre est generatione; principium Spiritus sancti, quia ab ipso est processione vel spiratione. [Col. 0716A] Principium etiam est ad creaturas. Hoc de Filio, hoc de Spiritu sancto dici non potest. Filius enim non est principium Patris, sed Spiritus sancti, et ad creaturas. Spiritus vero sanctus nec Patris nec Filii est principium, sed principium dicitur ad creaturas. Licet ergo Pater, et Filius, et Spiritus sanctus sint unum principium, tamen autonomastice Patri convenit, quod de ipso omnimodis praedicatur, non de Filio, nec de Spiritu sancto. Secunda distinctio, il est eu, vita ipsa interpretatur; et haec Filio ideo proprie convenit, quia ipse hoc vocabulum vita, sibi singulariter appropriat, ubi ait: Ego sum via, veritas, et vita (Joan. XIV). Unde Apostolus: Cum enim Christus apparuerit vita vestra, tunc et vos apparebitis cum ipso in gloria (Colos. [Col. 0716B] III). Nam licet una sit vita Pater et Filius et Spiritus sanctus, Filius tamen unione deitatis animae et carnis, aliter et quodam utiliori modo factus est omnium vita. In hoc enim quod Deus erat, temporalem contulit homini vitam, quoniam ipse est; sed per illam quam diximus unionem vitam contulit ei sempiternam, quoniam sine fine beatus est. Omnimodo igitur de Filio praedicatur hoc vocabulum vita. Tertia distinctio, id est ve, interpretatur ipsa vivacitas, et haec Spiritui sancto proprie convenit, quo omnia vegetantur et foventur, ut suo calore vivant. Ipse enim est ardor Patris et Filii. Hinc scriptum est: Spiritus Domini ferebatur super aquas (Gen. I); vel sicut habet alia translatio, incubabat [Col. 0716C] aquis, sicut mater ovis incubat, ut ea vivificet. Hinc etiam Ezechiel ait: Hoc dicit Dominus Deus ossibus his: Ecce ego mittam in vos spiritum, et vivetis (Ezech. XXXVII). Et paulo post: A quatuor ventis veni, spiritus, et insuffla super interfectos istos, et reviviscent (ibid.). Ut quomodo in prima conditione hominis insufflavit Deus in faciem ejus, et factus est homo in animam viventem, sic et conditio secunda, resurrectio mortuorum, insufflante spiritu vivificetur. Bene ergo Spiritus sanctus dicitur ipsa vivacitas; nam sicut in prima, sic in secunda conditione inspirante cuncta sancto Spiritu vivificata sunt, quia cunctorum est ipsa vivacitas.

Cum igitur decem sint nomina, quorum alia divinam significant essentiam, alia personarum pluralitatem, [Col. 0716D] ut testatur Hebraea veritas, istud inter alia ideo dignius invenitur, et adeo, ut in lamina aurea in fronte sacerdotis portaretur; quod ipsum, sicut dictum est, utrumque, scilicet unitatem essentiae, et trinitatem significat personarum. Haec enim sunt nomina, quae essentiam repraesentant: Saddai, quem robustum, et ad omnia sufficientem accipere possumus; secundum El, quod Deus sive fortis interpretatur. Deinde Eloi et Eloe, quod et ipsum Deus dicitur: quintum Sabaoth, quod virtutum, vel exercituum Septuaginta transtulerunt, sextum Je, je, quod in Exodo dicitur: Qui est, misit me ad vos (Exod. III): septimum Iah, quod in Halleluiah, extremam syllabam sonat, et invisibilis dicitur. Unde Halleluiah, laudate invisibilem, [Col. 0717A] interpretatur. Octavum vero, quod est, Elohim, idem est, ac si dicerem, Dii nostri, et cujus singulare est Eloah. Similiter cum dico Adonai, idem est ac si dicam Dominum, cujus singulare est Adon. Unde ubi nos in Psalmo dicimus: Ego dixi, Dii estis (Psal. LXXXI), Hebraeus habet, Elohim maten, id est Dii estis. Hinc etiam Laban ad Jacob ait: Cur furatus es elohim (Gen. XXXI), id est deos meos. Et Moyses: Non habebis elohim elim (Exod. XX), id est deos alienos. Lot quoque illos duos, qui cum eo loquebantur, angelos, Adonai appellavit, id est Domini mei. Quod tamen ista nomina cum verbo singulari plerumque junguntur, ad hoc fieri credimus, ut sic unus Deus in tribus personis demonstretur, tum ut personarum pluralitas per [Col. 0717B] haec nomina monstretur. Aperte etiam cum verbo plurali ponuntur in Hebraico plerumque. Unde cum dixisset Dominus ad Jacob: Surge et ascende in Bethel, et habita ibi; et fac altare Deo, qui apparuit tibi (Gen. XXXV), hic singulariter ponitur, Eloe nigla, id est Deus apparuit. Sed cum postea Scriptura dicit, quod Jacob aedificavit ibi altare, et appellavit nomen loci Bethel, quia ibi apparuit ei Dominus, cum fugeret fratrem suum, hoc in Hebraico pluraliter ponitur. Habetur quippe, Elohim niglam, quod pluraliter dicitur, apparuerunt. Nam si singulariter dicere vellet, nigla id est apparuit, posuisset. Similiter quando David Deum laudans diceret: Quae est, ut populus tuus, gens in terra, propter quam [Col. 0717C] ivit Deus, ut redimeret eam sibi in populum (II Reg. VII), hic et Deus et ivit in Hebraico pluraliter ponitur, scilicet Elohim alchu, quod iverunt significat, cujus singulare est halac, id est ivit. Manifeste ergo ostensum est quod quaedam Hebraica nomina unitatem essentiae, quaedam significant pluralitatem personarum. Istud vero nomen tetragrammaton, eo quod utrumque, sicut dictum est, praefigurat, caeteris dignius invenitur: quod de triangulo diximus, in hujus significatione nominis plenissime reperitur. Sed et modo talis inter eosdem circulos triangulus proponatur, cujus linea tantum secunda b, minio superinducatur: quaero a geometra, utrum in triangulo eadem singularitas in figura, vel pluralitas in lineis remanserit: utrum [Col. 0717D] quantitas vel ratio trianguli mutata sit, utrum augmentum vel diminutionem receperit. Si enim non sit eadem singularitas, quae prius, plures sunt figurae: si major sit pluralitas, non est triangulus. Si quantitatem excessit, excedit circulos; si diminutionem, non pervenit ad eos

Unde patet quod eadem singularitas, pluralitas, et quantitas, mutata non fuit. Non minima nostrae fidei nobis hic triangulus sacramenta ostendit, quia quamvis Pater, et Filius, et Spiritus sanctus unum sint in essentia, solus tamen filius rubore carnis sic superinduci potuit; ut in nullo diminutionem pateretur Trinitas, nec essentiae divideretur unitas, nec augmenti superfluitatem reciperet, nec imperfectionis detrimentum.

[Col. 0718A] Sicut autem hujus sanctae Trinitatis vestigium, et verae fidei sacramentum, et rationem quae erat extra se necessario confirmavit, ita per rationem quae erat intra se, confirmare potuit, triplicem in anima considerans virtutem, et eas non a seipso, sed a Deo, se recepisse non ambigens, rationem scilicet, et sapientiam et amorem. Consideravit enim, quod ex ratione nascebatur sapientia. Ideo enim bruta animalia non sunt susceptibilia disciplinae, quia rationabilia non sunt; et placuit ei sapientia sua, quae a brutis animalibus eum dividebat; et dilexit eam, et consideravit, unde amor ille, quo ille diligebat sapientiam suam, procederet, et vidit quia ex ipsa ratione et sapientia. Rationabile enim est, et viri sapientis, ut diligat sapientiam suam.

[Col. 0718B] Consideravit ergo tria in se: rationem, quae erat quaedam vis animae, quasi a nullo subsistens; sapientiam, quae nascebatur a ratione; amorem, qui procedebat ex utraque: et haec eadem in Deo contemplatus est. Non enim erat congruum, ut impotens diceretur Deus, qui sibi rationis potentiam dederat; nec stultus, qui sic ordinate et sapienter sapientiam ex ratione infuderat; nec habens odio sapientiam suam, cum hoc ex humana stultitia procedebat: sed aperte cognitio in Deo potentiam, et sapientiam, et benignitatem declarat. Et quoniam nihil in Deo diversum ausus est confiteri, nec verum erat: sed unum est totum quod est essentiae, unitatem in Trinitate illa compulsus est ex ratione adorare. [Col. 0718C] Et iterum, cum nihil esset imperfectum in Deo, nec superfluam geminationem in se habebat, nullam in eo partium dissimilitudinem ausus est adorare: sed sicut illam personam, quae a nullo erat; sic et Filium, qui est a Patre; vel Spiritum sanctum, qui est ab utroque, Deum credidit sine dubio esse. Quia tamen unum in se erant illae tres personae, non ipsas tres Deos, sed unum oportuit eum credere. His igitur cognitis, non minus devotus quam fidelis, quaesivit nomina, quibus ad memoriam tres illas personas et facilius revocaret, et devotus adoraret. Et sicut inter homines videbat, quia pater dicebatur ille, a quo filius erat; filius vero, qui erat a patre, Patrem et Filium nominavit: nec matrem vel filiam nominare voluit illum, in quo nihil femineum [Col. 0718D] cognoscebat. Spiritum vero sanctum, qui erat ab utroque, et utriusque nomen assignavit, ut ex hoc ipso procedere dignosceretur ex utroque. Pater enim spiritus, et Filius; Pater sanctus, et Filius; unde Spiritum sanctum sic voluit appellare. Notanda tamen differentia inter haec quae in se cognovit, et illas tres personas, quas extra se contemplatus est. Nam illa quae sunt in homine, adesse possunt et abesse, praeter subjecti corruptionem: aliqua eorum dico, etsi non omnia, et animam etiam secundum majus aut minus afficiunt. In Deo vero quidquid est, et vere est, et essentialiter est: et unum est totum quod est. Unde patet quod in trianguli ratione familiarius Trinitatis invenies sacramentum. Sic igitur per triangulum in fide confirmamur: sed [Col. 0719A] non minus, si inspicias diligenter, in moribus informamur. Quia enim nos non tantum in anima gloriari, sed etiam corpus humilitatis nostrae configurari corpori claritatis Christi credimus et confitemur: utrumque nostrum hominem, exteriorem per opera, per affectiones interiorem, Deo commendare debemus. Quod tunc digne fiet, si diversas actiones diversis ita compaginamus virtutibus, ut quibusdam perfectionis circulis nobis impressis coronam aemulari perpetuam cognoscamus. Quatuor enim affectiones animi manifestum est esse, quibus si quatuor principales virtutes conjunxeris, quemdam vitae perfectionis circulum expriment, quem Dominus in coronam interiori tuo homini commutabit. Debent enim adinvicem quatuor illae [Col. 0719B] virtutes copulari, quia humanarum rerum vera perfectio illa est, quae novit prudentiae lumen, temperantiae decus, fortitudinis robur, justitiae sanctitatem. Sicut enim ait Jacobus in Epistola sua: Qui in uno offenderit, factus est omnium reus (Jacob. II). Prudentia siquidem sine fortitudine, est quasi gladius in manu contracti; fortitudo vero sine prudentia, quasi gladius in manu furiosi. Rursus sine fortitudine diu stare non potest homo, cum justificari hominem, sit mortificari carnem. Nec etiam stare potest justitia sine temperantia, cum scriptum sit: Fili, ne sis nimium justus (Eccli. VII). Insuper et prudentia sine temperantia non permanet, quia scriptum est. Non plus sapere, quam oportet sapere; sed sapere ad sobrietatem (Rom. XII).

[Col. 0719C] Sed quando scit homo quid debeat facere, et facit quod scit, vere justus est, si tamen per temperantiam justitia moderetur. Debet enim prudentia esse et justa, et fortis, et temperata. Similiter justitia fortis, et prudens, et temperata; fortitudo autem prudens, et justa et temperata: temperantia vero prudens, et fortis et justa. Ut igitur virtutes istae perfectionis circulum perficiant, debent in te quatuor affectionibus, quasi quodam bitumine colligari, id est tristitia, et desiderio, laetitia et timore. Prudentiam siquidem temperantiae ligat tristitia. Qui enim sapiens est, magis diligit domum luctus quam gaudii, sciens, quod vanitas vanitatum, et omnia vanitas; sicut scriptum est: Qui apponit scientiam, [Col. 0719D] apponit et dolorem (Eccle. I). Et quia ipsa tristitia ad temperantiam pertineat, ipsa carnis maceratio docet. Si enim gastrimargia luxuriam movet et gaudium, juxta illud: Sedit populus manducare et bibere, et surrexerunt ludere (Exod. XXXII); non incongrue temperantiae, quae gastrimargiae opponitur, tristitia copulatur. Prudentiam vero fortitudini conjungit desiderium. Libenter enim audit et operatur homo, quae diligit: nihil amanti difficile est. Quidquid agit homo, grave videtur, si displiceat, sicut econtrario leve, si placeat. Ad percipiendam vero disciplinam frustra aures carnis accommodat, qui cordis aurem obturat. Fortitudini justitiam ligat laetitia. Nam ex mentis fortitudine procedit, illa operis hilaritas, quae justitiam operatur, sicut scriptum [Col. 0720A] est: Hilarem enim datorem diligit Deus (II Cor. IX). Justitiae vero temperantiam copulat timor, illum dico, quem filialem dicimus, non servilem. Nam servilem virtus consummata repellit, sicut scriptum est: Perfecta charitas foras mittit timorem (I Joan. IV). Filialem vero semper accendit et auget, sicut de eodem timore scriptum est: Beatus homo, qui semper est pavidus (Prov. XXVIII). Debet tamen etiam timor iste per justitiae regulam ita moderari, ne pusillanimitatem incurramus, vel desperationem, quia scriptum est: Nunquam timor malus est, nisi quando nimius est. Si sic igitur temperetur justitia temperantiae, justitiam proculdubio timor copulabit.

Ut igitur haec sub compendio repetamus, diximus [Col. 0720B] quia primum perfectionis circulum perficit temperantia prudentiae per tristitiam, prudentia fortitudini per desiderium, fortitudo justitiae per laetitiam, justitia temperantiae solidata per timorem. Similiter et secundum exteriorem nostrum hominem perfectum reddentem circulum investigare poterimus, si quatuor bonorum operum genera virtutibus eisdem copulemus. Quisquis enim in actibus suis perfectus esse desiderat, totus esse debet in consiliis, in remediis, obsequiis, subsidiis. In consiliis, si nosse suum in utilitatem proximorum effundat; in obsequiis, si beneficiis eos praeveniat; in subsidiis, si in negotiis eorum tractandis terrorem divitum non pertimescat; in remediis, si in necessitatibus eorum etiam manus proprias imponat. [Col. 0720C] Non enim tantum verba, vel nostra, sed etiam nos ipsos proximis effundere funditus est necesse. Consilia igitur subsidiis ligat prudentia; sapientis enim est, et scire consilia et dare, et causas aliorum tractare. Subsidia obsequiis ligat fortitudo; magnanimi enim est vultus potentium non formidare, et sua caeteris communicare. Obsequia remediis ligat justitia, quia solius viri justi est, se et sua proximis impendere. Remedia consiliis ligat temperantia; consilia enim et remedia, quibus praevenit alios, sic debet homo per temperantiam moderari, ut nec proximos propter se, nec se propter proximos parvipendat. Ecce, ni fallor, duos habes circulos: alter quorum nec totus intra, nec totus extra alterum [Col. 0720D] invenitur. In parte enim conveniunt, et in parte differunt. In illa igitur parte, qua conveniunt, id est in quatuor virtutibus, alter in altero comprehenditur; in illa vero parte qua differunt, quasi extra alterum alter invenitur. Tales enim oportuit inveniri. Et ex his duobus circulis triplicem humanae vitae perpendere potes utilitatem, per quam utilis debet esse homo Deo, sibi, et proximo. Deo per simplicitatem vel innocentiam; quae utrumque hominem Deo commendans, quasi utriusque circuli circumferentias tangit; ideo maxime, quod ex quatuor virtutibus, quas in utroque circulo assignamus, habeatur. Sibi per sobrietatem, quae exteriorem hominem debilitat, et interiorem confortat; et ex timore et desiderio proveniens, quasi proximi circuli [Col. 0721A] circumferentiam tangit; proximo per pietatem, ex qua consilia, obsequia, subsidia, remedia, proveniunt. Unde quasi secundi circuli circumferentiam tangit, et est quasi data linea simplicitas, propter quam habendam duos circulos impressisti. Sed quoniam sola simplicitas perfectionem non facit; quia scriptum est: Ephraim columba seducta, non habens cor (Ose. VII), per columbam profecto designans simplicitatem, debuit perfectionis triangulus perfici per pietatem et sobrietatem.

Si igitur haec omnia, quae simplici sermone vix teneri poterant, per exemplum suppositum, non semel, sed saepe, non ore, sed corde ruminando retractentur, quid aliud quam trianguli hujus perfectio in tenuissimo pulvere compingetur? Solet enim per [Col. 0721B] pulverem, operum nostrorum retractatio designari; sicut in Exodo legitur, Domino dicente ad Moysen: Sume tibi, ait, aromata, stacten et onycha, galbanum boni odoris, et thus lucidissimum, aequalis ponderis erunt omnia: faciesque thymiama compositum opere unguentarii, mixtum diligenter, et purum, et sanctificatione dignissimum. Cumque in tenuissimum pulverem universa contuderis, pones ex eo coram tabernaculo testimonii (Exod. XXX). »Thymiama, ait Gregorius [(19) 1Kb] , ex aromatibus compositum facimus, cum in altari cordis virtutum multiplicitate redolemus. In tenuissimum vero pulverem aromata universa conterimus, cum bona nostra in pilo cordis occulta discussione retractamus. Aromata enim in [Col. 0721C] pulverem redigere, est virtutes recogitando terere.« In pulverem virtutes depingit, qui se pulverem esse non ambigit. In pulvere pietatem depingebat, qui Sodomitis et Gomorrhaeis compassus, humiliter Domino dicebat: Loquar ad Dominum meum, cum sim pulvis et cinis (Gen. XVIII). Et propheta: Memento, Domine, quoniam pulvis sumus (Psal. CII). Frustra enim se exercet in virtutibus, qui adhuc inflatus per superbiam, se pulverem esse non recordatur. Det Deus Pater, ut ita virtutes universas in pulverem possimus redigere, ut perfectionis circulis nobis impressis coronam perpetuam mereamur habere, praestante Domino nostro Jesu Christo, qui vivit et regnat cum Deo Patre in unitate Spiritus sancti Deus, per omnia saecula saeculorum. Amen.



SERMO XXIII. IN NATIVITATE S. JOANNIS BAPTISTAE.
[Col. 0721D]

Benedixit Dominus Isaac, et habitavit ad puteum visionis (Gen. XXV). Fidelis sermo, et omni acceptione dignus: Isaac quidem ad praemium, nobis ad meritum, omnibus ad exemplum. Si enim nobis a Deo daretur intelligi, quae sit visio Isaiae filii Amos (Isai. I), quis liber visionum Nahum (Nahum I); quae sint illae, quas vidit Ezechiel (Ezech. I), mirabiles visiones Dei; quae tandem omnium oracula prophetarum, qui olim Videntes dicebantur; aliquando et hoc daretur intelligi, qua benedictione dignus sit, qui habitat ad puteum visionis. Visiones [Col. 0722A] quippe prophetarum, pro suorum profunditate mysteriorum, puteis comparantur. Sed cum vas meum ad aquas visionis porto, videor antiquum illud renovare proverbium: Ecce Saul inter prophetas. Quis enim mihi det, vel saltem transire juxta puteum visionis? Supervenientes allophylos formido, qui solent terra puteos adimplere (I Reg. XI). Deficit insuper aqua de utre, quia vas fictile et confractum, sine ligatura et operculo porto, nec in quo hauriam habeo, et puteus altus est. Propter hoc facta est anima mea sicut terra sine aqua Deo; et sicut Agar fugiens et sitiens in deserto, tanto longe facta est, et peregrina ab Abraham, quanto in longinquam regionem descendit pascere porcos. Heu mihi, quia incolatus meus prolongatus est, habitavi cum habitantibus [Col. 0722B] Cedar; multum incola fuit (Psal. CXIX), vel quod idem est, facta est anima mea. Sed hoc parum mihi. Nam in Cedar habitavi cum habitantibus Cedar: quippe qui moram feci in tenebris peccatorum, quem toties excaecaverunt per ignorantiam squamae Pauli, calidum stercus hirundinum per cupiditatem, Dalila per voluptatem, cum populo qui habitat in tenebris, et habitante in regione umbrae mortis, non potuit mihi lux oriri, nec sol justitiae, nec habitare potui ad puteum visionis; tamen fiduciam habens in illum, qui aperuit oculos sitientis Agar, ut videret puteum visionis aquae vivae, aperiet oculos meos, ut nobis pariter et vobis, imo et camelis nostris aquam hauriam, et potum tribuam de puteo visionis. Nam ad hoc ut oculi nostri aperiantur, [Col. 0722C] posuit lucernam Dominus super candelabrum, ut caecos illuminaret, domos everteret, drachmam perditam inveniret. Hinc scriptum est: Erat Joannes lucerna ardens et lucens (Joan. V). Ardens sibi, sed lucens proximo. Et tanto clarior, quanto per ipsum nobis omnem viam justitiae Dominus declaravit. Nam cum alia via justitiae propalata sit patriarchis, alia prophetis, alia apostolis, alia martyribus, alia confessoribus, alia virginibus, alia eremitis, breve fecit Dominus omnium in Joanne justitiae compendium semitarum.

Hac igitur lucerna praeeunte et praevia oculos aperiam, ut videam puteum visionis, et hauriam vobis aquam: si tamen vas meum dignetur implere, [Col. 0722D] qui dixit: Aperi os tuum, et implebo illud (Psal. LXXX). Multa quidem puteorum colligimus mysteria de sacris Scripturis, quorum alia benedictione, alia vero digna sunt admiratione. Legimus enim quod Jeremias funibus submissus in puteum, aliis tandem funibus de pannis factis veteribus emissus est. Res mira, et omni admiratione digna! Si sic natat elephas, quomodo pertransibit agnus? Si justus vix salvabitur, impius et peccator ubi parebunt? Si enim usque ad excelsum Domini, (sic enim Jeremias interpretatur), perveniunt aquae, quis minor eo poterit tutus esse? Nobis enim hoc ponitur ad exemplum, quia multoties circumptectuntur [Col. 0723A] nos funes peccatorum, et in tantam abyssum peccatorum submittunt, ut clamare merito cum Psalmista debeamus: Non me demergat tempestas aquae, nec absorbeat me profundum, neque urgeat super me puteus os suum (Psal. LXVIII). Sed pannis veteribus emittuntur, qui antiquorum exemplo humilitatem paupertatis imitantur. Hinc est quod Moyses considerans pariter et cognoscens, quod qui ambulat in tenebris, nescit quo vadat, et per hoc cadit in puteum, dum fugeret ab Aegypto, et veniret in desertum, levavit oculos suos, et vidit puteum, juxta quem septem filiae Raguelis sacerdotis Madian erant, ut oves adaquarent. Sed cum pastores terrae illius potum ovibus prohiberent, Moyses pastores expulit, oves adaquavit, [Col. 0723B] et unam de filiabus sacerdotis Madian, nomine Sephoram, desponsavit. Hoc est quod scriptum est: Erat Moyses eruditus omni scientia Aegyptiorum (Act. VII). Nam puteus doctrinam significat. Septem vero filias, septem arbitror artes liberales, in quibus scientia Aegyptiorum designatur, quarum oves philosophi, pastores physici et doctores; sacerdos Madian adinventor earum, gentilis, et per hoc filius iniquitatis, quia Madian iniquitas interpretatur. Sed cum pastores illi oves impedirent, sicut hodie philosophiae doctores subjectos impediunt, qui ad nullam perfectionem eos adducunt, Moyses primo filias adaquavit, postea oves, quando primo in artibus mysteria divinitatis agnovit, et exemplum [Col. 0723C] scientiae ipsis Aegyptiis ministravit. Ad hoc enim liberales artes inventae sunt, ut theologiae deserviant. Nam cum in quibusdam earum vel res sine vocibus, vel voces sine rebus significativae sint, tanto eorum indiget theologia ministerio, quanto res et voces in ea significant. Ubi enim magis indigemus verbo, quam cum loquimur de Verbo? Ubi magis indigemus ornatu verbi, quam cum de Verbo loquimur specioso forma prae filiis hominum; quod splendor est Patris, et figura substantiae ejus? Unde et plerumque amborum figura [(20) 1Kb] . Ubi magis indigemus rationali verbo, quam cum loquimur sapientiam? Ergo tanquam pedissequa grammatica deserviat verbo, ornatui verborum rhetorica, logica rationi. Rerum autem [Col. 0723D] significatio vel circa formam, vel circa naturam consistit. Nam pro sui rapacitate quam habet a natura, lupus diabolum, pro sui simplicitate, agnus Christum insinuat. Et in hoc quasi pedissequa dominae physica deservit theologiae. Forma vero consistit in numero, in mensura, et proportione et motu.

Igitur in numeris deservit theologiae arithmetica, in mensuris geometria, in proportione musica, in motu vero astronomia. Nam ex ortu et motu novae stellae novi Regis ortum Magi cognoverunt. Illa tamen de talibus scripturis nobis servare debemus, quae nos per contemplationem rationis pennis debeant [Col. 0724A] in altum elevare. Et accepit, ait Scriptura, Moyses Sephoram filiam sacerdotis Madian (Exod. II). Sephora avis interpretatur, filia sacerdotis: Madian iniquitas est, sacerdos Madian magister iniquitatis. Nam quamvis magister iniquitatis sit ille, ejus doctrina, si mores informat, respuenda non est. Unde et obstetrices Aegypti, quarum una Sephora, altera Phua vocabatur, quamvis in contrarium Pharao praecepisset, masculos servarunt; timuerunt enim Dominum. Nam quidquid in te virile debet esse, per doctrinam duplicem poteris servare, unam quae mores informat, et alteram quae fidem aedificat, quamvis Aegyptiae, quamvis a magistris tenebrarum, id est infidelitatis inventae sint. Phua quippe, quae rubens, vel verecunda dicitur, [Col. 0724B] illam quae mores corporum per activam vitam informat, doctrinam insinuat. Sephora vero, quae ut dictum est, avis interpretatur, illam quae mentem per contemplationem elevat, doctrinam demonstrat. Hinc est, quod consilio Chusi infatuatum legitur consilium Achitophel. Consilium quippe dederat Absaloni contra David. Et ait Chusi: Non hac vice bonum consilium dedit Achitophel (II Reg. XVII). Tunc usus Chusi consilio Nathan et Sadoch, misit Achimaan et Jonathan ad David dicens: Noli in campestribus esse, sed ascende in montem. Qui cum abirent, vidit eos puer, et nuntiavit Absaloni. Qui misit nuntios, ut apprehenderet eos. Erat autem quidam vir habens puteum [Col. 0724C] in vestibulo domus, in quo illi timentes absconderunt se. Et ecce quaedam mulier velamen posuit super os putei. Unde illusi nuntii Absalonis reversi sunt. Illi vero duo nuntiantes David consilium Chusi, liberaverunt eum de manu Absalonis. Absalon qui pax patris interpretatur, typum tenet haeretici, qui coelestis pacem patris nuntiare se dicit, et aliis hanc promittit. Sed quamvis hoc dicat, tamen persequitur patrem suum David. Consiliarius autem ejus Achitophel, qui fratris ruina dicitur, haeresiarcham insinuat, quia per ipsum ruit frater ille cujus pater Christus, a quo et Christianus. Omnes enim in Christo fratres sumus. Non accepistis, ait Apostolus, spiritum servitutis iterum in timore: sed accepistis spiritum adoptionis [Col. 0724D] filiorum, in quo clamamus, Abba, pater (Rom. VIII). Sed hujus consilium infatuat Chusi. Chusi Aethiops interpretatur.

Ergo consilio Chusi infatuatur consilium Achitophel, quia consilium heresiarchae gentilium plerumque condemnat auctoritas; ita tamen si auctoritas eorum legi consentiat et prophetis. Nam et ipse Chusi usus est consilio Nathan et Sadoch. Per Nathan prophetia, per Sadoch sacerdotem lex figuratur. Eorum enim Chusi usus consilio misit ad David Achimaan et Jonatham. Quod primum dixi Phuam, hoc idem dico Achimaan. Achimaan quippe fratris mei decor interpretatur. Duo autem fratres [Col. 0725A] ex uno patre et una matre nascuntur, exterior videlicet et interior homo. Interior homo semper existens est decor. Ad hoc enim semper interior nititur, quomodo per munditiam decorus exterior efficiatur. Ergo per Achimaan illa quae mores informat, activa vita figuratur. Per Jonathan autem, qui columbae donum dicitur, illud idem quod per Sephoram figuratur, illa videlicet doctrina, quae rationis alis per contemplationem nos erigit: hoc tamen excepto, quod illic generaliter avis, ibi specialiter columba, avis scilicet gemebunda nominatur. Et bene, quia illa nobis doctrina necessaria est, quae dolores docet et gemitus, ut scriptum est: Qui apponit scientiam, apponit et dolorem (Eccle. I). Et iterum: Recogitabo tibi omnes annos meos in [Col. 0725B] amaritudine animae meae (Isai. XXXVIII). Puer autem qui eos vidit et nuntiavit Absaloni, fidelis est, qui per puritatem mentis intelligit et discernit Scripturas: Absaloni nuntiat, quia convincit haereticum. Sed mittit post eos jacula Scripturarum, quas pervertit, et videntur ejus haeresi suffragari. Sed ecce vir oriens nomen ejus, cujus domus est Ecclesia, habebat in vestibulo puteum, id est profunda mysteria Scripturarum, ubi ea quae vel activae vel contemplativae conveniunt, sub velamine litterae occulta sunt. Expandit enim velamen mulier illa, quae accendit lucernam, sapientia scilicet summi Patris. Unde et per velamen litterae decepti sunt, qui persequebantur David. Illi vero duo consulunt David, ut latam vitiorum viam deserat, et ascendat [Col. 0725C] montem virtutum, Achimaan manu fortem, Jonathan vultu desiderabilem, et uterque David. Vis audire consilium Achimaas, et hoc ipsum consilio Nathan et Sadoch?

Infantem nudum cum te natura crearit,
Paupertatis onus patienter ferre memento.
Unde dictum est: Beati pauperes spiritu, quonium vestrum est regnum coelorum (Luc. VI). Et iterum:

   Animum rege, qui nisi paret,
Imperat, hunc frenis, hunc tu compesce catenis. (HORAT., Epist. 1, ep. 2, vers. 60, 61.)
Unde et in sacra Scriptura: Omni custodia serva cor tuum, quoniam ab ipso vita procedit (Prov. IV). Vis audire consilium Jonathan?

[Col. 0725D] Jam nova progenies coelo demittitur alto. (VIRG. Eclog. 4, vers. 7.)
Unde et Isaias: Ecce virgo concipiet, etc. (Isai. VII). Sic vasa aurea furamur Aegyptiis, sic gignimus ex concubinis. Sic Hebraeo servit proselytus, abscissis unguibus et rasis capillis, quia tanta est gloria cherub, ut vox ejus audiatur in atrio exteriori. Quamvis ergo vel circa ea quae mores aedificant, vel fidei testimonium habent, nos Scripturae philosophorum erudiant, quia tamen non sunt putei visionum, nec ad quos Isaac habitat, non est nobis tutum longiorem ibi moram facere, vel diutius habitare, sed paululum gustata aqua pertransire. Propterea et mulier dicebat quaerentibus Achimaan et Jonathan: Paululum gustata aqua transierunt [Col. 0726A] (II Reg. XVII). Breviter quippe velut introductionis modo debemus tales aquas gustare, ut postmodum aquam sapientiae salutaris diutius hauriamus de puteis Salvatoris. Illam quippe philosophiae doctrinam, quasi meretricem, quasi peregrinam, quasi concubinam cognoscere; theologiam vero quasi unicam, quasi domesticam, quasi reginam diligere. Hinc est quod Abraham locutus est ad puerum suum: Jura, inquit, ut non accipias uxorem filio meo de filiabus Chananaeorum, inter quos habito: sed ad terram et ad cognationem meam proficiscaris, et inde accipies uxorem filio meo (Gen. XXIV). Ipsas ergo filias Chananaeorum, vel sibi vel filio suo habuit quasi pedissequas et peregrinas, non autem ut dominas, aut domesticas. Abiit ergo puer, et ductis [Col. 0726B] secum decem camelis, venit ad fontem aquae; et ait intra se: Puella cui dixero, Da mihi aquam, et illa dixerit, Tibi et camelis tuis potum tribuam, ipsa est, quam praeparasti, Domine, filio domini mei. Vix sermonem compleverat, et ecce Rebecca. Quae reversa ad puteum, et puerum et camelos adaquavit. Quam secum ducens, invenerunt Isaac ad puteum aquae vivae.

Ecce iterum, dilectissimi fratres, oculos aperio, et duos puteos aquae vivae respicio. In uno quorum puer Isaac Rebeccam, in altero Rebecca Isaac reperit, cum egreditur ad meditandum. In his duobus duplex illa doctrina designatur, quarum una mores, altera fidem aedificat. Tanto tamen excellentius et evidentius, quanto caeteras artes ars artium et regimen [Col. 0726C] animarum, theologia praecellit. Abraham quippe, qui pater multarum gentium interpretatur, humani sensus tenet imaginem, quia sicut Abraham genuit Ismael de Agar, scilicet de concubina filium adulterum et odibilem, de Sara Isaac, de sponsa scilicet filium promissionis et legitimum; de Cethura vero uxore secunda filium iniquitatis, prout interpretatur Madian: sic sensus humanus de conscientia, cum peregrinatur a Deo suo, voluntatem pessimam parit, et odibilem Deo. Quandoque vero de conscientia, cum tenet principatum virtutum, cum deesse ei incipiunt muliebria; cum nihil femineum, sed totum virile in se sentit, parit fructum spiritus, quod est gaudium, pax, patientia, [Col. 0726D] etc. Plerumque de Cethura, quae incensum vel thymiama dicitur, corpore fere emortuo, Madian, id est filium iniquitatis gignit. Et quamvis tentatio carnalis in ipsa sit emortua, et bonum odorem in omni loco conscientia redoleat, tamen ex hoc ipso filium iniquitatis gignit, cum inde vel vanam gloriam, vel superbiam, vel contemptum conscientia concipit. Habet tamen servum fidelem, et seniorem domus suae, rationem scilicet, qui sibi decem camelos sternit, cum omnem sensualitatem sibi subjicit. Hic igitur primo accedit ad fontem aquae, cum accedit ad initium sapientiae. Initium enim sapientiae timor Domini. Cum enim menti timorem ratio incutit, servus ad fontem aquae venit. Talem ergo servus puellam quaerit, quae sibi et camelis [Col. 0727A] potum tribuat; videlicet quae rationem et ipsam sensualitatem aqua sapientiae salutaris reficiat, quae fluit de timore filiali. Et ecce Rebecca, quae patientia interpretatur. Patientia quippe occurrit rationi, et timore reficit filiali, cum hydriam conscientia replet aqua sapientiae salutaris. Ducit igitur servus Rebeccam in camelo. Servus Rebeccam ducit, cum patientia rationabiliter viam veritatis incedit. Sed adhuc in camelo, quia nec in Deo, nec propter Deum, sed alicujus causa sensualitatis de adversario vindictam non quaerit, eo quod vel damna majora metuit, vel vindicandi tempus aut locus non accedit.

Sed cum Isaac occurrit ad puteum, ubi egressus est ad meditandum, Rebecca de camelo descendit [Col. 0727B] (Gen. XXIV), cum nihil habet sensualitatis. Quod tunc digne fit, si de puteo in meditationibus suis haurit aquam devotionis. Et Isaac conjungitur, cum gaudio copulatur, cum voluntaria efficitur. Unde Isaac gaudium interpretatur. Ut autem hanc voluntariam patientiam sensus humanus per rationem acquirat, primo omnium necesse est, ut illum ante oculos mentis ponat, qui propter nimiam charitatem suam qua dilexit nos, ignem suae divinitatis sub cinere nostrae mortalitatis tutavit, et propter injustos ab injustis injuste teneri voluit, et per patientiam voluntariam pati, ut pro nobis offerret sacrificium Deo Patri. Et sol justitiae, qui primo in nubilo videbatur, propter iram, postmodum non [Col. 0727C] tam ardens quam lucens appareret per dilectionem.

Recurrendum est igitur ad puteum, in quo patres nostri, id est prophetae sub mysteriorum velamine ignem divinitatis absconderunt, sed nepotes eorum, id est apostoli sub illis mysteriis aquam crassam, id est Christum humanatum cognoverunt (II Machab. I). Aquam propter humanitatem, crassam propter charitatis pinguedinem. Qui sacerdos et hostia factus obtulit holocaustum pro nobis; et per hoc reconciliavit ima summis. Tunc a Moyse velamen amovit, libros signatos aperuit, lapidem ab ore putei sustulit, ut quasi Jacob oves Rachelis adaquaret, id est filios Synagogae spirituali verbo satiaret, et ipsam Rachelem sibi desponsaret, id est [Col. 0727D] Ecclesiam de Judaeis congregatam sibi uniret. Sed hoc modicum suae pietati: quia et Ecclesiam de gentibus verbo vitae satiavit, cum Samaritanae hydriam, quam invenit ad puteum Jacob, fonte baptismatis adimplevit (Joan. IV). Ut igitur in his omnibus doctus, et per hoc omni benedictione dignus, non solum habitabat, sed et fodiebat puteos visionis Isaac. Omnis enim, de qua supra dictum est, doctrina, sub quadruplici doctrina, logica, ethica, physica, theologia concluditur. Logica rationalis scientia est, ethica moralis, physica naturalis, theologia spiritualis. Primum puteum fodit Isaac, et vocavit eum inimicitias (Gen. XXVI), quia cum homo juxta rationem vivere incipit, vel desiderat, inimicatur ei mundus, inimicatur caro, adversatur diabolus. [Col. 0728A] Si vero compositioni morum intendat, calumniantur hoc operibus suis pastores, qui cum aquam limpidissimam hanc biberint per doctrinam, operibus suis quasi pedibus eam ovibus turbant. Propter hoc puteus ille Calumnia vocabatur, pastoribus illis dicentibus: Nostra est aqua (ibid.). Cum enim pastores solent redargui, et respondent arguenti, Non est tuum arguere, quia nostrum est leges cudere, videntur dicere, Nostra est aqua. Tertius puteus, quem vocavit abundantiam (ibid.), naturalis est scientia: qui tanto fecundius abundat, quanto non solum hominibus, sed et ipsis brutis animalibus potum propinat. Neque enim est animal brutum, quod naturam non custodiat. Quartus puteus qui dicitur Juramenti vel Satietatis (ibid.), spiritualis [Col. 0728B] est scientia. Qui per hoc satietas dicitur, quia per ipsum verbo Dei sitiens anima satiatur. Juramenti vero dicitur, quod secundum historiam, et secundum sensum spiritualem Abimelech, Ochozar, et Phicol ibi foederantur (Gen. XXVI). Teste siquidem Origene, per Phicol, qui interpretatur os omnium, moralis scientia, per Ochozar, qui tenens dicitur, naturalis; per Abimelech, qui pater meus justus dicitur, rationalis scientia figuratur.

Isti ergo cum Isaac ad puteum foedus ineunt, cum tres illae scientiae cum spirituali scientia conveniunt. Quidquid enim naturae, quidquid rationis, quidquid morum est, docet sapientia spiritualis. Propter hoc puteus iste vocatur puteus visionis. [Col. 0728C] Hujus autem putei puer Isaac aquam vehementius erumpentem invenit, et inventam Domino nuntiavit. Aquam quippe hujus putei primo bibit, et fontem ejus putei foras derivavit. Sed quis putas puer iste erit? Etenim manus Domini erat cum illo (Luc. I). Ipse est de quo pater suus Zacharias ait: Tu, puer, propheta Altissimi vocaberis (ibid.). Hic igitur aquam illam de puteo bibit, de qua scriptum est: Flumina de ventre ejus fluent aquae vivae (Joan. VII). Vultis animadvertere, quomodo aquis istis se primo reficit, et quomodo nos? Ponamus historiae fundamentum: Fuit in diebus Herodis regis Sacerdos, nomine Zacharias, de vice Abia, et uxor ejus de familia Aaron, nomine Elisabeth (Luc. I). Elisabeth autem Dei mei juramentum, vel Dei mei satietas interpretatur. [Col. 0728D] Jam sub nomine Elisabeth puteum Juramenti vel Satietatis tenemus. Sed quod Dei mei juramentum? Juravi, ait Dominus, ut non adjiciam aquas diluvii super terram (Gen. IX). Et iterum: Juravit Dominus, et non poenitebit eum: tu es sacerdos in aeternum secundum ordinem Melchisedech (Psal. CIX). Et rursum ad Abraham: Per memetipsum juravi quia non pepercisti filio tuo Isaac, faciam te in gentem magnam (Gen. XXII). Et iterum Zacharias: Jusjurandum, quod juravit ad Abraham patrem nostrum, daturum se nobis. Haec omnia Deus juraverat, sed nihil horum compleverat, quia nondum aqua inventa erat in puteo juramenti, sed sterilis erat Elisabeth, id est sine fructu operis erat Dei mei juramentum, quia ipse in Evangelio ait. Cibus [Col. 0729A] meus est, ut faciam voluntatem Patris mei, qui misit me, ut omnis qui videt Filium, et credit in eum, habeat vitam aeternam (Joan. IV). Cum nec istud complevisset, non erat aqua in puteo satietatis inventa, sed sterilis erat Elisabeth, quia necdum pervenerat Dei mei satietas ad effectum. Sed puer intravit puteum Juramenti, ventrem scilicet Elisabeth, et flumina de ventre fluxerunt aquae vivae.

Vultis audire quomodo de ventre fluxerunt aquae vivae? Unde hoc mihi, ait Elisabeth, ut veniat mater Domini mei ad me? (Luc. I.) Ecce enim puer ille, qui fodit puteum ventris, exsultavit in gaudio, quia aquam sapientiae salutaris invenit. Sed et nobis hujus aquae plenitudinem effudit, qui nobis perfectionis et gratiae exemplum nascendo, vivendo, [Col. 0729B] moriendo, ministravit. Fuit in diebus Herodis regis sacerdos quidam, nomine Zacharias (ibid.). Zacharias quippe memoria Domini interpretatur. Sed quid dicit Salomon? In die malorum, ne immemor sis bonorum (Eccli. XI). Dies autem malorum est, de quo ait Jeremias: Diem hominis non desideravi, Domine tu scis (Jer. XVII). Dies igitur malorum, et dies hominis, dies sunt Herodis. Herodes quippe gloria pellis interpretatur. Ergo dies eorum, dies Herodis sunt, qui non in anima, sed in pelle gloriantur. Omnis gloria filiorum Regis ab intus; sed deforis est peccatorum gloria. Maledictus enim fuit ille Judae filius, qui Her, id est pellis vocabatur. Nec nisi detracta pelle hostiae Deo sacrificium gratum [Col. 0729C] accipitur. In diebus igitur Herodis Zacharias templum ingreditur, cum inter prosperitates et carnis gloriam, Domini sui justitia memoratur: et ea quae carnis sunt parvipendens, illi soli vult adhaerere per devotionem, cui offert incensum boni odoris per orationem. Ille enim, qui mundi prosperitatem aut gaudium, cum arridet, parvipendit pro Domino, ipse est qui cum Abraham ad immolandum Isaac in montem devotionis ascendit. Visitatur ab angelo, et mutus efficitur, cum supernam illam et supercoelestem et incomprehensibilem divinitatis hierarchiam animo meditatur. Mens enim tenebris suis assueta, quando internam divinitatis claritatem contemplari nititur, quasi trementibus et palpantibus luminibus vim insoliti fulgoris non [Col. 0729D] sustinens, ipsis primi aspectus radiis reverberatur. Unde scriptum est: Qui scrutator est majestatis, opprimetur a gloria (Prov. XXV). Hinc et Salomon ait: Dixi: Sapiens efficiar, et ipsa longius recessit a me (Eccli. VII). Propter hoc et ipse Moyses, qui omni sapientia Aegyptiorum eruditus erat, cum mentis oculos in lucem inaccessibilem posuisset, gracilem voce, et ineloquentem se esse confessus est. Ipse etiam Elias in ostio speluncae suae, nec in spiritu grandi et forti, nec in commotione, nec in igne Deum vidit, quem tamen in sibilo aurae tenuis agnovit (III Reg. XIX): quia profecto ibi bene cognoscitur Dominus, ubi deficit sensus humanus. Propter hoc et Psalmista ait: Quam dilecta tabernacula tua. Domine virtutum: concupiscit et deficit [Col. 0730A] anima mea in atria Domini (Psal. LXXXIII). Ergo cum mens theorice ad alta rapitur, in quibusdam non solum muta, sed et caeca, in quibusdam vero videns et eloquens efficitur. Nam cum secundum theoriam verum in omni quod est, et quod non est, scrutari eligit, quibusdam gradibus contemplationum ad summum ascendit. Nam vel mathematice speculatur visibiles rerum visibilium formas, vel physice invisibiles rerum visibilium causas, vel symbolice colligit et coaptat formas visibiles ad invisibilium demonstrationem, vel theologice contemplatur invisibiles substantias et invisibilium substantiarum invisibiles naturas.

His tamen omnibus modis principalis et superprincipalis aliquatenus manifestari potest, in figuratis [Col. 0730B] symbolis divini patris beatissima hierarchia, ut postmodum mens humana certae contemplationis gradibus ad summa conscendens, sacra divini eloquii inspectione coelestia secreta etiam anagogice contempletur; et sic ex duobus generibus visionum ad omnem perfectionem ascendit, quae per gratiam divinae revelationis theologorum et prophetarum mentibus fuit infusa: Unum, quo formis et figuris et similitudinibus rerum occultarum veritas obumbratur: quod genus visionis et graece theophanias, id est divinas apparitiones appellant; alterum, quo ascensu mentis et excessu nude et pure, et absque integumento; sicut est, illum coelestem sacratissimum principatum nititur contemplari, quod anagogicum [Col. 0730C] nuncupatur. Sed in hoc ultimo genere visionis ita tremit et palpitat mens humana, ut tenebris ignorantiae suae obvoluta, ad illam claritatem et veritatis lumen, nisi dirigatur, exire non potest; sed quasi caeca et manuductione utens, quo non videt, incedit; et incipit liquefieri per visionem et visitationem dilecti; ut nec illud de Deo concipiat quod debet aut velit, nec loqui possit quod concipit, cum coelestis regni circumvelatum ultra, et divini luminis incircumscriptum adhuc investigare nititur, et deficit investigans. Haeret in contemplatione mens attonita, obstupescit trepida, loquens penitus obmutescit, et inopem reddit copia, quam fecerat inopia copiosam: miroque modo proficiendo deficit; et tunc magis proficit, cum venerit ad defectum. [Col. 0730D] Cum enim illius coelestis, tenuissimi, et acutissimi radii lumine mentis suae radium fugit, oportet ipsum tenuissimum esse, acutissimum et clarissimum. Quia nec spissa tenuissimis, nec obtusa acutis, nec tenebrosa conveniunt claris. Et propter hoc tanto magis ad illud lumen illuminandum, intuendum, et acuendum necesse est, ut cum tenuissimo lumine quasi sibilus aurae tenuis attenuetur. Quidquid tamen de Deo potest cogitare, et ad memoriam reducere, non ex subtilitate ingenii sui, vel ex perspicacitate memoriae subtilis esse cognoscat; sed gratiae Dei tribuat totum; qui nec totus vult agnosci, ut fides habeat meritum; nec totus abscondi, ne infidelitas inveniat locum. Quod enim de cognitione Dei a memoria per fidem gignitur, [Col. 0731A] non Zachariae, sed Joannis, id est gratiae Dei nomen imponitur. In his igitur omnibus Joannis nativitas, id est ortus gratiae figuratur, sine qua nemo venit ad Patrem; nec illam potest gloriam contemplari, quam promisit diligentibus se Jesus Christus Dominus noster, qui cum Patre et Spiritu sancto vivit et regnat Deus, per omnia saecula saeculorum. Amen.



SERMO XXIV DE SANCTO JOANNE BAPTISTA.

Ecce ego Joannes vidi angelum ascendentem ab ortu solis, habentem signum Dei vivi. Videntis auctoritas, visionis utilitas, utriusque veritas revelata demonstrat, quam credibilia facta sint haec testimonia nobis. Haec est enim aqua sapientiae salutaris, [Col. 0731B] distillans de fontibus Salvatoris. Hic est sermo fidelis, eructatus de pectore veritatis. Hic est solis radius, tanto lucidius reverberans oculos aquilae spiritualis, quanto sublimius avolavit. Secundum igitur nomen ejus, sic et laus ejus in gratia Verbi, quod fuit ab initio; quod vidit, quod audivit, quod manus ejus tractaverunt de Verbo vitae, et annuntiavit, dicens. Ecce ego Joannes, etc. Non est arbitrandum, fratres, quod visio ista fuerit corporalis, quod imaginaria, quod animalis, sed potius spiritualis. Non fuit sensualis, non phantastica, sed potius intellectualis. Dicat ergo: Ecce ego Joannes vidi angelum. Nota quia jam viderat angelum descendentem, qui habebat irim in capite, signum [Col. 0731C] videlicet Dei vivi. Et bene, quia qui descendit, ipse est et qui ascendit, et nullus ascendit, nisi qui descendit. Solus ergo Christus descendit, et solus ascendit. Solus descendit, sed totus ascendit; solus descendit, quia caput ad corpus; totus ascendit, quia caput et corpus. Unde ait: Hostiam et oblationem noluisti; corpus autem aptasti mei (Psal. XXX; Hebr. X).

Vidi, inquit, angelum ascendentem ab ortu solis. Quid est, quod additum est, ab ortu solis? Nunquid semper ab ortu solis est ascendere? Non. Semina quippe orto sole aruerunt. Exortus est enim sol cum ardore, et fenum arefecit (Jac. I). Sed et Jechonias filius Saphan cum viginti quinque viris ad oravit ad ortum solis, et dixit Dominus prophetae: [Col. 0731D] Certe vidisti, fili hominis, abominationes, quas isti faciunt (Ezech. VIII). Nunquid ab ortu solis ascendebant, qui sic adorabant? Igitur ab ortu solis non est semper ascendere, et tamen sine ortu solis non est ascendere.

Ante quippe solis ortum erat nox, in qua pertransibant bestiae silvae, catuli leonum. Sed ortus est sol, et congregati sunt, et potuit exire homo ad opus suum, et operando proficere, et proficiendo de virtute in virtutem ascendere. A solis autem ortu discite parabolam. Nam sicut sol percurrit zodiacum, circuit firmamentum, sphaeram illuminat megacosmi: sic et in microcosmo Sol justitiae ascendit mentis affectum, accendit cor ad virtutis firmamentum, illuminat sphaeram cogitationum. Homo [Col. 0732A] siquidem microcosmus, id est minor mundus, pro similitudine quam habet cum megacosmo, id est majori mundo, nominatur, Unde in Evangelio homo mundus dicitur, ibi: Mundus eum non cognovit (Joan. I). Hinc est quod primus homo vocatus est Adam, ut ex ipso nomine se microcosmum esse agnosceret. Quatuor quippe sunt climata megacosmi videlicet oriens, occidens, septentrio, meridies. Et haec quatuor ejus nomen insinuant. Nam ex quatuor litteris nomen illud constituitur, videlicet anatole, quod interpretatur oriens; dysis vel delta, quod occidens; arctos, quod septentrio; mesimbrion, quod meridies. Hinc est, quod tota successionis ejus propago ita nominis hujus videtur posse trahere rationem, ut jam non filii Adam, sed omnes Adam merito [Col. 0732B] debeant appellari. Omnes enim a die conceptionis suae per dies quadraginta sex in uteris matrum membrorum lineamentis sunt formati, ita ut quadragesimo sexto die formatione plene consummata infundatur spiritus in animam viventem. Hujus formationis numerum nominis illius elementa repraesentant Fit enim ex , , , . I, IV, item I, XL demonstrat. Quae si simul conjunxeris, et nomen Adam, et humanae formationis plenitudinem adimplebis. Unde et Salvator quadraginta et sex annis templum a Judaeis aedificatum praedixit solvendum (Joan. II), ut per hoc homo perfectus ostendatur. Quia si primus perfectus numerus senarius praedictum numerum multiplicet, numerum dierum [Col. 0732C] complebit, qui a die conceptionis ejus usque ad diem nativitatis ipsius, novem scilicet menses et dies sex: sexies enim quadraginta et sex, ducenta septuaginta et sex constituunt.

Tot autem dies invenies, si ab octavo Kalendas Aprilis, quo conceptus de Spiritu sancto creditur, usque ad octavum Kalendas Januarii numerentur. Et sicut major mundus sphaeram, sic et sphaerulam habere dicitur minor mundus. Unde Moyses in candelabro tabernaculi cum scyphis et liliis sphaerulam esse praecepit (Exod. XV); ut quicunque in Ecclesia Dei fidei lumen habet, necesse sit, cum lilio munditiae et doctrina sapientiae, ut cursum vitae suae cogitando revolvat. Ait enim Salomon: Oritur sol et occidit, et ad locum suum revertitur, et gyrat [Col. 0732D] per meridiem, et flectitur ad aquilonem (Eccli. I). Sol igitur oritur, cum Sol justitiae mentem per fidem illuminat, sed occidit, cum post fidem, labitur in peccatum. Oritur sol, cum visitat hominem diluculo; sed occidit cum subito probat. Item, gyrat per meridiem, cum per cognitionem reddit ad devotionem; reflectitur ad aquilonem, cum per consensum mentis incurvatur ad tentationem; gyrat per meridiem, cum in meditatione exardescit ignis; flectitur ad aquilonem, cum per iniquam suggestionem charitas refrigescit. Jam duo, ni fallor, cum suis differentiis coluri sphaerulae spiritualis apparent. Colurus dicitur a colon, quod est membrum, et urus, quod est bos silvestris. Unus quidem ascensionis anabibazon, id est sursum scandens; alter [Col. 0733A] descensionis, catabibazon, id est latens. Prima differentia primi est, quod sol oritur: prima secundi quod sol occidit, secunda primi, quod gyrat per meridiem; secunda secundi, quod flectitur ad aquilonem. Sed quid ista menti conferunt? Ad hoc oritur, ut speres; occidit, ut doleas; gyrat per meridiem, ut diligas; flectitur ad aquilonem, ut timeas. Jam duobus coluris quinque innexos consideras parallelos. Si igitur de orta persecutione sic timeas, ut nec devotionem adesse sentias, nec affore credas, in mundanum timorem incides. Si vero propter occasum culpae vel poenae, dolore cordis tactus intrinsecus recogitas annos tuos in amaritudine animae tuae, ita tamen quod nec spei consolatione nec gaudio devotionis dolor relevetur; dolebis serviliter, [Col. 0733B] et servilem timorem dolor pariet; et si bene feceris ex hoc, serviliter facies. Si autem gaudeas in fervore, ita quod de praeteritis non doleas, nec futuras timeas tentationes, efficiaris necesse est elatus, quia tale gaudium pariet tibi praesumptionem. Sed si per fidei lumen oriatur tibi sol justitiae, ita quod de peccatis praeteritis doleas, et tentationis timeas recidivum; accedet statim initium sapientiae timor Domini initialis. Quod si de charitatis fervore gaudeas, ita tamen, ut te semper doleas peccatorem ut non de propitiato peccato sis securus, sed semper timeas; accedet statim castus, qui permanet in saeculum saeculi, timor filialis.

Ex hoc igitur mansiones spiritualis sphaerulae, [Col. 0733C] quasi quinque zonas majoris sphaerae discernere potes. Quarum tres sunt inhabitabiles, duae habitabiles. Inhabitabilium vero frigidae duae, et una torrida. Quid enim frigidius timore mundano, quo divina charitas repellitur? Frigidus etiam timor, cum quo charitas non habetur. Torridus autem est fervor inordinatus, contra quod ait sponsa in Canticis: Ordinavit in me charitatem (Cant. II). Hae igitur mansiones omni justo sunt inhabitabiles. Temperata vero mansio est timor initialis, cum quo charitas incipit. Temperatur etiam timor filialis, quem charitas perficit; sed et ipsa zonarum vocabula huic nostrae videntur alludere assertioni. Mundanum quippe timorem dicimus, quando superveniente persecutionis timore bonum facere non audemus. [Col. 0733D] Unde bene arcticos appellatur. Arcticos enim ab arctos, id est a septentrione, unde aquilo oritur, appellatur. Per hoc igitur, quod bonum facere non audemus, abundat iniquitas, et charitas refrigescit. Timor vero servilis est, quando solo timore poenae, non amore bonum facimus: nec in hoc charitas possidetur. Timore tamen bonum facere, vel timore bonum non facere, contraria sunt. Ergo si timor mundanus arcticos, servilis antarcticos merito nuncupatur. Rursus qui pro fervore suo elatus efficitur, aliis primo, tandem sibi onerosus habetur, cum quasi alios despicit, et ipse despicitur. Et cum sine discretione suscipit pondus laboris, seipsum reddit aliis ponderosum. Et quia pondus portatur in humeris, humerinos ab efficienti [Col. 0734A] causa non immerito nuncupatur. Quia vero per initialem timorem charitas paulatim accenditur et ascendit, merito therinos tropicos appellatur. Nam philosophi circulum illum therinos illos tropicos appellant, quo sol ab inferiori signo, videlicet capricorno, magis ac magis fervet et ascendit. Unde quia quo inferius descendat non habet, tropicos appellatur, id est convertibilis. Et quia tali ascensu magis ac magis fervet aestas, theros, quod est aestas, appellatur. Et quia in superiore gradu virtutum timor est filialis, nihil enim differt a charitate, merito chimerinos tropicos appellatur. Nam chimerinos tropicos ille circulus appellatur, quo sol ab eminentiori signo, scilicet Cancro, per zonam hiemalem reflectitur ad Capricornum. Unde quia altius [Col. 0734B] ascendere non valet, tropicos dicitur. Et quia ad hiemalem revertitur, chimerinos, id est hiemalis merito nominatur. Nihil ergo timore filiali sublimius, qui tunc perfectus probatur, si semper magis ac magis se homo humiliet; et velut operarium malum et indignum se judicet, juxta illud: Cum haec omnia feceritis, dicite: Servi inutiles sumus (Luc. XVII). Et iterum: Quanto magnus es, humilia te in omnibus (Eccli. III).

His ergo simul collectis et consideratis, considerandum est quomodo duodecim gradibus solarem sphaerae circulum sol ascendit. Haec est enim corona stellarum duodecim, de qua Joannes ait: Signum magnum apparuit in coelo; mulier amicta sole, [Col. 0734C] et luna sub pedibus ejus, et in capite ejus corona stellarum duodecim (Apoc. XII). Signum, id est figura magnae rei in coelo, id est in coelesti mente apparuit, quando mulier, id est anima protegitur, et affectus omni defectui dominatur; et in capite, id est in mente ejus, est corona, id est perfectio stellarum duodecim, quae duodecim signa vocantur. Nam quae vere stellae sunt, signa dicuntur, quia et aliud sunt, et aliud significant. Neque enim istum realem solem, dum circulum suum peragit, Capros cornutos, Pisces, Arietes, vel aliquid tale, intrare credendum est. Sed in istis aliud dicitur, aliud designatur. Quid enim in Capricorno, qui caper cornutus dicitur, nisi fetor peccati designatur. Cujus cornua sunt, de quibus dicitur: Et omnia cornua [Col. 0734D] peccatorum confringam (Psal. LXXIV)? Unde et angelo Pergami, id est cornua dissipanti, scribere Joannes jubetur. Sol ergo intrat Capricornum, cum mentem peccato fetidam veritatis cognitio possidere incipit; cum mens se vitiatam esse peccato incipit cognoscere, quia prima virtus est: Gnothi seauton [ ] id est nosce teipsum. Post haec ascendit in Aquarium, cum recogitans annos suos in amaritudine animae suae, lavat per singulas noctes lectum suum lacrymis, ut sint oculi ejus piscinae in Esebon, et facies ejus quasi nubes effundens pluvias lacrymarum. Post haec ascendit in Pisces, cum inter aquas lacrymarum pennulis spei se sublevat, et protegit patientiae squamis, ne vel multitudo scelerum, vel magnitudo dolorum per impatientiam [Col. 0735A] ipsum in profundum demergat, sive in desperationem. Hinc ascendit in Arietem, ut jam seipsum per rationem regendo, et serpentis astutiam in cornibus, et ovis simplicitatem in vellere se demonstret habere, sicut scriptum est: Estote prudentes, sicut serpentes, et simplices sicut columbae (Matth. X). Dehinc ascendit in Taurum, cum per istam simplicem astutiam, vel astutam simplicitatem, seipsum offert sacrificium Deo in odorem suavitatis, vel foris per mortificationem carnis, vel intus per spiritum contribulatum. Taurus enim sacrificii spiritus contribulati typum gerit, ut in Evangelio: Tauri mei, et altilia mea occisa sunt (Matth. XXII), id est illi qui per martyrium corporis; vel illi qui per devotionem mentis mihi placuerunt. Post [Col. 0735B] haec ascendit in Geminos, in signum geminae charitatis. Unde notandum quia sunt quidam, qui sicut sibi volunt per delicias indulgeri, sic et aliis. Et sunt alii, qui sicut sibi per abstinentiam austeri, sic et aliis. Alii vero sunt, qui deliciose vivendo, sibi parcunt, et austeri sunt subditis. Sunt et alii, qui per mortificationem carnis sibi duri sunt et austeri, et tamen charitatis ardore succensi, circa necessitatem proximorum benevoli.

In istis itaque geminae charitatis, Dei videlicet et proximi, relucet insigne, qui per devotionem ardent intus, et foris lucent per compassionem. Sic quippe sol justitiae intrare debet Taurum per passionem, ut in Geminos transeat per compassionem. Dehinc [Col. 0735C] intrat Cancrum, ubi fit therinos tropicos, videlicet solstitium aestivale, quo sol altius ascendere non valet; per quod, ut dictum est, designatur timor filialis; cum cedit ille, qui est initium sapientiae, scilicet initialis qui significatur per chimerinos tropicos, id est solstitium hiemale. Quod fit, quando sol intrat Capricornum, et e regione respicit solstitium aestivale: quod fit quando sol intrat Cancrum, quod est signum humilitatis. Unde:

Curva retro cedens cum fert vestigia Cancer.
Custos enim omnium virtutum est humilitas. Quia quanto major est homo, humiliare se debet in omnibus, ut cum omnia fecerit, dicat: Servus sum inutilis. Et illud Prophetae: Ad nihilum redactus sum, et nescivi, ut jumentum factus sum apud te, et ego [Col. 0735D] semper tecum (Psal. LXXII). Sed quia nimia humilitas sic simplices solet dejicere, ut ex nimia sui dejectione deficiant, ita decet hominem esse humilem, ut viriliter agat, et confortetur cor ejus, ut et Cancro sit similis humilitate, et Leoni magnanimitate. Humilitas ergo roboretur fortitudine, et fortitudo roboretur humilitate. Fortitudo quippe operis custodit exteriorem, humilitas ab omni vitiorum corruptione servat hominem interiorem. In signum quippe incorruptionis sol intrat Virginem: sub quo signo de semine humilitatis metit in gaudio fructum bonae actionis. Sed quia non minor est virtus, quam quaerere, parta tueri: maxime cum in mundo nihil sit stabile, sed omnia varientur sub sole, necesse est ut in recta Libra mentem ponat, [Col. 0736A] et quasi quoddam spirituale mentis aequinoctium faciat; et aequare sciat dies noctibus, et noctes diebus. Quod tunc digne fit, si nec adversitas plus debito mentem deprimat, vel in altum erigat prosperitas: quod duobus modis fieri solet, timore videlicet et amore. Quod si timor operatur, initialis videlicet, quem perfecta charitas foras mittit, fit aequinoctium, sed vernale; quod fit sub Ariete, eo quod sollicitus sit et humilis sub timore. Cornibus enim tuetur per sollicitudinem, et ovino calefit vellere per humilitatem. Quod si amor operatur, fit aequinoctium, sed autumnale, et in Libra rectitudinis constitutus, excellentiori via graditur charitatis, ne declinet ad dexteram, vel ad sinistram.

[Col. 0736B] Non enim declinat ad sinistram, si novissima sua recogitans, ab auditione mala, et ultima formidat. Horrendum est enim incidere in manus Dei viventis. Horribilis erit dies tenebrarum et caliginis, quando sol erit sicut saccus cilicinus, et obtenebrescet cauda scorpionis, quando ille, qui quasi agnus coram tondente se obmutuit, in extremo examine quasi leo rugiet; et quasi serpens sibilabit muscis Aegypti, arguens in furore et dicens: Haec fecisti et tacui (Psal. XLIX). Et illud: Ite, maledicti in ignem aeternum (Matth. XXV). Propter hoc scriptum est: Fili, memorare novissima tua, et in aeternum non peccabis (Eccli. VII). Tunc etiam sol justitiae a cauda Scorpionis Sagittarium ingrediens, et [Col. 0736C] sagittas potentis acutas emittens, reddet unicuique secundum merita sua; vulnerans inimicum ad mortem aeternam, et amicum ad dilectionem, quando tunc fortis erit ut mors dilectio in anima beata, quae dicere poterit: Vulnerata charitate ego sum. Tunc sol intrabit Sagittarium, quando irim, quam nunc habet in capite, in manu portabit; sententiam in praescientia absconditam opere demonstrabit. Haec est enim sphaera coelestis, quae nobis aperit Galaxiam, viam videlicet eo lacteam, quo candidam pariter atque dulcem. Gnomone igitur rationis apposito infra circulos tales super nihili, vir sapiens et intelligens haec, super nihili corporis sui terram appendat, cum Apostolo dicens: Infelix ego homo, quis me liberabit de corpore mortis hujus? (Rom. VII.) [Col. 0736D] Quando confringetur hydria mea ad fontem, quando conteretur rota ad cisternam? (Eccle. XII.) Quando convertetur pulvis in pulverem, quando veniet requies post laborem, libertas post servitutem? Haec faciat nobis, fratres, et haec addat gratia Dei Patris, per Dominum nostrum Jesum Christum.



SERMO XXV. DE SANCTO JOANNE BAPTISTA.

Erat Joannes lucerna ardens et lucens (Joan. V): ardens devotione, lucens opere, ardens verbis, lucens exemplis, ardens sibi, lucens proximis. Non erat ille lux, sed lucerna: et hoc propter lucis modicitatem. Unde scriptum est: Illum oportet crescere, me autem minui (Joan. I), propter infirmitatem, quia purus homo fuit, propter obscuritatem, [Col. 0737A] quia lucis thesaurum abscondit in vase fictili. Haec est lucerna, quam accendit evangelica mulier, et evertit domum, ut drachmam decimam inveniret. Mulier siquidem est sapientia Patris. Hanc lucernam in ipso utero matris accendit, ut drachmam decimam, quae perdita erat, inveniret, hoc est ut lapsorum angelorum humano genere dignitatem suppleret. Nam cum novem creati sint ordines, tot de unoquoque ceciderunt ordine, unde fieri decimus posset: quorum loca ex hominibus complenda sunt. Propter hoc novem drachmis novem comparantur ordines angelorum; drachmae decimae comparatur genus humanum: propter quam etiam domum evertit, videlicet Synagogam, de qua dictum est Domus mea, domus orationis vocabitur; vos autem [Col. 0737B] fecistis eam speluncam latronum (Matth. XXI). Scriptum quippe est: Lex et prophetae usque ad Joannem (Luc. XVI). Hanc enim evertit, ut plenitudo gentium intraret; et sic omnis Israel salvus fieret. Quia ergo jam exstincta erat lucerna, de qua scriptum est: Habetis propheticum sermonem, cui vos intendentes, tanquam lucernae ardenti in caliginoso loco, benefacitis (II Petr. I), accendit hanc lucernam Dominus; quae accensa fuit in utero, exposita in deserto, emuncta in Jordane, exstincta in carcere. Bene ergo dicitur: Erat Joannes lucerna ardens et lucens (Joan. V). Lucerna enim ardens, et non lucens est, qui sibi prodest et non aliis. Lucerna vero lucens est, et non ardens, qui aliis prodest et non sibi. Lucerna vero nec ardens, nec lucens est, sed [Col. 0737C] exstincta, qui praelati locum occupans, nec sibi prodest, nec aliis. Joannes autem lucerna fuit ardens et lucens, qui sibi profuit et aliis. Ideo commendatur ejus sublimitas multis modis. Primo Christo testimonium perhibente, quod inter natos mulierum, non surrexit major Joanne Baptista (Matth. XI). Secundo quod ubicunque occurrit mentio de Joanne in Evangelio, commendatur a Christo. Non ergo mendicat humanae laudis suffragia, qui laudatur a Deo, quia dicere potest: In Domino laudabitur anima mea (Psal. XXXIII). Tertio, quod ejus nativitas per Gabrielem archangelum, et inter sancta sanctorum fuit praenuntiata. Quarto quod exsultavit in utero, matre Domini veniente, et Elisabeth [Col. 0737D] prophetante: Et unde hoc mihi ut veniat mater Domini mei ad me? Ecce enim ut facta est vox salutationis tuae in auribus meis, exsultavit in gaudio infans in utero meo (Luc. I). In utero ergo sanctificatus prius fuit sanctus, quam natus. Quinto, quod quidquid sanctitatis aliis Deus per partes contulit, totum in Joanne conflavit. Propheta siquidem fuit, imo plusquam propheta, quia eum, de quo prophetaverat dicens: Venit fortior me post me; cujus non sum dignus corrigiam calceamenti solvere (Marc. I), digito demonstravit et ait: Ecce Agnus Dei, ecce qui tollit peccata mundi (Joan. I). Apostolus etiam fuit, sicut scriptum est: Fuit homo missus a Deo, cui nomen erat Joannes. Apostolus vero missus interpretatur. Martyr quoque, quem Herodes [Col. 0738A] in carcere decollari praecepit. Confessor etiam fuit, quia confessus est, et non negavit; et confessus est, quia non sum ego Christus (ibid.). Nec caruit virginitatis honore, qui cum mulieribus coinquinatus non fuit; sed secutus est Agnum quocunque ivit. Eremita quoque fuit, qui viam Domino in eremo praeparavit.

Lucerna ergo fuit, quae tanquam ignis altera columna, euntibus per desertum lumen praebuit. Illuminat enim miraculum conceptionis, gaudium nativitatis, sanctitas in conversatione, humilitas in sublimitate, veritas in praedicatione, zelus in correctione, constantia in passione. Lucebat ergo vitae merito, lucebat verbo, lucebat exemplo. Lumen praebuit nobis in ingressu, in progressu, in egressu. Ingressus [Col. 0738B] ejus illuminat opera nostra prima et initialia, progressus media et progressiva, egressus ultima et consummativa. In ingressu suo commendatur gratia operans; in progressu gratia cooperans; in egressu gratia consummans. Joannes quippe gratia interpretatur. Joannis ergo nativitas, id est ingressus ejus in mundum, ortum gratiae nobis repraesentat. Hunc autem ortum gratiae, multa nobis commendant privilegia, videlicet tempus nativitatis, utriusque parentis nomina, nobilitas generis, vitae sanctitas, dignitas officii. Nativitatis tempus Lucas commemorat, ubi ait: Fuit in diebus Herodis regis Judae (Luc. I). Sicut lumen caecis, aegris medicina, libertas servis, fessis requies, sic ortus gratiae gratus fuit in diebus Herodis. Cessaverat jam in Judaea [Col. 0738C] regnare mansuetudo Davidis, sapientia Salomonis, Ezechiae religio, simplicitas Josiae: et regnabat Herodis crudelitas. Adveniente siquidem Sancto sanctorum, jam cessabat unctio; et sedere incoeperant filii Israel, sine rege, sine principe, sine theraphim. Non erat gloria filiae regis ab intus, quia pellis gloria jam regnabat: sic enim interpretatur Herodes. In his quae foris sunt, erat Judaeae gloria, qui intus erat ignominia plena. Sed in diebus malis crevit inter spinas lilium, et malus inter ligna silvarum. Sacerdos quidam nomine Zacharias (ibid.). Zacharias autem memoria Domini interpretatur. In diebus malorum, ait sapiens, ne immemor sis bonorum (Eccli. II). In diebus Herodis noli oblivisci tui [Col. 0738D] Creatoris. Diem hominis, ait Jeremias, non desideravi (Jer. XVII). Quid est dies hominis? Prosperitas mundi. Dies ille, ait Job, vertatur in tenebras; nec computetur in diebus anni (Job III). Prosperitas vero mundi, pellis gloria est. Ergo dies hominis, dies est Herodis. Sed in diebus Herodis fuit Zacharias. Hic est primus ortus gratiae, cum occurrit memoria Dei, inter prosperitates mundi, et delectationes peccati. Sed nec ephemera, nec transitoria debet esse talis memoria; sed constans, sed morosa, donec in cogitationibus suis de cogitationibus bonis creationis vel recreationis dulcedine, tanquam de lautioribus cibis anima satietur. Non ergo quilibet Zacharias, sed cujus uxor fuit Elisabeth. Zacharias quidem memoria Domini, Elisabeth Dei mei satietas [Col. 0739A] interpretatur. Sed quandoque sunt dona a spiritu et in spiritu; quandoque vero dona sunt, a spiritu, sed non in spiritu. Datur quippe quibusdam spiritus et personaliter, et per dona, ut claustralibus caste et religiose degentibus; scholaribus vero peccantibus mortaliter, dona sunt a spiritu, sed non in Spiritu S. personaliter inspirato: qui quidem de Deo habent memoriam, sed non in Deo, nec propter Deum, sed ut vocentur ab hominibus Rabbi.

Propter hoc necesse est, ut solo Dei intuitu sit haec memoria, ut sint Elisabeth et Zacharias ambo justi ante Deum, et sine querela. Quidam quippe sine querela proximorum sunt; sed non sunt justi ante Deum. Alii circa opera justitiae se exercent, et sine querela sunt, sed non ante Deum, quia ad [Col. 0739B] favorem hominum circa hujusmodi se exercent. Alii vero justi sunt ante Deum, sed sine querela non sunt invidentium, quoniam alia est justitia inficiens, ut Sadducaeorum: unde Sadducaei justi interpretantur; alia insufficiens, ut Scribarum et Pharisaeorum. Unde dicitur: Nisi abundaverit justitia vestra plusquam Scribarum, Pharisaeorum, non intrabitis in regnum coelorum (Matth. V). Alia sufficiens secundum quid, hoc est secundum tempus. Unde Adam et Eva justi facti sunt, secundum quod tempori congruebat, id est innocentes, sed nullum justitiae signum habentes. Vel dicitur sufficiens lex Mosaica secundum tempus, in quo data est. Data siquidem incipientibus fuit et neophytis, quibus lex illa sufficiebat ad tempus, quia perfectis non sufficit. [Col. 0739C] Nihil enim ad perfectum adduxit lex. Vel dicitur justitia sufficiens, respectu illius, de qua dictum est. Erat Noe vir justus in generationibus suis (Gen. VI). Vel dicitur simpliciter sufficiens justitia naturalis, scilicet: Quod tibi non vis fieri, alii ne feceris (Tob. IV), et Quod vultis ut faciant vobis homines, et vos eadem facite eis (Matth. VII), sed justitia consummativa, Evangelica justitia est, de qua dicitur: Qui te percusserit in maxillam, praebe ei et alteram (Matth. V). Tamen nec sine querela, nec sine murmure sustinetur plerumque. Justitia ergo perfecta ante Deum, et sine querela est, quae unicuique jus suum reddit. Quod tunc digne fit, si Deo jus suum reddat religio, pietas parentibus, innocentia minoribus, [Col. 0739D] amicitia aequalibus, reverentia majoribus, concordia proximis, misericordia egenis. Sic erant isti ambo justi ante Deum, et sine querela. Vel dicitur Zacharias justus, et sine querela, quando memoria Dei nihil habet infidelitatis admistum, ut sit justa; nec odii vel rancoris ad proximum, ut sit sine querela: ut ad Deum sit, sive de Deo sit sive non sit. Sunt enim quidam motus de Deo, sed non ad Deum, ut si blasphemamus. Quidam ad Deum, sed non de Deo, quando proximis compatimur. Quidam nec de Deo, nec ad Deum: quando movemur ad adulterium. Quidam de Deo et ad Deum: quando ipsum perfecte diligimus. Et haec est justitia ante Deum, et sine querela. Igitur Zacharias intravit in templum hora incensi (Luc. I). Per incensum [Col. 0740A] oratio designatur. Unde David: Fiat oratio mea sicut incensum in conspectu tuo (Psal. CXL). Hora ergo incensi, hora orationis est. Sed quae est hora orationis? Cum Tobias dicat: Omni tempore benedic Deum (Tob. IV). Et Psalmista: Benedicam Dominum in omni tempore (Psal. XXXIII).

Unde notandum quod triplici servitute Deo tenemur. Debita, pia, et instituta, debita servitus est, quae est latriae; pia, quae est operum misericordiae; constituta, quae est ex hominum institutione. Institutum est enim, ut regularibus horis laudemus Deum, plusquam in aliis: unde servitute instituta magis tenemur servire una hora quam altera. Sed servitute debita sive pia, nullus magis tenetur servire una hora quam altera. Horae vero institutionis [Col. 0740B] octo sunt, quas Esdras primo quidem instituit: sed Dominus operibus suis, eumdem numerum postmodum confirmavit. Nam de hujusmodi horis ait Psalmista: Septies in die laudem dixi tibi (Psal. CXVIII), et: Media nocte surgebam ad confitendum tibi (ibid.). Hic autem sacratus numerus tunc impletur, si [matutino], prima, tertia, sexta, nona, vespera et completorio, et nocte media surgamus ad confitendum Deo super judicia justitiae. Prima, quia tunc a Judaeis Christus traditus est Pilato, jam consputus et illusus, et caesus alapis, ligatus et saturatus opprobriis. In hac etiam hora a mortuis resurrexit, Mariae Magdalenae apparuit, et visus est in littore septem discipulis, quibus ait: Pueri, nunquid pulmentarium habetis? (Joan. XXI.) Hora [Col. 0740C] tertia fuit spinis coronatus, linguis Judaeorum crucifixus, et Spiritus sanctus in die Pentecostes discipulis datus. Hora sexta fuit clavis in cruce affixus, et eadem hora discipulis cernentibus ascendit. Hora nona tradidit spiritum, et lanceatus duo nobis de latere sacramenta emisit, aquam baptismi et sanguinem redemptionis. In vespera depositus de cruce fuit: eadem hora discipulis suis sacramentum corporis et sanguinis sui dedit. Eadem etiam hora duobus discipulis euntibus in Emmaus in fractione panis cognitus fuit. In completorio egresso Juda traditore ad Judaeos coepit Jesus pavere et taedere; et factus in agonia prolixius oravit, et guttas sanguinis prostrato corpore sudavit. Media nocte nato [Col. 0740D] Domino, pastores vigilantes vigilias noctis super gregem suum, audierunt clamantes angelos: Gloria in excelsis Deo (Luc. II). Hac etiam hora clamor fiet: Ecce sponsus venit (Matth. XXV). Eadem hora Samson portas allophylorum cum vectibus suis fregit, in signum Christi, qui tunc nobis aperuit portas inferni. Unde canimus: Confiteantur Domino misericordiae ejus, et mirabilia ejus filiis hominum: quia contrivit portas aereas, et vectes ferreos confregit. Istae sunt horae incensi. Zacharias ergo hora incensi intrat templum: quando memoria Dei cor intrat, ut laudemus Deum: et haec satietas memoriae Dei gratiam gignit sordium mundatricem, et vias Domini praeparantem in eremo mundi hujus: quoniam Elisabeth magnum virum genuit, [Col. 0741A] Joannem Baptistam, praecursorem Domini.



SERMO XXVI. IN NATALI APOSTOLORUM PETRI ET PAULI.

Cum abieris a me hodie, invenies viros duos juxta sepulcrum Rachel in finibus Benjamin meridie, salientes magnas foveas, dicentque tibi: Inventae sunt asinae (I Reg. X). Ecce, charissimi, qua ratione suspirabat filia Caleb, quam juste conquesta est de sterilitate Dabir, quae alio nomine Cariathsepher vocabatur, qua etiam necessitate sibi jungi voluit irriguum superius et inferius (Judic. I). Valde enim sterilis sermo divinus invenitur, si litterae superficies attendatur. Hoc enim significat sterilitas Dabir quae interpretatur eloquentia, quae etiam Cariathsepher vocabatur, id est civitas litterarum. [Col. 0741B] Nam propter hoc ait Psalmista: Quoniam non cognovi litteraturam, id est, quia litterae non adhaesi, introibo in potentias Domini (Psal. LXX). Necesse est ergo ut adjungatur ei irriguum superius, et irriguum inferius, scilicet ut affectum irriget humor gratiae spiritualis, quo ad diligendum Deum, quasi ad irriguum superius, et ad diligendum proximum ut ad inferius, animus moveatur. Quid enim nostra interest, qua negligentia asinae Cis fuerint perditae, qua sollicitudine quaesitae, qua utilitate inventae! Sterilis plane est in hac parte Dabir, nisi ei utrumque irriguum adjungatur. Unde notandum est quod in sacro eloquio per asinas secundum allegoriam, simplices et idiotae, secundum vero tropologiam animi motus figurantur, sicut scriptum est: Boves [Col. 0741C] arabant, et asinae pascebantur juxta eos (Job I). »Asinae, ait Gregorius [(21) 1Kb] , juxta boves pascuntur, quando simplices prudentum intelligentia reficiuntur.« Sed asinae per negligentiam pastorum plerumque pereunt, dum alii labores, inimicitias, vel odia subditorum intrare volentes, sub specie libertatis ipsos tanquam onagros, per abrupta vitiorum liberos abire permittunt. Quod quam malum sit, negligentia sacerdotis Heli nobis ostendit. Cujus tabernaculum Deus repulit, quia circa subditos dissolutus et mollis fuit. Alii sub specie severitatis truculentiam induentes, disciplina, fame, laboribus, subjectos affligunt, non solum ut premant, sed opprimant: quorum Cis imaginem tenet, cujus asinae [Col. 0741D] perierunt. Cis enim durus interpretatur; et ex ipso nomine eorum duritia figuratur, qui subditis suis imponunt onera gravia et importabilia, similes ministris, non Christi, sed regis Aegypti, qui filios Israel affligebant operibus, nec paleas dabant. Quid est, paleas non dabant? Temperamentum oneribus non imponebant. Nam per paleas temperamentum accipitur, ut ibi: Ipsi liniebant parietem luto absque palea, id est absque temperamento (Ezech. XIII). Unde subditur: Dic eis, qui liniunt parietem absque temperamento, quod casurus sit (ibid.). Non sic, non sic Emmanuel vescebatur caseo et felle, sed butyro et melle, ut sciret reprobare malum. et eligere [Col. 0742A] bonum. Nam ut malum a bono discerneret, et bonum a malo, utebatur melle et butyro, non felle et caseo. Et quis est Emmanuelis cibus? Ipse nobis exponit in Evangelio, ubi ait: Cibus meus est, ut faciam voluntatem Patris mei (Joan. IV). Ergo circa judicia, quibus bonos a malis discernit, utitur melle dulcedinis, humore pietatis, pinguedine charitatis. Butyrum quippe naturaliter est pingue et humidum. His utitur sapientia Dei Patris, videlicet Emmanuel; cui omne judicium dedit Pater, ut semper pronus esset ad judicia dispensativa et remissiva, non punitiva, charitate, pietate, dulcedine; non felle amaritudinis, non siccitate inhumanitatis, neque duritia crudelitatis, sicut isti, qui in judiciis suis semper inveniuntur amari, inhumani [Col. 0742B] et duri, quasi felle, quod amarum est, utentes; et caseo, qui durus est et siccus: non melle, quod dulce est; vel butyro, quod est humidum et pingue.

Cum igitur gravibus affligunt subditos oneribus, qui tanquam animalia Dei ad suscipienda onera sponte se inclinant, nonne quasi Chaldaei tres turmas faciunt, ut beati Job camelos auferant, vel fornacem pueris accendant? Chaldaei quippe feroces interpretantur; et cum ferocitate sua subjectos premunt, non domesticos, sed Dei se persecutores ostendunt. Sicut autem per Job Christus, ita per Chaldaeos ejus persecutores figurantur. Et cum ad Christi passionem Herodiani, Sadducaei, Pharisaei pariter convenerunt; quasi tres turmas Chaldaei [Col. 0742C] fecerunt. Sic igitur isti, cum subditos oneribus premunt, et crudelitate Herodiani, et falsa justitia Sadducaei, et simulata religione Pharisaei facti sunt; in omnibus vero Chaldaei. Vel certe cum zelo amaritudinis urunt animas subditorum, crudelitate sua, tanquam Chaldaei pueris accendunt fornacem. Pueris, inquam, illis, de quibus dictum est: Ecce ego et pueri, quos dedit mihi Deus (Isai. VIII). Isti ergo verborum Petri apostoli surdi auditores, volunt potius in clero dominari, quam fieri forma cleri (I Petr. V); non attendentes, quod unus est magister noster, nos autem omnes fratres sumus. Et ut sciant humiliari, locum attendant, cujus typum tenent, vel in arca Noe, vel in tabernaculo Moysi; [Col. 0742D] nam in utroque figurata est Ecclesia Dei. Facta sunt, ait Scriptura, in arca coenacula et tristega (Gen. VI), id est distinctiones, quas alia translatio vocat bicamerata et tricamerata, scilicet cameras quinque, quarum prima dicebatur stercoraria, secunda apothecaria, tertia immitium animalium quarta mitium, quinta hominum et avium. In prima ordo eorum, qui curam habent animarum, figuratur: qui dum confessiones suscipiunt, apud ipsos peccata quasi sordium faeces confitentes emittunt; secunda doctorum ordinem repraesentat, qui de sententiis Scripturarum condiunt salutis pigmenta; tertia eorum qui sunt in Ecclesia Dei, nomine, [Col. 0743A] non numine; numero non merito: a quibus area purgari non potest, donec ventiletur; quarta mitium et obedientium subditorum; quinta rationabilium hominum et contemplativorum. Tabernaculum quoque Moysi quatuor tegebatur operimentis. Primo sagis capillatiis sive cilicinis; secundo pellibus arietum rubricatis; tertio cocco bis tincto; quarto vero aeque pellibus arietum hyacinthinis. In istis illi qui Ecclesiam Dei protegunt, figurantur. In primo praelati, qui ventis et imbribus exponuntur; in secundo activi, qui laboribus afflicti, quasi pelles arietum rubricantur; in tertio charitativi, qui etsi laborare nequeunt, ad honorem Dei et utilitatem proximi de proprio beneficia largiuntur; in quarto contemplativi, qui coelo similes, [Col. 0743B] tanquam pelles hyacinthinae coelestia contemplantur. Ecce mansionibus stercorariis, et sagis, isti de quibus loquimur, comparantur cilicinis: Unde igitur eis tantae superbiae fastus, si tam vilis eis sit in Ecclesia locus? Quomodo ergo in clero dominari volunt, cum sit unus magister noster Christus, nos autem omnes fratres simus? Aut quomodo de oculis trabem non ejiciunt, qui de oculis fratrum festucam ejicere volunt? Nam, sicut Augustinus ait, sacerdos, cui omnis offertur peccator, ante quem constituitur omnis languor, nullo eorum sit judicandus, quae in alio judicare est promptus. Judicans enim alium, qui est judicandus, condemnat seipsum. Cognoscat igitur se: et purget in se, quod alios viderit sibi offerre. Caveat [Col. 0743C] et a se projiciat, quidquid in aliis damnosum reperit. Animadvertat, quod qui sine peccato est, primus in mulierem lapidem mittat (Joan. VIII). Ideo enim liberavit peccatricem, quia non erat, qui juste in mulierem projiceret lapidem. Sed jam sub tali praelato quid bonus subditus mereatur, audiamus. Sequitur enim:

Erat autem filius Saul electus et bonus, qui super alios eminebat ab humeris et sursum: nec erat eo melior inter filios Israel (I Reg. IX). Non est laudabile bene vivere, cum nemo male vivere suadet, sed gloriosum est, non consentire suadenti; gloriosius etiam tentationi resistere, quam tentari non posse. Nam quis magis mereri meruit, vel Petrus, [Col. 0743D] qui tunica sua cinctus ad Christum super mare venit; vel illi qui venerunt navigio? Quid enim fluctus maris, nisi fluctus tentationis insinuat? Et quid est super mare ad Christum venire, nisi, ut ad Christum veniatur, fluctus tentationis calcare? Et quid est venire navigio, nisi ad Christum accedere, absque tentationis incommodo, imo consolationis remedio? Quia igitur praelati austeritas nihil est aliud bono subdito, quam lima ferro, fornax auro, flagellum grano, torcular vino, tanto laudabilis subditus approbatur, quanto patienter flagella sustinet, quorum tunsione virtus defaecatur. Tales insinuat filius Cis: et ideo bonus dicitur, et electus. Unde et merito perditarum ei cura committitur asinarum, vel, ut melius dixerim, animarum, quia [Col. 0744A] talis dignus est praelatione, qui per patientiam compati didicerit passionibus subditorum, et vigilare sollicitus sit, inquirendo quod perierat; quomodo consolidet, quod confractum erat, quod debile sustineat, quod forte et pingue custodiat. Nam sollicitudo quaerendi animas commendatur, cum dicitur: Et quaesivit eas per montes Ephraim (I Reg. IX). Duobus modis circa curam animarum praelatus debet esse sollicitus, exemplo scilicet et doctrina. Necesse est enim ut subditis exemplum laboris praebeat, corpus castiget, et in servitutem redigat, ne cum aliis praedicaverit, otiositas cum redarguat. Montes autem Ephraim laboris gravedinem circa bonae fructum operationis insinuant. Unde Ephraim interpretatum frugifer sonat. Sed quoniam [Col. 0744B] non sunt condignae passiones hujus temporis ad futuram gloriam, quae revelabitur in nobis, necesse est, ut quasi transeundo per montes Ephraim quaerat, donec veniat ad terram Salisam, quia solum solidum est elementum, per terram non immerito soliditas figuratur. Salisa vero triennalis interpretatur. Est igitur terra Salisa terra triennalis, de quo triennio loquitur Isaias, ubi ait: Comede quod hoc anno repereris, secundo quod sponte nascitur, tertio seminate et plantate vineas; comedite et bibite (Isai. XXXVII). Unde sciendum quod ex quo nascimur, nobis a Deo collata naturalia reperimus. Cum illis enim nascimur, nec esse possumus sine illis. Comedere ergo anno primo ea quae reperimus, est uti digne naturalibus, scilicet memoria, [Col. 0744C] ingenio, ratione, libero arbitrio. Sponte vero nascuntur gratuita; ideo sponte, quia nullis praecedentibus meritis, alioqui non essent gratuita, id est gratis data. Comedere ergo anno secundo ea quae sponte nascuntur, est uti digne gratuitis. Unde Apostolus: Rogo vos, ne in vacuum gratiam Dei recipiatis. (II Cor. VI). Tertio autem anno seminare debemus et comedere, ut liberum arbitrium gratuitis adjungentes, secundum nobis a Deo collatam gratiam voluntarie quod bonum est operemur.

Simplices ergo subditos exemplis erudit, vel fatuos motus in se compescit, qui sic uti novit naturalibus et gratuitis, ut usibus eorum digne mereatur, [Col. 0744D] et exercitiis. In omnibus tamen quae facit, nesciat sinistra sua, quid faciat dextera sua, ne pro temporalibus et caducis, sed pro coelestibus faciat et aeternis. Transeat de terra Salisa per terram Jemini. Jemini quippe dextera interpretatur. Ergo per terram Jemini viator iste transeat, ut nihil sinistrae, sed quod est dexterae semper inquirat. Sed quoniam persecutionum timor multos a bono proposito retrahit, et ad illicita trahit, necesse est, ut in hac parte se muniat, nec a bono proposito propter persecutionum timorem resiliat, sed ad motus simplices inquirendos, etiam terram Salim pertranseat. Salim quippe vulpes interpretatur: per vulpes vero persecutores figurantur. Unde Samson cum facibus ardentibus vulpes discurrere fecit per [Col. 0745A] sata Philisthinorum (Judic. XV), quia Christus nonnunquam permittit crudeles persecutores bona destruere impiorum. Sit igitur ad omnia circumspectus et providus, ut perveniat ad terram Suph. Suph quippe specula interpretatur. Est autem triplex specula. Praedicationis, de qua dictum est: Speculatorem dedi te filiis Israel (Ezech. III). Contemplationis, de qua dictum est: Pone tibi mensam, et contemplare in specula (Isai. XXI). Circumspectionis, de qua dictum est: Statue tibi speculam, pone tibi amaritudinem, et dirige cor tuum in vias rectas (Jer. XXXI). Igitur ad speculam circumspectionis accedat, id est ad terram Suph. Scriptum est enim: Omni custodia serva cor tuum, quoniam ex ipso vita procedit (Prov. IV). Inopinata siquidem morte Isboseth [Col. 0745B] exstinctus legitur, quem Scriptura ostiariam, non ostiarium habuisse testatur. Cujus hostes, dum ostiaria purgans triticum obdormisset, assumentes spicas tritici latenter ingressi sunt, et eum in inguine percusserunt. Ostiaria siquidem triticum purgat, cum mens a vitiis virtutes separat. Quae si per negligentiam obdormierit, ad interficiendum animum malignis spiritibus iter pandit. Qui ingressi spicas auferunt, quia bonarum cogitationum germina tollunt, et in inguine feriunt, quia virtutem cordis delectatione carnis occidunt.

Unde Isboseth vir confusionis dicitur; quia omni confusione dignus est, qui virili custodia munitus non est. Perseverantiam autem sollicitudinis suae, [Col. 0745C] et finem finalem sui operis in illum dirigat, qui est bene operantium finis, sine quo nihil facere potest, et per quem etiam impossibilia potest. Qui petentibus et quaerentibus promittit, dicens: Petite, et accipietis; quaerite, et invenietis (Luc. XI). Ergo finaliter sit sua petitio Deus. Sicut de hoc electo filio Cis legitur, quod tandem venit ad Samuel in Ramatha. Samuel quippe petitio mea Deus interpretatur. Ad Deum igitur, qui finis esse debet omnis nostrae petitionis, in Ramatha venit, qui coelesti desiderio accensus, viam mandatorum ejus currit. Rama quippe excelsum interpretatur. Et quid excelsior coelo? In Ramatha Samuel invenitur, quia justis ad Deum petitionibus, et in hac vita merito, et post hanc vitam praemio pervenitur. Unde Samuel ait: [Col. 0745D] Cum abieris a me hodie, etc. Male vadit, qui a Deo non vadit, quem via justificationum non instruit; quem in veritatem non inducit. Sed a Deo vadit, qui viam mandatorum suorum currit, quem per vias rectas deducit, et tandem per viam charitatis perducit. Cum abieris, inquit, a me hodie, invenies duos viros (I Reg. X). Ad quid invenies? Ut ducatum tibi praebeant, si a Deo ire desideras, et in tenebris es. Si caecus es, et nescis quo vadas, et tamen ire desideras, viae ducatum Paulus praebere poterit, qui usque ad tertium coelum raptus fuit. Sed et Petrus regni coelestis aditum tibi reserabit, qui reserandi pariter et claudendi claves accepit. Et quis in agone contendens, jam non currat ad bravium supernae vocationis, cum alterum de persecutore [Col. 0746A] factum inveniat vas electionis: alterum vero, postquam ad vocem ancillae negavit, Principem apostolicae dignitatis? Invenies, ait Scriptura, duos viros. Duos, propter mysterium geminae charitatis; viros, quia doctrina viros veritatis, exemplo vero virtutis. Nam vir a veritate, vel a virtute dicitur. Et quidem eos in via fuisse tales invenies. Sed in patria quales? Invenies eos juxta sepulcrum Rachel. Nota, quod una est generalis et universalis Ecclesia, sed in tres speciales divisa, id est in Ecclesiam militantem, et exspectantem, et triumphantem. Prima figurata est in altari luteo, de quo dictum est: Altare de terra facietis mihi (Exod. XX). Altare de terra fit Domino, cum Ecclesia corruptibilis et terrena servit Deo. Unde sacerdos orat in canone: Supplices [Col. 0746B] te rogamus, omnipotens Deus, jube haec perferri per manus sanctorum angelorum tuorum in sublime altare tuum, ut quotquot ex hac altaris participatione, etc. Orat enim sacerdos, ut per virtutem sacramenti tota simul Ecclesia militans et triumphans in unum corpus Christi uniatur, id est ut Ecclesia militans, quae in praesenti sacramento figuratur, et quasi in inferiori altari offertur, in sublime altare, quod est Ecclesia triumphans perferatur, et capiti suo, Christo scilicet cujus corpus est, uniatur. Nam sicut ait Sergius papa, triforme est corpus Christi. Unde et in forma panis tres fieri solent fractiones. Pars comesta corpus Christi insinuat ambulans adhuc super terram, id est Ecclesiam militantem, altare [Col. 0746C] scilicet inferius, altare adhuc corruptibile et terrenum. Unde et de terra fieri jubetur. Pars vero in calicem missa, corpus Christi, quod jam resurrexit, insinuat Ecclesiam videlicet triumphantem, quae etiam figurata est in altari aureo, quod erat in Sanctis sanctorum. Pars autem usque ad finem missae reservata in altari, corpus jacens in sepulcro, id est Ecclesiam exspectantem corporum resurrectionem. Quod fieri jubetur de lapidibus, quos ferrum non tetigit, quia jam certa beatitudine donata, nec haeresis nec schismatis timet sectionem. Figuratur etiam in altari, sub quo Joannes audivit vocem occisorum clamantium: Vindica, Domine, sanguinem servorum tuorum, qui effusus est (Apoc. VI). Propterea sepulcro Rachelis haec exspectans Ecclesia [Col. 0746D] comparatur, quia ibi vox in Rama, hoc est in excelso audita est, Rachel, hoc est Ecclesia, plorans filios suos, nec ibi vult consolari, donec impleatur numerus fratrum suorum. Est igitur sepulcrum Rachelis secretum Ecclesiae exspectantis, quae exspectat resurrectionem corporum latentium in sepulcris. Juxta igitur hoc sepulcrum exspectant isti duo viri, quia etsi quantum ad glorificationem animarum membra sunt Ecclesiae triumphantis, tamen quoad corporum susceptionem membra sunt Ecclesiae exspectantis. O quam gloriosum est hoc sepulcrum. Erit, ait Isaias, radix Jesse, qui stat in signum populorum; ipsum gentes deprecabuntur, et erit sepulcrum ejus gloriosum (Isai. XI). De radice siquidem Jesse flos ascendit, id est Christus, qui et Nazaraeus [Col. 0747A] vocatus est. Cujus est hoc sepulcrum, quia sicut militantis et triumphantis, ita caput est Ecclesiae exspectantis. Una enim est Ecclesia, exspectans, et triumphans. Ideo autem gloriosum; quia ibi cessant impii a tumultu, nec auditur vox exactoris. Ibi terrae reges et consules dormientes silent, et somno suo requiescunt. Ideo fodientes thesaurum vehementer gaudent, cum invenerint hoc sepulcrum. Sequitur;

In finibus Benjamin. Benjamin filius dexterae interpretatur. Filii autem dexterae sunt, quibus statutis ad dexteram Judex dicturus est: Venite, benedicti Patris mei (Matth. XXV). Habet autem fines multos iste Benjamin, perseverantiam in timore Domini, et observantiam mandatorum, in affectu [Col. 0747B] charitatis, in visione Dei, quae sola est finis finalis. Et est primus finis, finis per quem: De quo habes: Finem loquendi pariter audiamus, Deum time, et mandata ejus observa (Eccle. XII). Secundus est finis ad quem. Unde legis: Finis legis est charitas (I Tim. I). Tertius est finis propter quem. Unde in finem diriguntur Psalmi. Et Dominus in Apocalypsi dicit: Ego sum Alpha et Omega, principium et finis (Apoc. I). Per timorem siquidem Domini et observantiam mandatorum pertingimus ad charitatem, in qua perseverandum est propter solam Domini visionem. In his finibus inventi sunt isti duo viri, qui in vita sua fidem per dilectionem operantem habuerunt, perseverantes in ea usque ad Dei visionem. [Col. 0747C] Inventi sunt ergo in finibus Benjamin et meridie. Invenerunt enim ubi pascit, ubi cubat sponsus in meridie. Non in moerenti die, in qua palpant homines sicut in nocte; quae dies est hujus saeculi, et illius magnae aurora diei, quae calamitatis erit, et miseriae; sed in meridie, id est in mera die, quae nescit occasum; quam nulla nox interpolat, nec habet obscurum. Sequitur:

Salientes magnas foveas. Per foveam terrena cupiditas figuratur, ut in Job: Facies eorum demerge in foveam (Job XL), quia reprobi omnem suum intuitum ad cupiditatem terrenam inflectunt. Vel per foveam sententia mortis accipitur, ut in Psalmo: Foderunt ante faciem meam foveam, et inciderunt in eam (Psal. LVI), id est seipsos occiderunt, in eo quod me occidere [Col. 0747D] putaverunt. Magnae sunt istae foveae et patentes, sed ultra eas saltum fecerunt, qui et terrenas cupiditates spreverunt, et aeternae mortis sententiam evaserunt. Isti igitur de inventione asinarum certos reddunt, qui simplices animi motus modificare noverunt, et subjectos simplices ad stabulum Samaritani scriptis et exemplo reduxerunt.



SERMO XXVII. IN ASSUMPTIONE BEATAE MARIAE.

Quae est ista, quae ascendit, etc. (Cant. VIII.) In via Dei alii impelluntur, sicut coacti, de quibus scriptum est: Cum occideret eos, quaerebant eum. (Psal. LXXVII) Alii trahuntur qui inter tentationes convalescunt. Unde Dominus: In funiculo charitatis traham eos (Ose. XI). Alii vadunt, qui indefesso gradu per tramitem [Col. 0748A] justitiae inter difficultates gradiuntur. De quibus canitur: Euntes ibant et flebant, mittentes semina sua (Psal. CXXV). Alii currunt, qui ferventi desiderio vires conantur excedere. Unde David ait: Viam mandatorum tuorum cucurri; cum dilatasti cor meum (Psal. CXVIII). Alii ascendunt, qui meritorum gradus ascendendo in corde suo disponunt. Unde dicitur: Beatus vir, cujus est auxilium abs te; ascensiones in corde suo disposuit in valle lacrymarum, in loco quem posuit (Psal. LXXXIII). Ascendentium autem alii sunt, qui ascendunt, ut corruant; alii ad hoc corruunt, ut postmodum fortius ascendant; alii vero ascendunt, ita ut non possint corruere; alii autem ita corruunt, ut jam non possint ascendere. Ascendunt vero, ut corruant qui de virtutibus [Col. 0748B] suis se reddunt elatos, qui simulate in religione vivunt, qui in tentatione sunt instabiles, qui adolescentiam animi retinent etiam senescentes. De quibus Salomon: Tria sunt difficilia mihi: et quartum penitus ignoro. Viam aquilae in coelo, viam colubri super petram, viam navis in mari, viam viri in adolescentia sua (Prov. XXX). Via aquilae in coelo, est via hominis ambulantis in magnis et in mirabilibus super se. Aquila enim est magnarum alarum: quae tunc venit ad Libanum, quando accedit ad virtutum montem candidatum. Sed medullam cedri tollit, cum ipsis religiosis spernendo et superbiendo detrahit. Via autem colubri super petram, est vita illorum, qui simulate se Christo adhaerere foris ostendunt, [Col. 0748C] intus vero malitiae venenum abscondunt. In hoc enim quod venenum malitiae portant, colubri sunt; in hoc autem quod religiose vivunt, super petram vadunt. Supra petram dico, non in petra, quia nec ipsi in Christo sunt, nec Christus in eis est: sicut super cathedram, et non in cathedra Moysi, sedere dicuntur Scribae et Pharisaei. Via autem navis in mari est vita eorum, qui inter amaritudines tentationum, aliquo vanitatis vento flante, titubant et merguntur. Via vero viri in adolescentia, est vita eorum, qui cum senes sint, et aetatis provectae, adolescentiam tamen retinent moribus, non aetate. His enim maledicit Isaias, cum dicit: Maledictus puer centum annorum (Isai. LXV). Corruunt, ut ascendant, qui ut exaltentur, se humiliant. De quibus [Col. 0748D] Salomon: Quatuor sunt minima terrae: et ipsa sapientiora sapientibus. Formica, quae in aestate praeparat escam sibi. Lepusculus plebs invalida. Regem locusta non habet, et tamen egreditur per turmas. Stellio manibus nititur, et moratur in domibus regis (Prov. XXX). In quibus laboriosi, timidi, humiles et subjecti designantur. Corruunt, et ascendere non possunt, quos demersit tempestas aquae, quos jam profundum absorbuit, super quos jam urget puteus os suum, ut cadant in profundum culpae, sive in profundum poenae. De quibus Salomon: Tria sunt insatiabilia: et quartum, quod nunquam dicit: Sufficit. Infernus, et os vulvae: et terra quae non satiatur aqua, et ignis, qui nunquam dicit: Sufficit (ibid.) In primo profundum poenae demonstratur; in reliquis [Col. 0749A] tribus luxuria, cupiditas, avaritia: quae sunt profundum culpae. Ascendunt et corruere non possunt, qui nec tentationibus nec adversitatibus flecti possunt; sed cum Apostolo fiducialiter dicunt: Quis nos separabit a charitate Christi? (Rom. VIII.) Vel certe qui opere complent, quod ore praedicant; vel qui cautelam innocentia servant, ut sint de illis, qui agnum immolant, de latere aquilonis; vel quasi columbae ad fenestras suas. De quibus Salomon ait: Tria sunt, quae bene gradiuntur: Leo fortissimus bestiarum, ad nullius pavet occursum; et gallus succinctus lumbos; et aries, non est rex, qui obsistat ei (Prov. XXX). In leone fortissimo designantur illi qui flecti non possunt per adversitatatem mundi, per infirmitatem carnis, per tentationem cordis. Ad nullius enim pavebit [Col. 0749B] occursum. In gallo autem succincto lumbos praedicatores significantur qui quod praedicant voce, demonstrant opere, seipsos percutiunt, antequam canant, quia castigant corpus suum, et zona continentiae restringunt lumbos, ne cum aliis praedicaverint, ipsi reprobi inveniantur. In ariete vero, cui nec potest rex resistere, designati sunt simplices, qui sic tamen astutiam retinent in simplicitate, ut a nullo adversarii incursu possint timere. Quasi enim columbae ad fenestras suas sunt, prudentes sicut serpentes, sed simplices sicut columbae. Notandum quoque quod ascendentium alii ad hoc ascendunt, ut fugiant a deserto; alii ascendunt de deserto, alii ascendunt in deserto, alii ascendunt per desertum, alii ascendunt ad desertum. Per desertum [Col. 0749C] namque figurantur plerumque, vel daemones vel infernus. Daemones, ut in Psalmo: Neque a desertis montibus (Psal. LXXIV), quia nec in ipsis malignis spiritibus patet fugiendi a divina majestate locus; infernus, unde hircus mitti jussus est in desertum, quia Christus secundum animam, propter iniquitates populi descendit in infernum. Vel ascendunt de deserto, id est de lege Mosaica, de qua scriptum est, quod aquas Mara in deserto amaras dulcoravit Moyses ligno imposito. Vel de sterili gentilitatis ritu. Unde; Posuit desertum in stagna aquarum (Psal. CVI). Et iterum Isaias: Emitte agnum, Domine, dominatorem terrae, de petra deserti ad montem filiae Sion (Isai. XVI). Vel [Col. 0749D] ascendunt de deserto, id est de mundo. Unde in Canticis: Quae est ista, quae ascendit de deserto, id est quae est ista quae elevatur de mundo? Mundus quippe quinquepertita ratione deserto comparatur. Propter peregrinationem; unde: Non habemus hic manentem mansionem, sed futuram inquirimus (Hebr. XIII). Propter laborem. Unde Job: Homo natus est ad laborem (Job V). Propter egestatem. Unde: Ego sum pauper et dolens (Psal. LXVIII). Propter morsus serpentium, id est suggestiones daemonum; unde: illic reptilia quorum non est numerus (Psal. CIII).

Et quia mundus incultus est, sicut desertum incultum est. Vel ascendunt in deserto, id est in [Col. 0750A] cessatione a vitiis: quae dicitur desertum pectoris sive sabbatum mentis, sine quo non est salus. Vae vobis, Ecclesiae praelati, qui hoc desertum deseritis, quando Sion aedificatis in sanguinibus, qui de cornu altaris superbitis, qui de patrimonio Crucifixi lascivitis, qui in vestris parentibus et cognatis sanctam Ecclesiam deformatis. Sic enim Sion in vestris sanguinibus aedificatis, et hoc deserentes desertum, etiam Ecclesiae jura deseritis. Vel ascendunt in deserto, id est in mente sancta. Unde in Exodo: Cum minasset Moyses gregem ad interiora deserti, apparuit ei Dominus (Exod. III); quia tunc nobis Dominus spiritualiter apparet, quando cogitationes nostras ad veram unitatem in mente devota, quae sanctae solitudini insistit, redigimus. Vel ascendunt [Col. 0750B] in deserto, id est in sancta conversatione. Unde in Exodo: Sacrificabimus Domino in deserto (ibid.), id est serviemus Domino in sancta conversatione. Vel ascendunt per desertum, id est per contemplationem, quae a multis deseritur, a paucis inhabitatur. Unde in Canticis: Quae est ista quae ascendit per desertum? (Cant. III.) Vel ascendunt ad desertum, id est ad coelum. Unde Dominus dimisit nonaginta novem oves in deserto, quia angelicam naturam dimisit in coelo: quod ideo dicitur desertum, quia ab angelis derelictum, qui per superbiam corruerunt. Ad hoc autem desertum, tanquam ad thronum veri Salomonis, sex operibus misericordiae, tanquam sex gradibus ascenditur, id est si esurientibus cibum, si sitientibus potum damus, si [Col. 0750C] inclusos carceribus visitamus, si peregrinos suscipimus hospitio, si nudos vestimus, si infirmis consilii vel auxilii solatium impendamus. Nam propter haec, verba solatii sunt audituri, quibus dicetur: Venite, benedicti Patris mei, percipite regnum, quod vobis paratum est ab origine mundi (Matth. XXV). Sic ascendit Virgo gloriosa de virtute in virtutem, ut fugeret desertum inferni, ut ascenderet de deserto mundi in desertum sanctae conversationis, per desertum devotae contemplationis, usque ad desertum supernae vocationis.



SERMO XXVIII. IN EADEM SOLEMNITATE [(22) 1Kb] .

Eleva virgam tuam, et extende manum tuam, et [Col. 0750D] divide mare, ut transeant filii Israel per medium sicci maris (Exod. XIV). Quod uni dico, omnibus dico. Omnibus, inquam, illis qui tanquam boni pauperum advocati, contra frivolas excusationes eorum, qui invitati fuerant ad nuptias, didicerunt spiritualiter allegare. Invitati quippe sumus omnes ad nuptias, sed adhuc est, qui dicat: Villam emi (Luc. XIV). Villam quippe emere, est in saeculi vanitatibus desudare. Hic est qui in cophino palearum Pharaoni deservit. Est etiam et qui dicat: Juga boum emi quinque (ibid.). Hic est animalis homo ille, qui mundi cupiditatibus inhiat, et in cophino laterum Pharaoni se subdit. Terrena quippe [Col. 0751A] cupiditas quasi lutum est igne decoctum; illo, qui nunquam dicit: Sufficit; vel certe illo, qui tactas oves puerosque consumpsit: quoniam,

Invidus alterius rebus marcescit opimis. (HORAT. Epist. I, 2, vers 57.)
Est insuper et qui dicit: Uxorem duxi (ibid.). Uxorem autem ducere, est carnis lutum per voluptatem mollescere. Hic est qui in cophino luti Pharaoni obedit. Qui igitur vanitates, voluptates et concupiscentias repellunt, et contra frivolas excusationes excipiunt, colla de sub jugo Pharaonis excutiunt. Sed quis est hic, et laudabimus eum? (Eccli. XXXI.) Ipse est urgens et leniens: sic enim interpretatur Moyses, cui dictum est: Eleva virgam tuam, etc. Urgens quippe fuit per disciplinam activae, liniens [Col. 0751B] per disciplinam contemplativae: propter quod dicit propheta: Excidi mihi duas virgas: unam vocavi funiculum, et alteram decorem (Zachar. XI). Nam a radice terrae, virgam quasi disciplinam excidit: funiculum quantum ad activam; decorem quantum ad contemplativam. Funiculum urgentem, decorem lenientem. Nihil enim aeque mulcet et lenit animam, sicut sanctae contemplationis devotio, ut ait quidam: In omnibus requiem quaesivi (Eccli. XXIV), nec tantam uspiam inveni, quantam in sancta cogitatione. Urget autem animum, et quasi funiculo coarctat activa, dum pungit, dum sollicitat, dum turbatur erga plurima.

Hinc est quod Virgo gloriosa, quasi virga ex [Col. 0751C] aromatibus myrrhae et thuris praedicatur. Virga, inquam, quia levis, quia flexibilis; funiculus vero, quia in altum se elevans odorem suavitatis emisit. Levis, quia caret pondere peccatorum; flexibilis, quia misericors. Myrrhae vero et thuris, quia in omni disciplina se semper exercuit. Myrrhae quippe virga fuit, propter disciplinam activae; thuris vero propter disciplinam contemplativae. Hinc est quod in hodiernae diei festivitate, ipsa castello comparatur, in quo habitabant Maria et Martha, quia castellum fundatum supra firmam petram, castellum inexpugnabile, castellum incorruptum, castellum, quot virtutibus, tot civibus plenum, cujus semper clausa fuit porta, nec patuit nisi soli principi. Castellum antonomastice Jesu, in quo vere habitabat [Col. 0751D] Martha in sollicitudine administrationis; Maria vero in fervore dilectionis, vel desiderio amoris (Luc. X). Nam istis duabus sororibus, illae duae vitae significantur, sub Novo Testamento, sicut in illis duabus, Lia videlicet et Rachele, in Veteri Testamento. Quod enim Lia in Veteri, hoc Martha in Novo; et quod Rachel ibi, hic Maria significat; sed alia, et alia de causa. Martha enim activam, propter officium charitatis; Lia vero propter exercitium laboris; unde et laboriosa interpretatur. Maria contemplativam designat, propter altitudinem contemplationis; Rachel vero propter simplicitatem mentis: unde et ovis interpretatur. Ergo Maria contemplativam significat, propter superiorem vim contemplativae; Rachel vero propter inferiorem: [Col. 0752A] Martha vero activam, propter superiorem vim activae; Lia vero propter inferiorem. Et cum multum inter se differant, superior vis contemplativae, et inferior activae, non multum tamen differre videntur superior activae, et inferior contemplativae. Multum quippe differt jucunditas devotionis, et afflictio laboris, sed non multum, officium charitatis et simplicitas bonae voluntatis. Hinc est quod in constructione tabernaculi, secundum officium quatuor istarum sororum, videtur construi, atrium, sanctum, et Sanctum sanctorum. In atrio quippe erat altare aereum, craticula, sartago, clibanus. Mactabantur ibi carnes in holocaustum, et pro peccato. In omnibus his officium Liae, labor videlicet et afflictio figuratur. Ecce inferior gradus activae [Col. 0752B] vitae. In sanctis vero erat mensa propositionis, panes calidi desuper combinati: officium videlicet Marthae, a latere quoque candelabrum cum lucernis, in quo figurabatur officium Rachelis. In Sanctis vero sanctorum erat altare aureum; in quo offerebatur incensum, secundum officium Mariae. Nam in Ecclesia Christi, quatuor sunt rectorum genera instituta; sacerdotes videlicet qui implent officium Mariae, reges qui officium Rachelis. Unde quia ista duo genera ad contemplativam vitam pertinent, beneficium recipiunt unctionis. Pastores vero implent officium Marthae, judices Liae. Unde quia ad activam vitam pertinent, non habent beneficium unctionis, sed virgam potius in manibus, [Col. 0752C] propter disciplinam conservandam in operibus.

Hinc est quod in primitiva Ecclesia, quatuor personae primitus sunt ordinatae: Aaron, qui implebat officium sacerdotis, Jacob pastoris, Moyses judicis, David regis. Istis enim quatuor Ecclesia principaliter ordinanda commissa est. Sed quid, fratres? Insurrexerunt filii Core contra Aaron pontificem; virga Aaron floruit, et fructum fecit in signum sacerdotii et contemptum filiorum Core. Jacob autem nihilominus virgas populeas et amygdalinas, et ex platanis, in canalibus posuit, ut ad earum conspectum oves conciperent diversos fetus, et sic Laban illuderet; et quod suum erat multiplicaret (Gen. XXX). Moyses vero contra Pharaonem virgam elevavit, et in ipsa, signa et prodigia fecit; [Col. 0752D] et Aegyptum decem plagis afflixit. David autem cum multoties in Saul potestatem haberet, manum suam in christum Domini mittere noluit, et tamen erecta et directa ejus virga fuit, ut dictum est: Virga directionis, virga regni tui (Psal. XLIV). Omnia haec, dilectissimi, in figura contingebant illis, et facta sunt pro nobis. Data est nobis virga, et virga de radice Jesse; de radice, inquam, Jesse, quia de radice incendii. Radix enim totius fervoris et charitatis Virgo, virga est. Exaltata est virga, elevata est virga, ut quae exaltata est in se, exaltata sit in te, exaltata sit tibi, exaltata sit a te, exaltata sit in te, quae exaltata est pro te. Quicunque ergo pastor Dei es; quicunque officium Jacob imples, si Laban occurrit, si mundus deprimit, si labores tuos et [Col. 0753A] luctas derideant, quorum iniquitas prodit ex adipe, tene virgam in canalibus cordis tui quae habeat in se amygdalinum fecunditatis, populeum virginitatis, et platanicum justitiae et sanctitatis, vel simplicitatis. Eleva igitur virgam fecundam prole, virginem corpore et mente, planam justitia et simplicitate. Sed attende, quid, et de qua dictum est: Quasi plantatio rosae in Jericho (Eccli. XXIV). Ad omnes pertinere debet generaliter, quod ad Mariam specialiter: et utinam ad me finaliter! Jericho quippe significat idem quod Laban, id est mundum, et justus quasi plantatio rosae in Jericho est, id est in mundo, quia supponit sibi aculeos tentationis, cum exteriori mortificatione carnis, et interiori devotione mentis in omnibus praebens suavitatis odorem. [Col. 0753B] Exemplum accipe, Jacob; exemplum accipe, vir luctator. Si mundus derideat, si insurgant aculei tentationum, maneat viror mentis, esto bonus odor Christianae devotionis. Quod si sacerdos es, et insurgant in te filii Core, filii Calvariae, filii crucis, id est hypocritae, qui solent aliorum bonis actibus invidere, vel qui pro beneficiis ecclesiasticis solent temporale lucrum inquirere, noli, sacerdos aeternum, nisi pro aeternis requirere. Primum quaere regnum Dei et justitiam ejus, et haec omnia adjicientur tibi. Felix, cujus haec vox esse poterit: Quasi palma exaltata sum in Cades (ibid). Palma, ut aiunt hi, qui rerum descripsere naturas, centenaria fructum facit; Cades autem mutatio, [Col. 0753C] vel sanctum dicitur. Centenarius etiam perfectionem significat in Scripturis. Justus ergo quasi palma exaltatur in Cades, quando de laeva hujus temporalitatis, transfertur ad dexteram beatae aeternitatis, juxta illud: Cum dederit dilectis suis somnum, ecce haereditas Domini (Psal. CXXVI). Et sapientia: Cum consummaverit homo, tunc incipit (Eccli. XVIII). Tunc enim erit in utero dexterae Excelsi, quando dicere poterit quis: Nunc coepi (Psal. LXXVI). Erit enim tunc sancta mutatio, quando corruptibile hoc induerit incorruptelam; et mortale hoc induerit immortalitatem. Quod si judex es, et insurgat in te rex Aegypti, hoc est tenebrarum harum, ut ignores boni et mali, veri et falsi, profani et sancti, mundi et polluti distantiam, considera cypressum in monte [Col. 0753D] Sion exaltatam. Mons enim Sion Ecclesiam Dei significat, ubi exaltata fuit cypressus crucis, quia crucem referunt fuisse de cypresso, in qua pendens Salvator longe ante praedixerat: Ego si exaltatus fuero a terra omnia traham ad meipsum (Joan. XII). Et: Nunc judicium est mundi: nunc princeps hujus mundi ejicietur foras. (ibid.) Aliud ergo noli quaerere judicium. Illum attende qui ait: Nolite judicare et non judicabimini (Luc. VI). Ad hoc solummodo oculos aperi, quomodo nunc princeps mundi hujus ejiciatur foras, ut nec in te, nec in tuis dominetur. Sit tibi colluctatio, non solum adversus carnem et sanguinem, sed et adversus principem tenebrarum harum, contra spiritualia nequitiae in coelestibus (Ephes. VI). Quod si regis officium exercere desideras, [Col. 0754A] ad illum mentem eleva, cui servire regnare est; illius regni particeps esse desidera, quod aeternum est. Considera ergo cedrum exaltatam in Libano. Cedrus enim immensa, odorifera, imputribilis perseverat in Libano. Mons Libanus candidus est, quia Libanus candidatio interpretatur. Ibi quippe sunt viri virtutibus eximii, odoriferi fama, imputribiles aeternitate; et quotquot ibi sunt, regnant, quia reges sunt. Ibi exaltationis dignitatem recipiunt; ibi nulli subjiciuntur, non homini, non angelo, sed soli Deo. Sequitur:

Extende manum et divide mare. Nota quod Moysi dictum est, extende manum tuam (Exod. XIV): illi videlicet, cui dictum erat: Diliges proximum tuum, et odio habebis inimicum tuum (Matth. V). A te plus [Col. 0754B] exigit, qui utramque manum in cruce extendit. Nisi, inquit, abundaverit justitia vestra plusquam Scribarum et Pharisaeorum, non intrabitis in regnum coelorum. (ibid.) Propter hoc ergo plus exigit, quia ait: Diligite inimicos vestros: benefacite his qui oderunt vos. Si te quis percusserit in maxillam, etc. (ibid.) Qui solus manus extendit, et mare dividit, aquas forte superiores retinet et inferiores non abjicit. Sacramentum hoc magnum est. Est enim superior amaritudo, et est inferior. Mare enim amaritudinem significat, quia amarum est. Et est superior amaritudo retinenda, inferior amovenda. Si enim amaricaris in animo, quod diu teneris in hoc exsilio, quod visione Dei non frueris, pro superioribus amaricaris; de talibus enim amaritudinibus [Col. 0754C] dictum est: Pone tibi amaritudines, et dirige cor tuum in viam rectam (Jer. XXXI). Et alibi: Recogitabo tibi omnes annos meos in amaritudine animae meae (Isai. XXXVIII).

Hic est enim ille Mardochaeus, nutritius Edissae, quae alio nomine vocabatur Esther (Esther. II). Mardochaeus enim myrrha munda interpretatur; myrrha autem amaritudinem significat. Et haec est amaritudo retinenda, quia munda. Nutritius Edissae, id est misericordiae, quia Edissa misericordia interpretatur, Esther vero abscondita. Et haec est misericordia abscondita, de qua dicitur: Quam magna multitudo dulcedinis tuae, Domine, quam abscondisti timentibus te (Psal. XXX). Propter hoc sponsa dicit [Col. 0754D] in Canticis: Manus meae stillaverunt myrrham, et digiti mei pleni sunt myrrha probatissima (Cant. V): quae est munda, et per hoc retinenda. Inferior autem amaritudo est, quando quis amaricatur, eo quod non potest excogitatam in hostem exercere malitiam. Unde Psalmista: Filii hominum, usquequo gravi corde? (Psal. IV.)

Haec est amaritudo inferior repellenda, quia immunda, quia magis iram Dei nutrit, quam misericordiam. In prima amaritudine designatur crux Christi; in secunda crux Aman, qui interpretatur iniquitas. Extende igitur manus, et divide mare, ut scias inter amaritudines utrasque discernere, ne turberis, ubi debes gaudere, vel gaudeas, ubi debes turbari. Ne gaudeas, quod es in mundo; ne [Col. 0755A] turberis, quod mancipatus es Dei obsequio. Sic enim gradiuntur filii Israel per maris medium, id est per viam virtutum, vitiis per amaritudines exsiccatis. Gradiuntur autem usque ad montem Dei Horeb. Horeb quippe siccitas interpretatur. Hoc tamen notandum, quod siccitas alia probabilis, alia reprobabilis, quod et in Horeb figuratur. Nam in Horeb bona et laudabilis siccitas figuratur, ut ibi: Usque ad montem Dei Horeb (III Reg. XIX). Mons siquidem ille coelestis Horeb ideo dicitur, quod ab omni spurcitia mundus esse probatur. A montibus enim spurca, quia et noxia, dilabuntur in valles. Unde angelus et homo, alter propter superbiam, alter propter inobedientiam, de monte coelestis gloriae, in vallem temporalis miseriae corruerunt. Unde [Col. 0755B] scriptum est: Non habitabit in eo aliquid coinquinatum (Apoc. XXI). Et Psalmista: Domine, quis habitabit in tabernaculo tuo: aut quis requiescet in monte sancto tuo? (Psal. XIV.) Ecce hic habes, et de habitatione, et de requie. Est autem laudabilis siccitas, quae noxios corporeae pinguedinis humores ebibens petulcos motus lubricae fragilitatis enervat, et corpus reddit minus aptum. Est et vituperabilis, quae fontem cordis exsiccans, et venas, per quas ad oculos usque solet devotio procedere lacrymarum; gratiam devotionis obcludit. Duplicem hanc siccitatem concupiscentia duplex et infert et aufert. Concupiscentia namque spiritus adversus carnem, laudabilem siccitatem infert, et vituperabilem aufert; concupiscentia vero carnis adversus [Col. 0755C] spiritum vituperabilem infert, et laudabilem aufert. Per primam siccitatem, habet homo cor carneum; per secundam lapideum; carneum per affluentiam devotionis; lapideum, per duritiam obstinationis.



SERMO XXIX. IN FESTO SANCTI BERNARDI.

Cum accubuisset Jesus in domo Simonis leprosi, fractum est alabastrum unguenti nardi pistici pretiosi; et tota domus impleta est ex odore unguenti (Joan. XII). Licet, dilectissimi, ea quae proposuimus beati Lucae fidelis sermo, et omni acceptione dignus, ante sex dies Paschae, Bethaniae in domo Simonis facta fuisse commemorat, tamen quia in hac spirituali Bethania haec eadem videmus iterata, [Col. 0755D] etsi non historice, mystice tamen, misericordiam Dei mirabilem in hoc facto votis et precibus implorare debemus, quoniam a fidelibus suis non est aversus amor ejus, sed adhuc manus ejus extenta. Quae est enim haec Bethania, nisi haec obedientiae domus: quae tantorum filiorum matrem se laeta cognoscit, quos de Spiritu sancto, obstetricante manu obedientiae, parturivit? Quae quia exemplo clara, et vallis humilitate cognoscitur, non immerito Claravallis nuncupatur. In hac igitur domo Simon ille, qui factus est obediens Patri usque ad mortem, cujus spiritus in filiis obedientiae requiescit, ut scriptum est: Super quem requiescet Spiritus meus, nisi super humilem et quietum, et trementem verba mea? (Isai. LXVI) requiem quaesivit et invenit, [Col. 0756A] quia deliciae ejus sunt esse cum filiis hominum. Vel quia per domum in sacro eloquio solet conscientia figurari, de virtutum lapidibus pretiosis domum sibi construxit, et usque ad cubitum perfectionis consummavit, ille Simon, id est obedientiae filius, cujus memoria in benedictione est, qui secutus Agnum quocunque ivit, ad obedientiae praeceptum, tanquam alter Abraham, egressus est de terra et de cognatione sua, ut fieret in gentem magnam, unde pater multarum gentium constitutus est, in quem clamamus, Abba, Pater. Ipse etiam tanquam alter Isaac in hujus solitudinis agro, quo egressus est ad meditandum, copulavit sibi Rebeccam, quia didicit et docuit pariter ex iis quae passus est, patientiam. Ipse quoque tanquam alter [Col. 0756B] Jacob, egressus de terra et de cognatione sua, conjunxit sibi Rachelem et Liam: Liam in officio ministrandi, Rachelem in otio contemplandi. Cujus semen Deus multiplicavit super terram, ut infinitam laborantium multitudinem ex activa, ex Rachele vero contemplativorum multitudinem genuerit copiosam. In iis igitur omnibus, patriarchis et prophetis merito comparatur, non solum, sed apostolis, martyribus, confessoribus, et virginibus. Quia vobis a Deo missus, etsi non aliis, vobis tamen factus est apostolus, quia signa apostolatus sui omnes estis in Domino. Ipse etiam per carnis passionem, et proximi compassionem, in certamine plus cucurrit quam martyr ictum sufferens, mucrone [Col. 0756C] fundens sanguinem. Et in confessione laudis adorans Dominum, quod cordis arca credidit, etiam coram hominibus confessus est. Qui cum mulieribus nunquam coinquinatus, secutus est Agnum quocunque ivit. Spatiosam quippe viam derelinquens, et arduam aggressus, quae ducit ad vitam, factus est vobis tanquam lucerna ardens et lucens. Ardens eloquio, lucens exemplo. Ardens in fractione panis, lucens in semitis viarum Dei, ut sic in utroque bono, et ardens et arduus, non immerito Bernardus sit vocatus. Intuemini quantus sit iste, qui ingressus est, non solum ad vestram salutem, sed ad omnium correctionem, utpote regibus Joannes, Aegyptiis Moyses, fornicantibus Phinees, Elias idololatris, Eliseus factus avaris, mentientibus [Col. 0756D] Petrus, blasphemantibus Paulus, negotiantibus Christus. Justitiae forma, sanctimoniae speculum, pietatis exemplar, assertor veritatis, defensor fidei, amicus sponsi, sponsae paranymphus, ordinator cleri, pastor plebium, magister insipientium, refugium oppressorum, pauperum advocatus, miserorum spes, tutor pupillorum, judex viduarum, oculus caecorum, lingua mutorum, baculus senum, ultor scelerum, metus malorum, bonorum gloria, sal terrae, lumen orbis, sacerdos Altissimi, vicarius Christi, christus Domini, Deus Pharaonis, actu severus, vultu serenus, verbo serius, omnibus omnia factus, ita ut cum crederes non vocatum in partem sollicitudinis, sed in plenitudinem potestatis. Ideo accubuit Jesus in domo ejus, qui in [Col. 0757A] omnibus est per essentiam. Ubique enim est, qui nusquam deest. In quibusdam tamen transit, in aliis inhabitat, in aliis cubat, in aliis pascitur et reficitur. Transit quippe per interpolatas cogitationes, sicut Eliphas ait: Cum spiritus, me praesente, transiret, inhorruerunt omnes pili carnis meae (Job IV). Nobis enim praesentibus spiritus transit, quando invisibilia cogitamus, quia haec non solide, sed raptim videmus. Neque enim in contemplatione mens diu figitur, quia ad se ipsam, ipso lumine reverberata revocatur; sed tunc pili carnis inhorrescunt, cum sic vitae veteris cogitationes a mente rescindimus, ut in illo dolore fatigemur. Inhabitat vero per gratiam nunc operantem, ut velit quod bonum est; nunc cooperantem, ne [Col. 0757B] frustra velit, sed plerumque tentatione velatam, ut scriptum est: Quam magna multitudo dulcedinis tuae, Domine, quam abscondisti timentibus te (Psal. XXX); quandoque devotione nudatam, sed tunc non solum inhabitat, sed cubat, quia cubare est habitare mentem cum devotione. Reficitur autem in illis, vel de illis, in quibus aut de quibus filius implet voluntatem Patris: sicut idem Filius ait: Cibus meus est, ut faciam voluntatem Patris mei, qui in coelis est (Joan. IV).

Sic igitur cubat et pascit in domo Simonis, id est in conscientia obedientis. Additur autem leprosi, ob humilitatis custodiam, quia custos obedientiae humilitas est. Nisi enim per humilitatem [Col. 0757C] servetur, cito in contemptum erigitur. Necesse est ergo, ut per humilitatem obedientiae ad Deum redeat, qui per superbiae lepram extra castra recesserat, quia simplex obedientia non sufficit, si suis stipata comitibus non aderit. Nam ut plena sit obedientia et perfecta, necesse est ipsam esse puram, voluntariam, humilem, patientem, fidelem, devotam, divinae dilectionis fortitudine roboratam. De qua dictum est: Fortis est ut mors dilectio (Cant. VIII). Et haec in illis septem personis figurata sunt, qui uno eodemque nomine, sicut ex divinis colligimus verbis, id est nomine Simonis sunt signatae. Legimus siquidem de Simone mago, de Simone Cyrenaeo, de Simone leproso, de Simone Machabaeo, de Simone Petro, de Simone Chananaeo, [Col. 0757D] de Simone Oniae filio. Isti septem illa, quae praediximus septem figurant; non, omnes omnia, sed aliqui aliqua, quaedam remotive, quaedam positive. Sunt enim qui solius ambitionis causa praelatorum mandatis obediunt. Isti Simonem magum induunt, qui sola cupiditate mandatis voluit apostolicis obedire. Ideo pura debet esse obedientia, ut solus Deus sit in causa, qui est causa causalissima; et ipse idem, qui finis finalis est, sit in perseverantia. Alii praelatorum mandatis obediunt, sed semper inviti, semper cum murmure. Isti induunt Simonem Cyrenaeum, qui crucem Domini in angaria bajulavit (Marc. XV). Ideo voluntaria debet esse, quia coacta servitia Deo non placent, sed hilarem datorem diligit, quia illa hostia est ei acceptabilis, super cujus [Col. 0758A] caput offerentis manus imponitur. Alii praeteritorum suorum malorum memores, et per hoc humiles, eo divinis mandatis humiliter obediunt, quo per obedientiae bonum ad Deum se posse redire confidunt. Isti Simonem leprosum induunt, qui, quidem cum Deum invitavit, leprosus vocabatur. Sic et isti nomen sibi retinent peccatoris, qui etiam de propitiato peccato nesciunt esse securi. Alii de iis quae sibi videntur licita, obediunt; sed si quid minus licite praecipi videatur, quod injungitur, licite contradicere se posse credunt, non attendentes obedientiam Abrahae, nec Joannis, qui lignum aridum rigavit, et saxum immane volvit, vel illius, qui filium suum in clibanum ardentem propter obedientiam jecit. Nam si solum in licitis obedientes sumus, [Col. 0758B] quis supplebit, quod ait legislator noster, re et nomine Benedictus, super illo capitulo: »Si fratri impossibilia injunguntur?« Quid enim adeo illicitum, quam impossibile?

Ideo induamur Simonem Machabaeum, qui Tryphoni fuit obediens, cum tamen esse sciret illicitum quod petebat. Cum enim surrexisset iste Simon pro Jonatha fratre suo, quem Tryphon occiderat, quod Simonem non latebat, misit ad eum Tryphon legatos in dolo, dicens: Pro argento, quod debebat frater tuus in ratione regis, detinuimus eum; et nunc mitte argenti talenta centum, et filios ejus obsides, et remittemus (I Machab. XIII). Cumque Simon cognovisset dolum ejus, misit tamen argentum [Col. 0758C] et pueros, ne murmuraret populus dicens: Non redemit fratrem suum, volens regnare. Hoc exemplo plerumque obedientes esse debemus ad majus scandalum removendum; etiam si illicita forte injungantur. Et haec est obedientia patiens. Sed quoniam illicitum est omne, quod est praeter fidem, vel non ex fide (Hebr. XI), non in omni illicito dicimus generaliter obediendum; quia nunquam in illis, in quibus fides laeditur, obedire tenemur; sed in omnibus obedientiae factis fidem praeviam habeamus, quia sic induere non debemus Simonem Machabaeum, ut Simonem Petrum exuamus, quia quantumcunque magna sit obedientia, nulla tamen est, si non sit super fidei petram fundata. Nec quamcunque fidem loquor, sed eam quae [Col. 0758D] est affectuosa, et omnium virtutum aemulatoria. Quid enim est, quod nobis noceat, si boni aemulatores fuerimus? Aemulamini igitur divina charismata, ut sit obedientia vestra sicut fidelis, sic affectuosa; sic induentes Simonem Petrum, ut etiam induatis et Chananaeum. Chananaeus quippe Zelotes vel aemulator, vel quod idem est, imitator interpretatur. Nec vos terreat fragilitatis humanae defectus, si quandoque sarcina mandatorum vires vestras excedere videatur. Scitote quod qui confidunt in Domino, mutabunt fortitudinem. Non enim in vobis, sed in Deo debet esse fortitudo vestra, et in ejus obedientiae fortitudine, qui facit cum tentatione proventum.

Cum igitur alicui fratri aliquid grave praecipitur, [Col. 0759A] dicat utilis frater in corde suo: Fortitudo mea Deus, vis mea Dominus; et ideo humano defectu aggrediar quod divina fortitudo perficiet. Sic fractus est Simon Oniae filius, id est imitator ejus, qui semper in animo dicit: Non est fortitudo mea, ut sustineam: Sed tamen vis mea Dominus, ut perficere queam. Unde Onias vis mea Dominus interpretatur. In hujus, quia Simonis, domo Jesus accubuit: et cum esset in accubitu suo, nardus dedit odorem suum, quia fractum est alabastrum unguenti nardi pistici pretiosi, et tota domus impleta est ex odore unguenti. Alabastrum dicitur, vas marmoris candidi, perlucidi, quod incorrupta servat unguenta. Tale fuit alabastrum, vas istud electionis, vas psalmi, vas cantici, hydria farinae, [Col. 0759B] lecytus olei, scyphus Pharaonis, crater tornatilis, calix inebrians et praeclarus. Fuit marmoris in perseverantia, candidi munditia, perlucidi fama. Quod semper unguenta servavit incorrupta, quia nec infamia denigravit, nec actus illicitus, nec cogitationis consensus collatum sibi gratiarum munus corrupit. Dicitur autem alabastrum unguenti, sicut solemus dicere scyphum vini: et dicitur unguenti, quia verba quae de vase diffundebantur, sic medicinalia erant, ut per ea aegri sanarentur, caeci illuminarentur, fortes ad robur ungerentur. Erant enim antidotum infirmorum, collyrium caecutientium, chrisma robustorum, ita quod illud, quod Maria Magdalene, et Maria Jacobi et Salome fecerunt, [Col. 0759C] ut caput ungerent (Marc. XVI), hoc iste multis laboribus, multo vigiliarum et jejuniorum sibi pretio comparavit, ut membra capitis, imo caput ungeret in membris. Hoc igitur alabastrum hodie fuit fractum, qui morte pretiosa dissolutum; sed non sicut vas figuli, sed sicut vas auri, quod carnis vinculis absolutum, talentum sibi creditum cum lucro Domino reportavit, et tota domus impleta est ex odore unguenti. Per ipsius siquidem verba tota Ecclesia bonus odor est Deo in omni loco, quia odor ejus, sicut odor agri pleni, cui benedixit Dominus. Curremus igitur in odore unguentorum suorum, hoc est in odore unguenti pistici, id est fidelis et pretiosi, et per hoc boni. Fractum est enim alabastrum unguenti boni nardi, [Col. 0759D] vel per syncopam, Bernardi, cujus verba et martyribus rosam, et castis lilium redolebant. Trahat igitur post se fideles Christi exteriorum membrorum dispositio ordinata, morum disciplina, laboris exercitium, ornatus virtutum, exemplum operum, pigmentaria medicina verborum. Trahat autem de exsilio ad patriam, de labore ad requiem, de morte ad vitam, de tenebris ad lucem, quae nescit occasum, Jesum Christum Dominum nostrum, cui est honor et gloria per infinita saeculorum saecula. Amen.



SERMO XXX. IN NATIVITATE B. VIRGINIS MARIAE.

Si ambulans per viam in arbore, vel in terra nidum [Col. 0760A] avis inveneris, matremque pullis, vel ovis desuper incubantem, non tenebis matrem cum filiis; sed patieris abire, pullos tenens captos; ut bene sit tibi, et longo vivas tempore (Deut. XXII). Quoties dilecta sapientiae tabernacula, sub divo positus, ventis expositus, perpendo sedulus, aedificandum necesse mihi videor in Cariathsepher. Sed cum de loci ariditate quaero, vel conqueror, Axae suspirio praeeunte, a Patre luminum, a quo omne datum optimum et omne donum perfectum de sursum descendit (Jacob. XVII), utrumque impetrandum esse irriguum, ut nomine Dabir digne civitas censeatur. Quaecunque enim scripta sunt, ad nostram doctrinam scripta sunt (Rom. XV). In quibus fecit nos Dominus ministros Novi Testamenti, non littera, sed spiritu; littera [Col. 0760B] enim occidit. Quia haec est ariditas Cariathsepher. Interpretatur enim civitas litterarum. Et quae est civitas litterarum, nisi illa litteratura, quae tuetur ab hostibus, et ornat virtutibus? Nam ad differentiam illius litteraturae, quae nec munit, nec ornat, civitas appellatur. Unde Psalmista ait: Quoniam non cognovi litteraturam, introibo in potentias Domini (Psal. LXX). Sed ariditas hujus civitatis superficies est litterae, quae nullum fructum in se videtur habere, nisi quando inferiori timoris, et amoris irriguo superiori, fides et intellectus irrigatur. Nam ut aurum in sapientia, argentum in eloquentia, lapides pretiosos superaedificemus [(23) 1Kb] , argentum in logica, aurum superaedificemus in [Col. 0760C] theologia, necesse est, ut timor pariter et amor praecedant, ut sicut illi duo, Aaron videlicet et Hur, antiquitus graves Moysi sustentabant manus, sic et faciem ejus detegant et detergant. Alioquin timendum nobis est, ne lignum superaedificemus, quod mittere solent haeretici in verbum panis, ut scriptum est: Mittamus lignum in pane ejus (Jer. XI): vel ne supponamus fenum humanae fragilitatis; quod sibi supponere debent famelici, sicut haerentes litterae facere solent in canticis, vel ne superaedificemus stipulam alicujus vanitatis; ad quam nos induceret ariditas praesentis thematis, nisi timoris irriguo fecundetur et amoris. Si ambulans, inquit, per viam, etc. Quid isto vanius, si litterae superficies attendatur? Quid enim, si pullis [Col. 0760D] captis matrem sinit abire? Melius habuit, vel vita longiore vixit? Tamen si timor Dei et amor praevenerint intellectum, nihil devotius, nihil verius, nihil dignius Deo invenitur. Tunc nomine Dabir digne civitas censebitur, quia tunc sermo divinus probabitur, et eloquentia, quam interpretatur Dabir, approbabitur. Dicit enim:

Si ambulans per viam. Non conditionaliter, sed causative ponitur istud, si. Neque enim est homo super terram, qui non ambulet per viam, donec perveniat ad patriam; Deus enim stabilis et incommutabilis, moveri dat omnia et mutari. Non differt a vigilante dormiens, nec a laborante quiescens. Omnes enim perendinamus ad mortem, omnes [Col. 0761A] circa spheram mundi volvimur; et cum animalibus circa rotae gyrum ambulamus. Ibant enim animalia et non revertebantur; ibant et revertebantur (Ezech. I). Imo quod mirabilius est, et non revertendo revertebantur; et revertendo non revertebantur. Quae est ista vitae humanae instabilitas, ut cum revertitur ad id, unde sumpta est, dicente Domino: Terra es, et in terram ibis (Gen. III), Job etiam attestante, qui ait: Nudus egressus sum de utero matris meae, et nudus revertar illuc (Job I), nec tamen ad juventutis, vel infantiae revertitur initium, si pervenerit ad senectam et senium? Sicut motum vides in choro cantantium, ad locum revertuntur, unde incipiunt, nec tamen revertuntur, quia semper ante faciem suam vadunt. Quicunque igitur [Col. 0761B] nondum meruisti requiescere in patria, sed adhuc peregrinus es et advena, si ad hoc ambulas per viam, ut pervenias ad patriam, necesse tibi est, nidum avis quaerere pariter et invenire. Notandum quod singularis avis singularem nidum tibi Scriptura proponit, ad differentiam avium plurimarum; quarum aliae semen quod juxta viam cecidit comederunt, aliae cibum praeparatum de canistro pistoris sustulerunt, aliae vero ad ipsum etiam sacrificium patris nostri Abraham aspiraverunt. Aves quippe, eo quod avidae, daemones sunt; quae plerumque cogitationes quasi semina, plerumque actiones tanquam cibum paratum; plerumque ipsam Deo dicatam devotionem, tanquam sacrificium aut auferunt, aut auferre nituntur.

[Col. 0761C] Istarum igitur avium nidi sunt corda peccantium. Mergulionum cupidi, nocte volantium haeretici, rapacium avari, corvini generis avium, diversa genera peccantium. Propter hoc, hujusmodi aves censuit immundas legislator, nec earum nidi quaerendi sunt, sed si non quaesiti inveniuntur, vel abigendi sunt, vel nec mater, nec pulli capiendi. Singularis igitur avis, et phoenix unicus, qui de aromatibus alterius phoenicis, Virginis scilicet singularis, igne sancti Spiritus mediante in lucem prodiit, et cordibus sanctorum nidificavit. Unde multis generibus avium se comparat, ut est illud: Similis factus sum pelicano solitudinis, factus sum sicut nycticorax in domicilio (Psal. CI). Et alibi [Col. 0761D] Psalmista, de ejus humanitate ait: Etenim passer invenit sibi domum, et turtur nidum (Psal. LXXXIII). Sed et ipse Jonae, qui columba interpretatur, se ipsum comparat, ubi ait: Sicut fuit Jonas in ventre ceti tribus diebus (Matth. XII, XXIII). Comparatur enim gallinae, ubi ait: Jerusalem, Jerusalem, quoties volui congregare filios tuos, quemadmodum gallina congregat pullos suos sub alas, et noluisti (Matth. XXIII): id est te nolente feci. Comparatur aquilae, ubi ait: Sicut aquila provocans ad volandum pullos suos, et super eos volitans (Deut. XXXII). Et bene pelicanus fuit compatiendo, nycticorax patiendo, turtur pasciscendo, columba pascendo, gallina pacando, aquila pacificando. Unde scriptum est: Homo nascitur ad laborem, et avis ad volatum [Col. 0762A] (Job V). Quia enim homo fuit in labore passionis, quasi avis factus est in volatu resurrectionis. Hujus igitur avis nidus plerumque in arboribus reperitur, cum in cordibus eorum, qui devotionis odore suggestiones malas, tanquam serpentes abjiciunt, quasi in cedro nidificat. In spina vero, cum in cordibus poenitentium, in myrto continentium, in oliva misericordium, in abiete contemplativorum. In buxo, cum in cordibus fidelium; in cedro nidificavit daemoniaco, in spina in deserto; in myrto coram Caipha et Pilato; in oliva, mulieri deprehensae in adulterio; in abiete coram Petro, Jacobo et Joanne; in ulmo, quando dolores nostros tulit in patibulo; in buxo, quando perseveravit in mortis calculo. Invenitur etiam in terra, [Col. 0762B] quia non solum in contemplativis, sed etiam in activis Christus nidificat. Descendit Zachaeus de arbore, ut ipsum hospitio suscipiat, Petrus in mare, ut ad ipsum perveniat; sed et eum, qui de Jerusalem descendit in Jericho Samaritanus visitat; sed et usque in Babylonem peccatorem captivari permittit, ibique liberat. Unde et Eliae praesumptionem redarguit dicentis: Domine, prophetas tuos occiderunt; altaria tua suffoderunt: et remansi ego solus (III Reg. XIX). Et dicit ei divinum responsum: Reliqui mihi multa millia virorum, qui non curvaverunt genua ante Baal (ibid.). Sequitur:

Matremque pullis desuper incubantem. Mater nidi Virgo Maria, quia de suae carnis substantia nidus [Col. 0762C] prodiit humanitatis. De quo scriptum est: In nidulo meo moriar, et quasi palma multiplicabo dies (Job XXIX). Haec igitur toties super pullos et ova incubuit, quoties cogitationes sanctas calore charitatis ad opus perduxit: tot enim pulli quot opera, quot cogitationes tot ova. Si igitur talem matrem incubantem inveneris, non tenebis eam cum filiis, quia frustra jacitur rete ante oculos pennatorum, multo magis ante pennas ejus, quae volavit super pennas ventorum; multo magis ante virtutem ejus, quae transcendit beatitudinem omnium spirituum, hominum videlicet et angelorum; quia etsi similitudo repromittitur, tamen veritas denegatur. Si enim similitudo tibi aequalitatis promittitur, [Col. 0762D] tamen veritas . . . . denegatur. De ista enim dicitur: Exaltata es, sancta Dei Genitrix, super choros angelorum, ad coelestia regna. Caeteris autem hominibus multum, si usque ad choros angelorum. Non igitur eam tenebis, quia nec poteris, quia nec si te ruperis, ad gratiam vel gloriam, ad meritum seu praemium, ad agonem seu bravium ejus poteris pervenire. Perfectam quippe Dei Genitricis sanctitatem imitantur quidem qui sunt ex parte ejus, et unusquisque tanto perfectius, quanto et ipse perfectior fuerit. Sed etsi omnes ei assimilari contendant, nullus tamen aequari. Unde scriptum est in libro Josue, quia cum essent filii Israel transituri Jordanem, praecones per castrorum medium transeuntes clamare [Col. 0763A] coeperunt: Quando videritis arcam foederis. Domini Dei vestri, et sacerdotis stirpis Leviticae portantes eam, vos quoque consurgite, et sequimini praecedentes: sitque inter vos et arcam, spatium cubitorum duorum millium, ut procul videre possitis et nosse, per quam viam ingrediamini (Josue III). Arca igitur testamenti est illa, de qua scribitur:

Beata mater munere,
Cujus supernus artifex
Mundum pugillo continens,
Ventris sub arca clausus est. (Offic. Eccles.)

Arca ista populum praecessit, quia sicut donis virtutum, sic excellentia praemiorum excelsior fuit. Inter arcam et populum spatium relinquitur [Col. 0763B] quia sanctitati ejus nullus adjungitur; in intervallo vero illo, duo computantur millia passuum, quia intus et exterius perfecta ejus sanctificatio aliorum gratiam antecellit. Unde et omnibus praecipitur: Cavete ne appropinquetis ad arcam (Josue III). Pullos tamen captos tenebis, quia virtutes imitaberis. Considera quod se fatetur ancillam, quae se novit reginam; ascendit in montana cum festinatione in civitatem Juda, ut ministraret Elisabeth, quae sibi debuit ministrare. Disce exemplo patientiam, quando gladius passionis animam suam transivit, quia nec murmurasse legitur, nec maledixit. Disce exemplo devotionem, quando conservabat omnia verba, quae de Christo dicebantur, conferens in corde suo. Hi enim sunt pulli, quos [Col. 0763C] captos tenere teneris, ut bene sit tibi. Tunc enim captos tenebis, cum opere complebis, quia scriptum est: Dicite justo quoniam bene, quia fructum adinventionum suarum comedet (Isai. III). Fructum enim adinventionum suarum comedet, qui sic quaerit et invenit, et opere complet quod sufficit. Et longo vivas tempore: nil enim longius aeternitate. Sic bene erit tibi, cum centuplum in hac vita receperis, et longo vives tempore, cum vitam aeternam possidebis.



SERMO XXXI. IN NATIVITATE B. VIRGINIS MARIAE.

Portam fontis aedificavit Sellum filius Cholhoza, princeps pagi Maspha (II Esdr. III). Qui non intrat per ostium in ovile ovium, sed ascendit aliunde, ille [Col. 0763D] fur est et latro. Qui autem pulsat ad ostium, huic ostiarius aperit, et ingredietur et egredietur, et pascua inveniet (Joan. X). Ovile ovium, dilectissimi fratres, illud est in quo pastor bonus reliquit nonaginta novem oves, et venit centesimam quaerere quae perierat. Hujus ovilis ille est ostium, qui de se ipso dicit: Ego sum ostium (Joan. X). Pulsemus igitur ad hoc ostium, dilectissimi, pulsemus precibus, pulsemus operibus, et ingrediamur ad bene meditandum; egrediamur ad bene operandum, et pascua coelestis doctrinae inveniemus ad bene vivendum. Pulsate, et aperietur vobis; et introite portas ejus in confessione, qui vos exaltat de portis mortis, ut annuntietis omnes laudes ejus in portis filiae Sion. Ante tamen quam pulsetis portas [Col. 0764A] ejus, ponite custodiam portis vestris, ne forte fortis armatus, vel filii Berothitae, inveniant conscientiae domum vacuam, et expositam transeunti, et ingressi habitent ibi. Portae vero nostrae sunt, de quibus Esdras praecepit filiis Israel, ne inferrent onera sua per portas suas in die Sabbati (II Esdr. XIII). Et bene, quia qui contemplationis et internae claritatis quietem habere desiderat, admittere non debet, vel per visum vanitatem, vel per auditum curiositatem, vel per olfactum delectationem, vel per gustum edacitatem, vel per tactum impuritatem. Unde si diligenter custoditae non fuerint, statim pro foribus peccatum aderit. Non ergo ostiariae negligenti, sed ostiario diligenti committamus eas, illud timentes et habentes prae oculis, quod ostiaria [Col. 0764B] purgans triticum obdormivit (II Reg. IV); vel certe, quod ostiaria Caiphae Petrum calefacientem ad prunas compulit ad negandum (Joan. XVIII). Ostiarius enim strenuus et fidelis est timor Domini, cujus maturitas non sinat evagari. Stabilitas enim ejus commendatur, cum dicitur: Timor Domini permanet in saeculum saeculi. Sollicitudo vero commendatur, ubi dicit: Qui timet Deum, nihil negligit (Eccle. VII). Et bene, quia ab initio tentationis usque in finem mentem sibi commissam non deserit, sed super ipsam semper invigilat. Ab initio, quia scriptum est: Initium sapientiae timor Domini (Psal. CX). Usque in finem, quia scriptum est: Finem loquendi pariter audiamus. Deum time, et mandata ejus observa; hoc est omnis homo (Eccle. XII). [Col. 0764C] Hujus ergo fidelis ostiarii proprium est, ut portas nostras claudat, vel si aperiantur, attollat clausas, quia clausis januis intravit Dominus ad discipulos. Commendabilis apud Ezechielem dicitur porta clausa (Ezech. XLIV), per quam non intravit vir, sed princeps ipse sedit, ut in ea comederet panem suum. Si obturas aures tuas, ne audias sanguinem, et claudis oculos tuos, ne videant malum, bene portas tuas claudit timor Domini. Bene claudebat Job portas suas, qui dicebat: Pepigi foedus cum oculis meis, ut non cogitarem quidem de virgine (Job XXXI). Et Psalmista: Obmutui, et non aperui os meum (Psal. XXXVIII). Phinees enim qui dicitur os mutum, placavit, et cessavit quassatio. Cultus enim justitiae silentium; et in silentio et spe [Col. 0764D] erit fortitudo nostra. Quod si aperiantur, attollantur, sicut scriptum est: Attollite portas, principes, vestras (Psal. VIII). Qui levat oculos suos in montes, unde veniat auxilium ejus, qui extollit manus suas in sancta, ut scriptum est: Levabo ad coelum manum meam (Deut. XXXII), ille est, qui extollit portas suas. Sequitur:

Et introite portas ejus in confessione (Psal. XCIX). In confessione cordis, de qua scriptum est: Confitebor tibi, Domine, in toto corde meo (Psal. CIX). In confessione oris, de qua dicitur: Confitebor Domino nimis in ore meo (Psal. CVIII). In confessione operis, ne simus illi, de quibus dictum est: Confitentur se nosse Deum, factis autem negant (Tit. I): Introite portas ejus in confessione. Quae sint portae [Col. 0765A] ejus alibi aperit, cum dicit: Aperite mihi portas justitiae, et ingressus in eas, confitebor Domino (Psal. CXVII). Portae enim justitiae, portae sunt ejus. Quidquid morum, quidquid virtutum, quidquid bonorum operum est, portae sunt ejus. Quarum quaedam porta fuit patientia, per quam intravit Job ad Deum; fides, per quam Abraham; mansuetudo, per quam Moyses; humilitas, per quam David. Talibus ergo portis intrandi ad Deum sancti aditum meruerunt. Sed portarum justitiae aliae sunt temporales, aliae aeternales. Temporales, quae evacuabuntur et destruentur, sicut fides et spes. Aeternales, sicut charitas et usus ejus. Diligere quippe Deum ex toto corde, et ex tota anima, et ex tota virtute, in hac vita incipitur, sed in aeterna perficietur. In hac [Col. 0765B] quippe vita potest incipi, sed nec perfici potest, neque consummari. De talibus ergo portis dictum est: Attollite portas, principes, vestras, et elevamini, portae aeternales, et introibit Rex gloriae (Psal. XXIII), qui vos exaltat de portis mortis. Sicut virtutes portae justitiae dicuntur, sic et vitia portae. Tamen quinque principales ex sacro colliguntur eloquio: cupiditatis, voluptatis, obstinationis, exprobrationis, reprobationis. De prima legitur in libro Judicum, quod portas Gazae transtulit Samson in supercilium montis (Judic. XVI). De secunda in Daniele, ubi hircus caprarum efferabatur in porta Ulai contra arietem (Dan. VIII). Ulai quippe palus, non a palo, sed a palude vocatur. Ulai ergo porta [Col. 0765C] paludis est, per quod lutum voluptatis accipitur. De tertia dicitur in Psalmo: Quia confregit portas aereas, et vectes ferreos (Psal. CVI). Aes enim inflexibile est, et propter hoc obstinationis duritiam praefigurat.

De duabus ultimis legitur in Sophonia: A prima, inquit, porta erit clamor, et ululatus a secunda (Sophon. I). Veniens siquidem Dominus ad judicium dicturus est malis: Esurivi, et non dedistis mihi manducare, etc. (Matth. XXV). Tunc ipsi clamabunt et dicent: Vae nobis! Nos insensati vitam eorum putabamus insaniam: ecce quomodo computati sunt inter filios Dei (Sap. V). Et cum Dominus subjunget: Ite, maledicti, in ignem aeternum, tunc erit ululatus. Bestialem quidem vocem emittent, quia bestialiter vixerunt. In prima erit exprobratio, in [Col. 0765D] secunda reprobatio. Exprobratio, ubi dicet Dominus: Esurivi, et non dedistis mihi manducare; reprobatio, ubi dicet: Ite, maledicti, in ignem aeternum. Tunc erit ululatus. De talibus portis Dominus vos exaltat, ut annuntietis laudationes ejus in portis filiae Sion (Psal. IX). Sion interpretatur speculatio. Est autem speculatio alia aenigmatica, alia anagogica. Unde a speculo vel a specula nominatur. Quando enim per speculum in aenigmate, id est per similitudines et imagines rerum, Deum quis contemplatur, a speculo speculatio dicitur, et aenigmatica vocatur. Fit autem tribus modis. Per similes similitudines, vel per similes dissimilitudines, vel per dissimiles similitudines. Per similes similitudines, quando quis comprehendere [Col. 0766A] Deum nititur per aliquam rem sibi valde similem, sicut per angelum. Nam sicut Deus subtilis, agilis, invisibilis, incorporeus; ita et angelus. Hinc est, quod angelus qui apparuit Agar, Deus appellatur, sicut ipsa ait: Tu Deus, qui vidisti me (Cen. XXI). Per similem vero dissimilitudinem, quando fit comparatio per antithesin, hoc est per contrarium, ut scriptum est, quia cognito uno contrariorum, cognoscitur et reliquum, ut si de bonitate Dei locuturus, primo malitiam diaboli describo, ut dulcius mihi in ore sapiat bonitas Dei, et clarius innotescat. Hinc est quod in Evangelio dicitur. Recordare, fili, quia recepisti bona in vita tua, et Lazarus similiter mala (Luc. XVI). Per dissimiles vero similitudines, quando per aliquam rem vilem et despectam, [Col. 0766B] magnitudinem Dei tam sublimem, tam arduam, apprehendere conamur. Unde se vermi et serpenti comparat. Et quid verme vilius aut serpente? In Psalmo tamen dicit: Ego sum vermis, et non homo (Psal. XXI). Et in Evangelio: Sicut Moyses exaltavit serpentem in deserto, sic exaltari oportet Filium hominis (Joan. XII). A specula vero speculatio dicitur, quando mens ita sursum ducitur, ut nullis signis praecedentibus, nullis causis subsistentibus, mens ab omni imagine defaecata, ad superessentialem et infinitivam originem simpliciter et reciproce refertur; quod in multis locis in Soliloquio, . . . quae quidem admodum paucorum est, et anagogica dicitur; ab ana, quod est sursum, et agoge, quod est ductio. Vix contingere potest ut [Col. 0766C] Rachel de domo patris sui veniens, et ad terram promissionis properans, proficisci possit sine imaginibus Laban. Est igitur filia Sion anima speculativa, quam oportet ad contemplationis gradus per multas portas introire. Et si per portas illas ad pacis visionem non venerit, frustra laudationes Dei cantabit: quia non est speciosa laus in ore peccatoris.

Hinc est quod in Jerusalem, quae interpretatur visio pacis, erat portarum multitudo, scilicet porta vetus, porta nebulosa, porta equorum, porta scutariorum, piscium, sterquilinii, vallis Josaphat, et porta fontis. Quicunque Deum vult contemplari, necesse est ut per aliquam istarum portarum ingrediatur ad Deum. Gloriosa dicta sunt de te, civitas [Col. 0766D] Dei, quia diligit Dominus portas Sion, super omnia tabernacula Jacob (Psal. LXXXV). Gloriosa dicta sunt de te, anima speculativa, quae virtutibus tanquam civibus plena, muro fortitudinis circumdata, et talibus portis es ornata. Prima porta dicebatur vetus. Sed quomodo vetus? Quod enim antiquatur et senescit, prope interitum est (Hebr. VIII). Veterem quoque hominem renovans Salvator venit ad baptismum. Pessima est talis vetustas, videlicet originale peccatum, quod a primo homine usque ad ultimum perseverat, nec in aliquo homine deletur, etiam post baptismum. In baptismo siquidem non potest deleri, ut non sit, sed debilitatur, ut non obsit. Inest post baptismum ad poenam, non ad culpam; inest actu, non reatu. Actualia quidem [Col. 0767A] peccata, si sunt actu, necesse est, ut sint reatu: sed reatu esse possunt, etiamsi non sunt actu. Illud vero inesse potest actu, et non reatu; sed si reatu est, necesse est ut sit actu. Propter hoc in oratione [(24) 1Kb] rogamus, ut nova incarnati Verbi nativitas liberet, quos sub peccati jugo vetusta servitus tenet. Laudabilis autem vetustas est, de qua legitur in Canticis: Omnia poma nova et vetera servavi tibi, dilecte mi (Cant. VIII). Et in Evangelio: Simile est regnum coelorum homini patrifamilias, qui profert de thesauro suo nova et vetera (Matth. XIII) Porta ergo vetus Ecclesia Dei est, quae a primo justo usque ad ultimum perseverat, militans, exspectans, triumphans. Militans in mundo, exspectans in purgatorio, triumphans in coelo. Ipsa enim domus est [Col. 0767B] fundata supra firmam petram. Venerunt flumina, flaverunt venti, sed non cecidit, quia vir sapiens supra petram eam fundavit. In hac veteri porta sedet Antiquus dierum cum senioribus suis; id est Deus Pater requiescit in ea cum angelis suis, qui post lapsum apostatae permanserunt. Ibi comeduntur vetustissima veterum; quia oblatio panis et vini, quam sacerdos Melchisedech ante legem obtulit patri nostro Abrahae, in corpus et sanguinem Domini nostri Jesu Christi in Ecclesia quotidie transsubstantiatur. Unde et idem Dominus, qui haec praecepit fieri, dictus est: Sacerdos in aeternum secundum ordinem Melchisedech (Psal. CIX). Necesse est ergo per portam istam nos intrare ad pacis visionem, [Col. 0767C] videlicet Ecclesiae fidem, quia coelestis gloriae divitias habere non meretur, qui per eas non ingreditur. Habet enim ibi argentum venarum suarum principia, et auro locus est, ubi conflatur. Secunda porta dicebatur nebulosa, illa scilicet de qua dicitur: Longe fiant filii ejus a salute, et conterantur a porta (Job V). Portam vocat Christum, sine quo non est ingressus ad visionis pacem, vel ad pacis visionem. Unde orationes omnes terminamus per Dominum nostrum Jesum Christum; eo quod per ipsum solum patet introitus ad coeleste regnum. Vocata est autem nebulosa multis de causis, quia a nube dicitur nebulosa. Nebulosa dicebatur, vel propter profundum divini consilii secretum; vel propter obscuritatem prophetarum, qui [Col. 0767D] de eo quae ventura erant praedixerant; vel propter occultam et inopinatam Virginis fecunditatem, vel propter ascensum, qui naturaliter est in nubibus; vel propter emissionem pluviae, vel propter nubium celeritatem. Propter profundum divini consilii secretum, ut scriptum est: Rorate, coeli, desuper, et nubes pluant justum (Isa XLV); id est profundo divini consilii secreto pluat: a superioribus quasi pluvia descendat ille, de quo scriptum est: Tenebrosa aqua in nubibus aeris (Psal. XVII); id est obscura scientia in prophetis, propter occultam Virginis fecunditatem. Unde scriptum est: Ascendet Dominus super nubem levem (Isa. XIX). Propter [Col. 0768A] ascensum vero, quia scriptum est: Qui ponit nubem ascensum suum, qui ambulat super pennas ventorum (Psal. CIII). Propter emissionem pluviae, quia descendit sicut pluvia in vellus. Propter celeritatem, quia scriptum est: Voca nomen ejus; Accelera, spolia detrahere, cito praedare (Isa. VIII). Unde in Evangelio: Sicut fulgur ab oriente paret in occidentem: ita erit adventus Filii hominis (Matth. XXIV).

Tertia porta dicebatur equorum. Equi sunt, qui sustinendo, confitendo, praedicando, per universum mundum Dominum portaverunt, per viam mandatorum Dei cucurrerunt: et in omnem terram exivit sonus eorum, et in fines orbis terrae verba eorum; quia velociter cucurrit sermo eorum. Talium virtutes equorum per similitudinem fortis equi describit [Col. 0768B] Job, ita dicens: Gloria narium ejus terror, terram ungula fodit, exsultat audacter. In occursum pergit armatis. Super eum sonabit pharetra, vibrabit hasta et clypeus. Non reputat tubae sonare clangorem; sed cum audierit buccinam, dicit: Vah! (Job XXXIX.)

Ideo gloria narium ejus terror, quia in terrore adversitatis, quem sibi venturum praenoscit, gloriatur; terram ungula fodit, quia exemplo operum suorum terrenas cogitationes excutit; exsultat audacter, quia dignus est pro nomine Jesu contumeliam pati; in occursum currit armatis, quia spiritualium machinamentis hostium viriliter resistit; super eum sonat pharetra, qua nobis praedicat divina [Col. 0768C] secreta; vibrat hasta, quando diabolum repellit a terminis suis; vibrat et clypeus, quando se protegit ab ejus insidiis; non reputat tubae sonare clangorem, quia potentium comminationes parvipendit; sed cum audierit buccinam, dicit, vah, quia cum paratam sibi tribulationem audit, exsultat: Vah, siquidem vox exsultationis est. Tales equos in spiritu vidit Zacharias, videlicet albos et varios, pallidos et rufos (Zachar. VI): per albos virgines intelligens, per rufos martyres, per pallidos abstinentes, per varios, eos qui secundum varias virtutes Deo placuerunt; sicut Abraham per fidem, Job per patientiam. Beati qui portam istam intrare meruerunt, qui talem introitum ad visionem pacis habuerunt. Quarta scutariorum erat: scutarius a scuto [Col. 0768D] vocatur. Scutarii sunt, qui praedestinati sunt a Deo aeternaliter, vel a Deo proteguntur, vel alios protegunt temporaliter; aut qui Dei adjutorio contra antiquum hostem pugnant viriliter. De praedestinatis aeternaliter dicit Psalmista: Domine, ut scuto bonae voluntatis tuae coronasti nos (Psal. V). De protegendis temporaliter idem alibi: Scuto circumdabit te veritas ejus (Psal. XC). De viri pugna alibi: Apprehende arma et scutum, et exsurge in adjutorium mihi (Psal. XXXIV). Unde in Canticis: Mille clypei pendent in ea (Cant. IV), id est in Ecclesia, omnis armatura fortium. Ergo scutarii sunt, qui a Deo praedestinati sunt, vel merentur protegi, vel a bello spirituali non desistunt, [Col. 0769A] adjutorio Dei praemuniti. O vere felices, qui per portam scutariorum intrant in Jerusalem, id est ad pacis visionem! Caveat tamen scutarius, dum pugnat adhuc accinctus, ne consilio Naas dextrum sibi eruat oculum et abscondat sub scutum sinistrum (I Reg. II). Nihil enim differt in praelio talis monoculus a caeco. Consilio siquidem Naas dextrum sibi eruit oculum, qui monitis serpentis antiqui, non propter coeleste praemium pugnat, sed propter temporale lucrum. Nam per dextrum oculum intellectus coelestium; per sinistrum vero terrestrium figuratur. Sequitur de porta piscium: Piscis est, qui inter fluctus hujus maris magni et spatiosi se sublevat a profundo spei pennulis, et defendit a fluctibus patientiae squamis: quorum [Col. 0769B] primus et maximus ille fuit, cujus cor et fel et jecur omne genus daemoniorum extricat. Quis enim dilectionem et affectum cogitans cordis, quem Christus erga nos habuit, de quo scriptum est: Obtulerunt ei partem piscis assi (Luc. XXIV): vel effusionem sanguinis sui tanquam hepar, vel passionis amaritudinem tanquam fel; quae omnia super charitatis prunas assata sunt, omne daemonium non repellat? Vere fumus ejus, id est fama dilectionis ejus, omnia sophismata sive phantasmata nequitiae spiritualis exterminat. Sequitur de porta sterquilinii.

Porta sterquilinii erat, per quam foras stercora civitatis efferebantur. Scitis, fratres, quod quidquid [Col. 0769C] est in mundo, quasi stercora sancti reputant. Unde Apostolus: Omnia reputavi ut stercora, ut Christum lucrifacerem (Philipp. III). Quid igitur aliud est congregatio divitiarum, vel honorum, vel dignitatum, nisi quasi quaedam congregatio stercorum, quasi sterquilinium? Hinc est quod Tobias calido stercore hirundinis legitur excaecatus. Calido stercore, id est nimio cupiditatis affectu. Unde conqueritur uxor sua dicens: Utinam nunquam fuisset pecunia ipsa, pro qua misisti filium nostrum peregrinari; lumen oculorum nostrorum, baculum senectutis nostrae! (Tob. V.) Et bene dicitur hirundinis stercus fuisse, quia hirundo volando acquirit unde vivit. Bene igitur per hirundinem significantur, qui solo corpore in hac peregrinatione constituti, [Col. 0769D] cogitatione et aviditate animae cibum sibi acquirunt. Unde et Joannes Baptista qui, licet mole levatus corporea, totus pergebat ad Deum, per hirundinem figuratur, sicut legitur in Jeremia: Turtur et hirundo, et milvus et ciconia cognoverunt tempus adventus sui; Israel autem me non cognovit (Jer. VIII). [(25) 1Kb] Per turturem autem scilicet gemebundum, Simeon ille significatur, qui dicebat: Putas videbo, putas durabo? Ille cognovit tempus adventus gratiae, quando dixit: Nunc dimittis servum tuum, Domine, secundum verbum tuum in pace (Luc. II). Milvo vero, qui rapiendo vivit, ille rapax et cupidus Balaam figuratur, qui sola cupiditate ductus [Col. 0770A] consilium dedit Balaac contra Israel. Cognovit tamen tempus adventus gratiae qui dixit: Orietur stella ex Jacob, et consurget homo de Israel (Num. XXIV). Ciconia vero, quae pascitur venenosis, Sibyllam significat venenosam et magnam, quae tamen adventum Domini praedixit, dicens:

De coelo Rex adveniet per saecla futurus,
Scilicet in carne praesens, ut judicet orbem.
Sic enim oportuit inimicos nostros esse judices fidei; unde in fideles justo judicio damnari meruerunt, qui nec suis credere voluerunt. Per hirundinem vero Joannes figuratur, quia collum rubeum habuit in decollatione, ventrem candidum virginitate, dorsum vero nigrum laboris onere. Ipse igitur cognovit tempus ad ventus gratiae, cum dixit: Ecce Agnus Dei, ecce qui [Col. 0770B] tollit peccata mundi (Joan. I). Sic amicis et inimicis Dominus largitus est charismata charitatis, ut nullus a fide et dilectione sua valeat excusari. Igitur porta sterquilinii est ingressus vel egressus ad sterquilinium gratiae temporalis. In ea plerumque sedent avari, quando cogitant, quomodo deceptorii sunt honores mundi, fallaces divitiae, momentaneae voluptates, ut sic radant eas a conscientiis suis, et removeant a cordibus suis. Sic sedebat Job in sterquilinio, saniem, id est putredinem sterquilinii radens, id est removens, testa, id est forti poenitentiae disciplina. Vel per sterquilinium vitia figurantur, sicut de peccatore legitur in Job: Et quasi sterquilinium in fine perdetur (Job XX). Porta ergo sterquilinii [Col. 0770C] sunt praelati, quibus peccatores vitia confitentur. Per ipsos enim tanquam per portam peccatorum stercora foris efferuntur.

Videte, dilectissimi, videte quem locum teneant in Ecclesia Dei, qui superbiunt hodie de patrimonio Crucifixi. In tabernaculo sunt saga cilicina, in arca Noe mansio stercoraria, in Jerusalem sterquilinii porta. Quid superbis, scopa furni? Quid superbis, sacerdos veteris testamenti? Sacerdotum quidem erat extra castra sacrificium offerre; ipsi tamen immundi remanebant usque ad vesperam. Sic scopa furni furnum mundat, eo tamen immundior atque sordidior. Tales sunt, qui peccata populi comedunt, et confessiones aliorum recipiunt: non tamen omnes, quia sicut, nec hiems laurum, [Col. 0770D] nec comburit rogus aurum, sic infusio vitiorum non tangit corda sanctorum, nec patiendo sentiunt, cum eis dicitur, sed magis compatiendo. Difficile tamen est, tangere picem, et non inquinari ab ea. Sequitur de porta vallis Josaphat: De hac sic legitur in Joele, dicente Domino: Congregabo omnes, et educam eos in valle Josaphat, quia ibi sedebo, ut judicem omnes gentes in circuitu (Joel. III). Hanc sententiam quidam pueriliter intelligentes, judicium Domini venturum in terra debere fieri mentiuntur, id est in valle Josaphat, quae est a latere montis Oliveti, cum Apostolus ad Thessalonicenses dicat quod in spatio hujus aeris futurum [Col. 0771A] sit. Ait enim: Nos qui vivimus, qui residui sumus in adventum Domini, non praeveniemus eos qui dormierunt; quoniam ipse Dominus in jussu, et in voce archangeli, et in tuba Dei descendet de coelo, et mortui, qui in Christo sunt, resurgent primi. Deinde nos qui vivimus, qui relinquimur, simul rapiemur cum illis in nubibus obviam Christo in aera (I Thess. IV). Ecce aperte dicitur, quod in aere fiet judicium; sed ideo se dicit Dominus disceptare cum gentibus in valle Josaphat, quia Josaphat judicium interpretatur, et vallis dicitur. Et bene vallis dicitur, quia occultum est nobis, quando vel quomodo fiet. Unde scriptum est: Dies Domini sicut fur in nocte ita veniet (Luc. XII). Disceptabit ergo cum gentibus in valle Josaphat, quia judicabit eos occulto judicio. [Col. 0771B] Unde scriptum est: Judicia tua abyssus multa (Psal. XXXV). Eo ergo magis timendum judicium, quo occultum. Leo rugiet, quis non timebit? Quis stabit ad videndum eum, ante cujus conspectum astra non sunt munda, et in angelis suis invenit pravitatem? Quanto magis immundi et pravi sunt, qui domos inhabitant luteas, et terrenum habent fundamentum; quorum justitiae quasi stilla situlae, et quasi pannus menstruatae apparebunt, quando loquetur inimicis in porta, quando veniet ad judicium cum senioribus suis, ut scriptum est: Nobilis in portis vir ejus, cum sederit cum senatoribus suis (Prov. XXXI).

Et vere in portis, quia de portis egredientur omnes homines, filii videlicet hominum conjudices Filii [Col. 0771C] hominis, sicut scriptum est: Vos qui reliquistis omnia, sedebitis super sedes, judicantes duodecim tribus Israel (Matth. XIX). Egredientur enim de porta veteri angeli, qui peccatores accusabunt, eo quod monitis eorum credere noluerunt. De porta nebulosa prophetae, accusantes eos, quia prophetiis eorum acquiescere noluerunt. De porta equorum apostoli, accusantes eos, quod praedicationibus eorum non acquieverunt. De porta scutariorum martyres, accusantes eos quod exemplis eorum pati pro Domino noluerunt. De porta piscium confessores, accusantes eos quod eorum exemplis inter fluctus hujus maris magni et spatiosi per patientiam animas suas non possederunt. De porta [Col. 0771D] vallis Josaphat virgines egredientur, accusantes eos quod non solum corporali fornicatione, sed etiam spirituali animas suas corruperunt. Cur ergo miseri cum fatuis virginibus verbum illud non timetis, quo dicetur: Amen dico vobis, nescio vos (Matth. XXV), et clausa erit janua? Clausa quidem erit vobis janua coeli; qui iniquitate, hypocrisi et infidelitate aperitis vobis portas inferni. Iniquitas siquidem vestra porta est inferni patens et evidens, ut scriptum est: Adversum me loquebantur, qui sedebant in porta (Psal. LXVIII). Quod autem haec porta sit, aperitur alibi, cum dicitur: Erubescant impii, et deducantur in infernum (Psal. XXX), id est erubebescent et deducentur in infernum. Non enim optative, sed prophetice intelligendum est [sicut illud]: [Col. 0772A] Muta fiant labia dolosa, quae loquuntur adversus justum iniquitatem in superbia et in abusione (ibid.). Hypocrisis etiam porta inferni est, sicut figuratum est in porta, in qua simulator ore Absalon per hypocrisim decipiebat ad judicium venientes. Infidelitas quoque porta est, et introitus ad infernum, in qua periit dux Samariae, qui Eliseo promittenti temporis ubertatem credere noluit, sed ait: Etsi aperuerit Dominus cataractas coeli, non fiet quod promittis (IV Reg. VII). Quid igitur agendum est, fratres? Fugiamus de corruptione ad correptionem, de directione ad directionem, per desiderium vitae coelestis, ad refugium nostri humani sceleris [generis], ad refugium nostri succursus sceleris, videlicet ad portam fontis, portum salutis, portum sanitatis. Quae [Col. 0772B] est ista porta fontis? Haec est illa, quam aedificavit Sellum, Virgo scilicet gloriosa, cujus hodie nativitas, memoria in benedictione est. De qua alibi dicitur:

Tu Regis alti janua,
Et porta lucis fulgida.
De hac sic in Ezechiele legitur: Porta haec clausa erit, et non aperietur. Non introibit vir per eam: princeps sedebit in ea, ut comedat panem suum (Ezech. XLIV). Et bene clausa, quia nec ante partum, nec in partu, nec post partum, corrupta fuit. Non est aperta, quia virginitatem non amisit. Non est ingressus vir per eam, quia sine virili semine concepit. Princeps sedit in ea, quia Princeps regum in ejus utero se humiliavit. Panem suum ibi [Col. 0772C] comedit, quia Patris sui voluntatem complevit, ut scriptum est: Cibus meus est ut faciam voluntatem Patris mei qui in coelis est (Joan. IV). Et bene dicitur porta fontis, quia ipsa porta fuit sacrae eruditionis, porta charitatis, porta vitae. Eruditionis, de qua scriptum: Et fontes putei tui deriventur foras (Prov. V). Charitatis de qua legitur: »Fons proprius, cui non communicat alienus.« Vitae, sicut in Psalmo legitur: Quoniam apud te est fons vitae (Psal. XXXV). Unde et ipsa Virgo gloriosa fons hortorum vocatur, et bene; quia ipsa non cessat irrigare hortum nucum, hortum pomorum, hortum aromatum: nucum, quia suam animam pertransivit gladius passionis; pomorum, quando [Col. 0772D] ascendit in montana cum festinatione, et ministravit Elisabeth; aromatum, quando conservabat omnia verba, quae de Christo dicebantur, conferens in corde suo.

Hanc igitur portam fontis aedificavit Sellum; aedificavit, id est aedem fecit, mansionem scilicet et thalamum, quia cum dilectione Dei mandata servavit, ut scriptum est: Si quis diligit me, sermonem meum servabit; et Pater meus diliget eum, et ad eum veniemus, et mansionem apud eum faciemus (Joan. XIV). Christus enim prodiit de Virginis utero, tanquam sponsus procedens de thalamo suo. Aedificavit eam Sellum. Sellum pacificus interpretatur. Et quis est iste pacificus, nisi ille, in cujus typum Psalmista canit: Cum his qui oderunt pacem, eram [Col. 0773A] pacificus? (Psal. CXIX.) Ipse enim non solum pacificus est, sed ipsa pax, sicut Apostolus ait: Ipse est pax nostra, qui fecit utraque unum (Ephes. II). Reliquit enim nobis pacem pectoris, quae facit patientem, de qua scriptum est: Sectamini sanctimoniam et pacem, sine qua nemo videbit Deum (Hebr. XII). Haec pax relicta est laborantibus in mundo. Unde in missa pro Defunctis, pax non datur; quia defunctis non est necessaria pax pectoris, sed pax aeternitatis.

Unde scriptum est: Corpora sanctorum in pace sepulta sunt (Eccli. XXXIX), id est in spe certissimae pacis aeternae. Illam reliquit, istam dedit, ut scriptum est: Pacem relinquo vobis, pacem meam do vobis (Joan. XIV). Pacem vero temporis nec reliquit, [Col. 0773B] nec dedit, ut scriptum est. Non veni pacem mittere, sed gladium. Neque eam dare voluit, quia ipsa pax semper imperfecta est, aut simulata, aut inquinata, aut scelerata, aut inordinata. Imperfecta, quia caro semper concupiscit adversus spiritum, et spiritus adversus carnem; simulata, sicut eorum, qui propter carnis lenocinium se diligunt; scelerata vero, qui propter furtum, vel rapinam, vel aliud scelus sibi sunt pacati. Inordinata vero, quando non diligimus diligentes, vel diligenda non diligimus, vel minus diligenda magis, vel magis diligenda minus diligimus. Quis sit autem iste Sellum, ostenditur, cum dicitur: Filius Cholhozai. Cholhozai interpretatur videns omnia, vel propinans omnia. Quid igitur iste significat, nisi Deum Patrem? Unde Job [Col. 0773C] loquitur: Sapiens est corde, et fortis robore (Job IX). Videt enim omnia, qui novit omnia antequam fiant. Videt enim omnia per sapientiam, propugnat omnia per potentiam. Scientia siquidem et potentia, quasi duabus clavibus coelestis regni thesaurum claudit vel aperit. Claudit, et nemo aperit; aperit, et nemo claudit. Unde Petro et successoribus ejus claves istas dedit, ipso dicente: Et tibi dabo claves regni coelorum. Et quodcunque ligaveris super terram, erit ligatum et in coelis. Et quodcunque solveris super terram, erit solutum et in coelis (Matth. XVI). Hinc est quod Jael uxor Aber Cinaei in typum Ecclesiae clavo et malleo Sisaram interfecit. Clavo scientiae, et malleo potentiae. Clavo, inquam, scientiae, [Col. 0773D] quia scriptum est: Verba sapientis, ut stimuli, et quasi clavi in altum defixi (Eccle. XII). Utraque clavis necessaria est Petri successoribus, quia qui scientiam habet sine potentia, clave caret, sed non clavo; qui vero potentiam sine scientia, clave caret, sed non clava. Scientia enim sine potentia clavus est in oculo caeci; potentia sine scientia, clava est in manu furiosi. Bene ergo filius Cholhozai fuit Sellum, id est omnia intelligentis et omnipotentis fuit filius, non imitationis, non adoptionis, non doctrinae, non gratiae, sed naturae, quamvis gratiae fuerit, quod ens homo fuerit Filius Dei, tamen non fuit Filius Dei per gratiam, sed per naturam. Dicit [Col. 0774A] tamen Apostolus: Qui praedestinatus est Filius Dei in virtute (Rom. I), quod tamen sic intelligendum est, quod praedestinatum fuit in virtute Dei, ut ens homo esset Filius Dei. Sequitur de dignitate:

Princeps pagi Maspha. Nota quia princeps multis modis accipitur: Potest enim dici a principio. Unde Christus dicitur princeps regum terrae, qui alibi ait: Ego principium, qui et loquor vobis (Joan. VIII). Et in Apocalypsi: Ego sum alpha et omega, principium et finis (Apoc. I). Potest etiam dici a praecipio. Unde Apostoli principes vocantur, quia praecepta Dei praedicaverunt. Potest etiam dici a praecipitio. Unde diabolus dicitur princeps mundi, quia praecipitat amatores suos. Unde scriptum est: Princeps hujus mundi ejicietur foras (Joan. XII). Videtur [Col. 0774B] tamen dici princeps a principio; quia scriptum est: Ille erat homicida ab initio (Joan. VIII). Sed ab initio dicit, id est post initium, sicut ibi [(26) 1Kb] »A prima substantia nulla est praedicatio,« id est post primam substantiam. Et ibi:

O Jane, a tergo quem nulla ciconia pinsit, PERS. (Sat. I, vers 58).
id est post tergum. Princeps ergo pagi Maspha fuit Sellum. Pagus dicitur a pege, quod est fons. Unde dicuntur pagani, quasi pegeni, quia ipsi villas facere solebant super fontes. Unde Isaac legitur puteos fodisse. Erat ergo Sellum princeps pagi Maspha, id est fontis Maspha. Maspha interpretatur speculatio. Unde de Christo dicitur in Psalmo: Et factus est in pace locus ejus; et habitatio ejus in Sion (Psal. [Col. 0774C] LXXV). Sion et Maspha idem interpretatur. Habitatio Sion, pagus Maspha, princeps pagi Maspha, princeps habitationis Sion. Quoties ergo Christum in corde tuo praefers omnibus, et cum devotione contemplaris, et facta ipsius fideliter ac devote circumspicis, in habitatione Sion, vel in pago Maspha habitas, et pacifice requiescis. Nam de praelationis specula scriptum est in Ezechiele: Speculatorem dedi te domui Israel (Ezech. III); de contemplationis vero in Isaia: Pone tibi mensam, et contemplare in specula (Isai. XXI). De circumspectione in Jeremia: Statue tibi speculam, pone tibi amaritudines, et dirige cor tuum in viam rectam (Jer. XXXI). Ergo, dilectissimi, praeferamus omnibus Christum, [Col. 0774D] contemplemur eum, circumspiciamus virtutem ejus, sapientiam ejus, bonitatem ejus. Dirigamus viam nostram in viam rectam, ut habitemus in Sion, et in pago Maspha; ipso principe pagi praeeunte et praevio, Jesu Christo Domino nostro, qui vivit et regnat per omnia saecula saeculorum. Amen.



SERMO XXXII. IN NATIVITATE B. VIRGINIS MARIAE.

Stella in medio nebulae (Eccli. L). Ex regali progenie Maria exorta refulget (Offic. Eccles.). Quoties, dilectissimi fratres, ad audiendum verbum solatii, solatium verbi Dei eligitis, non debetis attendere quis dicat, sed quid dicatur: Viri enim leprosi fuerunt, [Col. 0775A] qui verbum solatii praedicaverunt in porta Samariae; sed dux ille, super cujus manum rex incumbebat, quia credere noluit, mortem incurrit. Amalecites quoque fessus in itinere, dux factus est exercitus David (IV Reg. VII). Civitas etiam illa, quae lingua Chananaea loqui solebat, facta est civitas solis, videlicet gentilitas, quando lingua exsiccativa, illuminativa, accensiva, nobis locuta est. Exsiccativa, dico, nostrae iniquitatis, illuminativa veritatis, accensiva charitatis. Et bene, quia tanta est gloria cherubin, ut plerumque audiri possit vox ejus in atrio exteriori, secundum quod Dominus mittit crystallum suum sicut buccellas, panem educit de terra, vel de petra, oleumque de saxo durissimo. Multoties ergo asina angelum videt, [Col. 0775B] quem homo non videt, quia sicut hirundo et turtur cognoverunt tempus adventus Christi, ita et milvus et ciconia. Hirundinem dico Joannem Baptistam, turturem Simeonem, milvum Balaam, ciconiam vero Sibyllam: isti mirabiliter de Deo praedicaverunt. Joannes: Ecce Agnus Dei (Joan. I); Simeon: Nunc dimittis (Luc. II); Balaam: Orietur stella ex Jacob; Sibylla:

»De coelo Rex adveniet per saecla futurus.« Vulgo enim dicitur; porcus iners multoties radicem bonam invenit. Et hos porcos dixerim, qui non ruminando, sed quasi in terra fodiendo, id est terrena scrutando, Jesse nobis radicem effoderunt, et ostenderunt nobis quomodo de radice [Col. 0775C] Jesse Maria exorta refulget. Hermes siquidem et Asterius philosophi regis Persarum hujus gloriosae Virginis solemnitatis multis et dignis praeconiis, nescio ex magnitudine litteraturae, sive a spiritu prophetiae, quem habere potuerunt a spiritu; et si non forte in spiritu, praedicaverunt multis modis; a nativitate scilicet Virginis, a plenitudine temporis, ab impositione nominis, a nobilitate generis, a studio doctrinae spiritualis, ab exercitio vitae temporalis, a loco, ubi conflatum est aurum sapientiae suae, tandem a consummatione beatitudinis verae et certae et plenae. Dicit enim Asterius: »Orietur sub decano virginis, puella quaedam, quae lingua Persica dicitur Sedeozordama, Arabice vero Adrevedefa, sedens super solium auleatum, binas [Col. 0775D] manu tenens spicas; et pascens filium suum jure, in loco ubi dicitur: Ave, et nomen pueri vocabunt Jesum.« Hermes vero paucis verbis mutatis, de eadem virgine sic locutus est: »Nascetur sub Virgine puella quaedam, quae vocatur Corcisclastalis, sedens super stratam publicam; gemina manu gerens aristas: dans filio suo jus ad pascendum in terra Hebraea: nomen autem filii vocabunt Jesum:« quibus consentit tertius poeta, cujus nomen est Albumazar, ita dicens: »Orietur sub decano Virginis mater virgo; lactatque patrem, et eidem solio assidet, vir eam non attingens.«

Audite, dilectissimi fratres, viros leprosos proferentes praeconium laudis Christianae, Amalecitas duces itineris fidei catholicae, asinas videntes angelos [Col. 0776A] Dei, ciconias mirabiliter crocitantes. Sugite mel de petra, ungimini oleo de saxo durissimo, frangite buccellas crystallinas, et comedite panem de terra. Tanta est enim fidei catholicae veritas gloriosa, quod inimici nostri sunt judices, et in ore trium testium stat verbum gloriae, et testimonium Virginis gloriosae. Ubi enim dicitur, »orietur,« commendatur nativitas, plenitudo temporis, ubi additur, »sub decano virginis,« impositio nominis, ubi additur, »Sedeozardama, etc.,« nobilitas generis, cum subinfertur, »sedens super solium auleatum;« doctrinae spiritualis studium ubi subjungitur, »binas manu tenens spicas:« exercitium temporale, ubi dicitur, »et pascens filium suum jure;« locus sapientiae suae, ubi ponitur, »Ave,« [Col. 0776B] consummatio vero beatitudinis, ubi dicit, »nomen pueri vocabunt Jesum.«

Audiamus igitur et miremur extensionem colli ciconiarii, extendentis ad coelum, et hoc mirabile crocitantis praeconium. Certum est, quod sol ascendit in Virgine, scilicet in Septembri, sub quo mense nata est Virgo gloriosa. Quod autem dicit, »Decanum virginis,« arbitror, decanum, portionem esse decanam alicujus gradus eorum, per quos sol ascendit in Virgine; omne siquidem signum habet gradus triginta, et illi gradus habent portiones. Tamen sive de gradibus, sive de portionibus graduum, intellexerit poeta, hoc certum est quod Maria orta est sub Virgine. Aliquid simile in [Col. 0776C] libro Regum reperies, ubi dicitur: In mense Ethanim posita est arca foederis in domo Domini (III Reg. VIII). Arca, inquam, de qua dictum est:

Beata mater munere,
Cujus supernus artifex,
Mundum pugillo continens,
Ventris sub arca clausus est.

Et dicitur foederis, quia in secreto uteri virginalis initum est foedus per Deum hominem, et inter Deum et hominem. Ista enim arca in templo Domini, id est in honore Ecclesiae Dei posita est nascendo, et exposita mundo. Ipsa enim fuit Musac regis, et Corban sacerdotum, Gazophylacium pauperum, arca coelestium thesaurorum. In mense bethanim, id est in mense septimo. Ergo in mense [Col. 0776D] bethanim, id est sub Virgine, nata est Virgo gloriosa. Orietur ergo sub Virgine puella, vel adolescentula, de qua Salomon in Parabolis ita loquitur: Tria sunt difficilia mihi, et quartum penitus ignoro. Via aquilae in coelo, via colubri supra petram, via navis in medio maris (Prov. XXX), quae sine difficultate discerni non possunt, vel inveniri. Quartum vero Salomon penitus ignoravit, viam scilicet viri in adolescentula, in adolescentia solemus dicere, sed Hebraeus melius nos corrigit, in adolescentula: non enim per naturam, vel per scripturam, vel per rationem, intelligere potuit, quia novum fecit Dominus super terram, id est quod adolescentula circumdedit virum: virum inquam, de quo scriptum est: Ecce vir, Oriens nomen ejus [Col. 0777A] (Zachar. VI). Unde Josephus: »In diebus illis fuit Jesus vir sapiens: si tamen fas est eum nominare virum, et doctor eorum qui libenter quae vera sunt audiunt; et mirabilium erat effector operum:« et sic concludit. »Christus hic erat.«

Haec igitur puella vocata est Sedeozardima Adrevedefa, vel Corcisclastalis, tria haec enim vocabula univoca sunt, unam interpretationem habentia. Interpretantur enim virgo munda et honesta, de qua Jeremias dedit signum Aegyptiis, quod eorum oporteret evelli idola, cum virgo pareret, unde sacerdotes Aegyptiorum in secretis templi imaginem Virginis et filii statuentes adoraverunt. Cumque eis diceret Ptolomaeus, cur hoc facerent, responderunt, paternae traditionis est mysterium, quod accepimus [Col. 0777B] a sancto propheta, et credimus in rebus ita esse venturum. Unde Isaias: Ecce virgo concipiet, et pariet filium (Isai. VII): vel ut melius Hebraei nos corrigunt: Ecce alma concipiet: virgo enim apud Hebraeos dicebatur juvencula, quae nuptui tradi poterat. Bethula vero vetula dicebatur, quae virum non cognovit; alma vero, id est abscondita, dicebatur, quae sic a conspectu hominum fuerat occultata, ut de illa nulla esset suspicio, ipsam fuisse corruptam. Unde et alma sancta vocatur; sancta vero firma dicitur, quia firmum erat et ratum, ipsam esse incorruptam. Erat ergo virgo munda et honesta. Quando Dominus discipulos suos crudivit, dixit: Sint lumbi vestri praecincti et lucernae ardentes [Col. 0777C] (Luc. XII): quia in lumbis est luxuria virorum, in umbilico mulierum. Sed ista fuit munda et honesta, cujus umbilicus praecisus fuit; et lucernae ardentes, quia ipsa de prudentibus virginibus una et specialis fuit, quia sine macula fuit, sine ruga, sine cerusa. Sine macula peccati, sine ruga duplicitatis, sine cerusa deceptionis. Vel ideo munda, et honesta, quia tota pulchra est. Tota pulchra es, amica mea, tota pulchra (Cant. IV). Sicut enim mulier infamis et procax tota turpis est, a planta pedis usque ad verticem, ita sancta mulier tota pulchra est, a planta pedis usque ad verticem. Quid enim turpius illo monstro, nulla virtute redempto, quod serpentem effigiat in crinibus tortuosis, habens oculos basilisci, genas phareae, nares suis, dentes [Col. 0777D] caninos, labia sirenae, mammas lamiae, manus lupi, ventrem capri, tibias luteas, et pedes pavonis? Econtrario vero tota pulchra est, quae in uno crine colli sui vulneravit cor sponsi sui, habens oculos columbarum, genas turturis, nasum sicut turrim David, dentes sicut gregem tonsarum, quae ascenderunt de lavacro, labia coccinea, mammas sicut duo hinnuli caprae gemelli, manus tornatiles, ventrem eburneum, tibias marmoreas, pedes rectos! Vel certe tota pulchra est, quia corpore et anima glorificata est, sicut gratia plena, ita beatitudine plena. Nec enim gratia esset plena, si non esset beatitudine plena. Si enim putridum corpus in tumulo remansisset, nec gratia esset plena, nec beatitudo plena. Esset forte beatitudo ejus vera et certa, [Col. 0778A] sed non plena, quia tunc erit beatitudo plena, quando pro merito reddetur homini duplex stola, et glorificabitur corpore simul et anima. Sequitur:

Super solium auleatum, id est solium regium. Haec est nobilitas generis, quia fuit virga de radice Jesse: Jesse autem genuit David regem, de cujus solio ta loquitur Isaias: Super solium David, et super regnum ejus sedebit Dominus (Isai. IX). Unde: Regali ex progenie Maria exorta refulget. Propter hoc dicit Albommazar: »et eidem solio assidet vir eam non attingens,« id est Joseph; qui eadem regali progenie genitus est. Quod Hermes dicit, eam sedisse supra stratam publicam, de loco pariendi nos certificavit, quia quando filium suum [Col. 0778B] peperit, non fuit ei locus in diversorio; sed super stratam publicam paritura sedit. Sequitur: Duas manu tenens spicas. Duae spicae, duo sunt testamenta; quia sicut in spica vel in arista granum est cum palea ita sunt sacramenta latentia sub littera. Istas aristas fricabant apostoli; unde Judaei murmurabant, qui plus litterae quam mysteriis solent adhaerere. Vel certe per spicas sententiae Scripturarum figurantur, et opera: sententiae Scripturarum, sicut de haereticis ait Job: Esurientibus auferunt spicas (Job XXIV), quia esurientibus bonum, sententias Scripturarum, quibus pugnare vel expugnare debent eos, haeretici tollunt; opera vero, unde legitur: quod principes latronum Rechab et Baana intraverunt domum Isboseth, et tollentes [Col. 0778C] spicas percusserunt eum in inguine (II Reg. IV), quia maligni spiritus negligenti cuilibet bona opera quae habet, auferunt, et eum carnis delectatione occidunt. Hinc est, quod filii Benjamin persecuti sunt Ephrataeos nescientes pronuntiare Scibboleth, quia dicebant sibboleth, non valentes explicare spicas (Judic. XII). Filii Benjamin, id est, filii dexterae, Ephrathaeos, id est haereticos, videntes, sententiis Scripturarum percusserunt: istas enim spicas alii portant in ore praedicando, alii in manu operando. Unde scriptum est: Verbum, quod factum est in manu Aggaei prophetae (Agg. I). Ista igitur Virgo binas manus tenuit spicas, quae vita claruit et doctrina. Sequitur:

[Col. 0778D] »Et filium suum pavit jure.« Audi: Sedeozardima virgo munda et honesta filium suum pascit, virgo filium pascit, virgo mater lactat patrem, pascit jure, id est crassitudine. Unde legimus quod Jerobaal carnes haedi ponens in canistro, et jus carnium in olla, quod utramque totum posuit supra petram; et tetigit angelus virga et consumpsit ignis carnes, et ipsum jus (Judic. VI). Et sciendum, quia crassitudo triplex est, exterior, quae proprie dicitur pinguedo, et interior adeps; quae vero est in ossibus, medulla. Est enim pinguedo exterior, motus charitatis in actu; interior vero, motus charitatis in effectu; medulla vero, affectus diligendi in utroque motu. Sicut enim pejus est statuere, declinare animum in terra: ita melius est affectus diligendi, [Col. 0779A] quam diligere. Sicut enim tuba larga in ore, largior in manu, ultra manum largissima: ita Dei dilectio lata debet esse in ore per praedicationem, latior per operationem, latissima per affectum et bonam voluntatem. Quod si jus a justitia nominetur, quia Seneca dicit: »Justitia est virtus, quae unicuique reddit jus suum;« filium suum pascit jure, qui unicuique reddit jus suum, id est qui reddit latriam Creatori, duliam creaturae, reverentiam majoribus, concordiam paribus, pacem cunctis. Sequitur: »In loco, ubi dictum est, Ave.« Ecce locus ubi conflatum est aurum sapientiae Virginis, scilicet in terra Hebraea, ubi dicit ad eam angelus: Ave, gratia plena, Dominus tecum. Illa vero obstupescit dicens: Quomodo fiet istud? etc. Et angelus: Spiritus sanctus [Col. 0779B] inquit, superveniet in te, et virtus Altissimi obumbrabit tibi, etc. Et Virgo: Ecce ancilla Domini. Et quasi aurora rutilans diem venturum annuntiavit dicens: Magnificat anima mea Dominum (Luc. I). Et haec est consummatio beatitudinis ejus, quia nomen filii sui vocatum est Jesus; et vocatum est ab angelo, priusquam in utero conciperetur. His igitur omnibus modis Ex regali progenie Maria exorta refulget. Maria id est illuminans vel illuminata, vel stella maris. Stella vero maris dicitur transmontana, qua nautae statum maris vel cursum navis considerant. Et vere stella a stando dicitur, quia quasi in centro Zodiaci stare dicitur: quae non retrograde, sed regulariter et uniformiter firmatur, [Col. 0779C] et dicitur matutina, quia nocte praecedente, per ipsam, solis justitiae aurora refulsit. In medio autem nebulae luxit, scilicet inter ignorantiam et desperationem, quia primo nesciebant adventum Christi gentes, antequam venirent prophetae. Post praedicationem vero prophetarum, dum moram faceret, desperaverunt, et tunc subito stella matutina refulsit, quasi rutilans de radice Jesse. Et vere de radice Jesse, id est de radice incendii. Jesse enim incendium interpretatur. Mirabiliter enim incendimur hujus novalis incendio, quae vel ligni, vel feni, vel stipulae expers fuit: et omnes accendit, qui in ea confidunt, et meritis ejus adjuvari posse se credunt, per Dominum nostrum Jesum Christum. Amen.



SERMO XXXIII. IN CAPITULO GENERALI.
[Col. 0779D]

Si videritis filias Silo ad deducendos choros ex more procedere, exite repente de vineis, et rapite eas singuli uxores singulas; et pergite in terram Benjamin (Judic. XXI). Teste Gregorio [(27) 1Kb] , vera justitia habet compassionem, falsa indignationem; unde et truculentia quandoque palliatur sub rigore, et inertia sub mansuetudine; ut et vigor sit rigidus, et mansuetudo dissoluta, cum vigor regere debeat mansuetudinem, et mansuetudo ornare vigorem. Haec igitur minus attendentes speculatores nostri, parietes nostros effodiunt, ubi patet foramen, vel ut erectos inclinent, vel ut inclinatos depellant; vel [Col. 0780A] certe liniant absque temperamento, luto videlicet absque palea. In utroque redarguendi, quod vel fodere non valent cum iniquo villico; vel quod ligna secando ferrum effugit manubrium eorum cum propheta stulto. Sic enim debet constringi suaviter calamus quassatus, ut non conteratur: sic linum fumigans accendi fortiter, ut non exstinguatur. Hinc est enim quod filii Israel filios Benjamin contumaces viriliter affligunt: poenitentes pie suscipiunt et non improperant: unde post vindictam peccantium poenitentibus dictum est: Si videritis filias Silo. Et quoniam nos omnes peccavimus, et indigemus poenitentia, poenitentiae consilium audiamus diligenter. Et quoniam viva ratio vita bonorum est, necesse est ut sicut per prava opera [Col. 0780B] deformati sumus a forma formantis, et comparati jumentis insipientibus et similes facti illis: sic per exempla bonorum in eamdem imaginem reformemur, comparati coelestibus angelis, et similis facturae cum illis. Dicit ergo: Si videritis, non corporeis oculis, sed intellectu mentis; non effectu, sed magis affectu cognoscatis, et intelligatis, filias Silo, id est animas, quas Filius Dei per naturam formavit, et per sanguinis sui effusionem reformavit, quae tanquam patrissantes, et informaverunt se moribus ex Patris monitis, et conformaverunt operibus ejusdem exemplis. Propter hoc dictae sunt filiae Silo. Silo quippe interpretatur missus vel dimissus, vel petitus, vel semen. Semen autem est verbum Dei; [Col. 0780C] verbum vero Dei Filius Dei. Semen ergo est Filius Dei. Hinc est quod ait Isaias (cap. I): Nisi Dominus reliquisset nobis semen, quasi Sodomae fuissemus. Quia igitur hic Dei Filius et petitus fuit a patriarchis et prophetis, dimissus a Judaeis, missus vero fidelibus Christianis; bene animae et per Evangelium genitae, et per baptismum regeneratae, filiae Silo nominantur. Dicit ergo: Si videritis filias Silo ad deducendes choros ex more procedere, etc. (Judic. XXI). Quid in choro, nisi hujus mundi vita volubilis designatur? Haec est Ezechielis rota, circa quam animalia sancta volvebantur, quam designanter describit, ubi ait: In visione Dei vidi, et ecce ventus turbinis veniebat ab aquilone, et nubes magna, et ignis involvens, et splendor in circuitu ejus (Ezech. I). Quatuor [Col. 0780D] in visione Dei se vidisse proposuit, duo contra duo; ventum frigidum contra calorem ignis, contra splendorem densitatem nubis. Ventum et nubem, ne prospera nimis elevent; ignem et splendorem, ne adversa premant. Ventus enim ab aquilone veniens, est turbo tentationis ex mentis frigiditate procedens: nubes autem, caecitas mentis ex tentatione proveniens. Sed ignis fervor utrumque involvit, quia et cor frigidum accendit, et caecitatem illuminat. Sed omnia splendor circuit, quia bonae voluntatis hilaritas, et in prosperis et in adversis mentem ad devotionem perducit. Splendorem tibi proponit Deus, ut speres: fervorem, ut gaudeas; [Col. 0781A] tentationis ventum, ut timeas; peccati nubem, ut deleas. Hunc igitur chorum deducis per vias rectas, si sic times de praeteritis, ut gaudeas de misericordia Dei, et speres de promissis; si sic etiam de praesentibus doleas, ut speres simul et gaudeas; si sic etiam de Dei misericordia gaudeas, ut de facto tuo turberis, et timeas comminationes futuras; sic etiam speres, ut timor pariter et dolor non recedant. Multoties enim post ventum aquilonis redimus ad ignem; de nube tendimus ad splendorem, quia ubi abundavit peccatum, abundare solet et gratia. Multoties et ignis a vento dissipatur, et splendor a nube, quia obscuratur aurum, et mutatur color optimus in vasa testea, et opus manuum figuli. Deducendi sunt ergo chori ex more filiarum Silo, [Col. 0781B] ut in hujus mundi volubilitate et vita instabili, nec timor in tentationibus reddat pusillanimem: nec peccati dolor ducat ad desperationem. Sic etiam de bonis gaudeas, ne eleveris in superbiam; sic etiam de Dei promissis speres, ne cadas in peccandi praesumptionem. Ecce sic procedunt ad deducendos choros filiae Silo. Quod si, ut dictum est, videris, exi de vineis. Sunt vineae Sodomorum, quarum vinum fel draconum, et venenum aspidum insanabile (Deut. XXXII). Sunt et vineae, quae pro uvis fecerunt labruscas: ex quibus exire bonum esse, nulli dubium est. Sed et vinea Domini Sabaoth, cujus botrus Cypri, cujus vitis vera, cujus palmites sunt fideles, inter quos plerumque latitant infideles, eo [Col. 0781C] timendi et odibiles; quo sagittant in obscuro rectos corde: de quibus sub specie vulpium sponsus ait: Capite nobis vulpes parvulas, quae demoliuntur vineas (Cant. II). Istorum igitur est exire de vineis, si viderint filias Silo ad deducendos choros ex more procedere: vel quia in Ecclesia sunt peccatores, qui peccata sua per confessionem propalare erubescunt; sed sicut Adam in paradiso, post peccatum inter ligna abscondit se, sic inter hujus vineae palmites latitare volunt, et aliter videri, quam esse: necesse est ut tales de vineis exeant, ut seipsos detegant; et quamvis nudi sine virtutibus, ei a cujus calore non est abscondere se, videri non erubescant. Sequitur:

Et capite eas singuli, uxores singulas (Judic. XXI). [Col. 0781D] Ecce repente exeundum est; nec solum capiendae, sed rapiendae sunt filiae Silo. Neque enim sine violentia fieri potest, ut tali matrimonio conjungaris, ut sanctorum societatibus copuleris; quia regnum coelorum vim patitur, et violenti rapiunt illud. Sed sine mora et repente; non procrastinationes quaerens, vel inducias, sed occupationum tuarum disrumpe vincula; dicens cum Propheta: Dirupisti vincula mea, tibi sacrificabo hostiam laudis (Psal. CXV). Et ideo non violentam voluntatem, sed voluntariam infer tibi violentiam; rapiens tibi idoneam filiam Silo. Quae autem singulis sint idoneae, paucis advertite. Sunt enim aliqui in saeculo, tam simplices quam pauperes, qui tamen fortes sunt corpore, et de labore manuum vivere didicerunt. [Col. 0782A] Alii autem non multum laboribus assueti, nec in sapientia multum eruditi, divites tamen. Alii autem corpore debiles, censu pauperes, sensu tamen locupletes. Alii autem pauperes, debiles, simplices; sed tamen exemplo aliorum vivunt innocentes. Unusquisque igitur offerat in tabernaculo, prout Deus disposuit in corde suo, quia sicut purpuram vel hyacinthum, sic pelles rubricatas, offerri sibi Deus voluit, et pilos caprarum. Alii quidem per activam, alii vero Deo placent per vitam contemplativam. Imo alii Deo placent per inferiorem activae, alii per inferiorem vim contemplantem; alii per superiorem activae, alii per superiorem contemplativae. Inferior vis activae labor est corporis; superior, officium charitatis; inferior vis contemplativae [Col. 0782B] simplicitas cordis; superior vero, devotio contemplationis. Ecce quatuor modi vivendi, quorum primus in Lia, secundus in Martha, tertius in Rachele, quartus in Maria. Et hae sunt filiae Silo deducentes choros, quando procedunt ex more. Ex more enim procedunt, si chorum non confundunt. Sunt enim aliqui, qui ad hoc laborant, ut avaritiae suae consulant, non ut egenis subveniant. In his Lia chorum confundit, quia Martham non tenuit. Sunt alii, qui pauperibus subveniunt, non de laboribus suis, sed de rebus quas rapiunt: Martha chorum confundit, quia Liam non tenuit. Sunt et alii, qui de operibus manuum suarum eleemosynas largiuntur; sed ad hoc forsitan, ut occulta scelera minime cognoscantur, [Col. 0782C] vel ut aliquod temporale lucrum inde consequantur. Lia quidem in his Martham tenuit, sed utraque tamen chorum confundit, quia Rachelem dimisit. Sunt et alii, qui ab infantia sine magnis excessibus vivere didicerunt: ideoque laboribus desudare nolunt, quia se poenitentia indigere non credunt. Cumque alios peccatores viderint, indignantur; et in aliis compati nesciunt, quia ipsi pati nescierunt.

In istis igitur Rachel chorum confundit, quia Martham et Liam tenere contempsit. Sunt forte alii, simplices, qui et laboribus intendunt, et compati sciunt, sanctis tamen cogitationibus, orationibus, psalmodiis, vacare negligunt: et tunc Rachel chorum confundit, quia Mariam non tenuit. [Col. 0782D] Sunt etiam alii sapientes, sacris eloquiis intendentes, non ut opere compleant, non ut simpliciter vivant, sed ut habeant primas cathedras in foro, et ut vocentur ab hominibus Rabbi. In istis Maria chorum confundit, quae Rachelem dimisit. Sunt et alii, qui ad hoc contemplationi vacant, ut simpliciter vivant; sed dum per studium intus mens quiescit, caro foris nullo confracta labore pinguescit. Pinguis igitur elevatur, et mentem a speculo contemplationis dejicit, ita ut seipsam non videat, quae usque ad Deum oculos elevabat; et infra se depressa torpeat, quae seipsam supra se in coelestibus erigebat. Propterea Maria chorum confundit, si Liam tenere negligit. Sunt et alii, qui sic se temporalibus subsidiis immergunt, et curis saecularibus [Col. 0783A] implicantur, ut vix aut nunquam orationibus aut meditationibus ad Deum intendant. In illis Lia chorum confundit, quia Mariam dimisit. Videsne quomodo deducant chorum filiae Silo? Non omnia possumus omnes. Laborare potes, placet tibi Lia: eam, dum tenet Martham, accipe. Tua vis pauperibus erogare, Martham diligis, accipe eam, sed inter Liam et Rachelem. Simplicitas cordis tibi placet, vivere vis simpliciter; fiat. Accipe Rachelem; sed inter Martham et Mariam. Psalmodiis et orationibus vacare desideras, rapere vis de choro Mariam, sed tunc egredere de vineis, cum hinc Martham, et inde tenet Liam. Deducant ergo chorum filiae Silo: ad Canticum Citharistae nostri. Dicit enim: Labores manuum tuarum, quia manducabis, beatus es, et [Col. 0783B] bene tibi erit (Psal. CXXVII). Quid agis Lia? Frange contumaciam in labore corporis; frange corpus in deductione chori. Dicit etiam: Beatus qui intelligit super egenum et pauperem (Psal. XL). Quid agis, Martha? Denuda teipsam, ut levius ad deducendum chorum possis procedere. Dicit iterum: Domine, quis habitabit in tabernaculo tuo, aut quis requiescet in monte sancto tuo? Innocens manibus et mundo corde (Psal. XIV). Quid agis Rachel? Deduc chorum ex more, restringens manibus latera, cum tranquillitate. Dicit etiam: Jacta cogitatum tuum in Domino, et ipse te enutriet (Psal. LIV). Mentem quippe patientis bene pensare novit. Quid agis, Maria, da saltus leves, et a terra suspende te, in tuae deductionis processione. Sequitur: Et pergite in [Col. 0783C] terram Benjamin. Quid enim haec omnia prodest operari, nisi regni coelestis intuitu? Aliter labor esset magnus, et fructus nullus. Ut igitur labor parvus sit, et fructus magnus, sicut scriptum est: Et videbantur ei dies pauci prae amoris magnitudine (Gen. XXIX): pergite in terram Benjamin, quia terra Benjamin dicitur, terra filiorum dexterae. Filii autem dexterae sunt, quos Dominus ad dexteram statuet, quorum terra est, terra viventium, et regnum quod eis ab origine mundi praeparavit, et reddet, cum venerit judicare vivos et mortuos, et saeculum per ignem. Amen.



SERMO XXXIV. IN CAPITULO GENERALI.

[Col. 0783D] Diligite justitiam, qui judicatis terram (Sap. I). Timentes et venerantes eum, cui omne judicium dedit Pater, juste judicate, filii hominum. Timete, inquam, judicem vestrum, viri conjudices, quia judicia ejus abyssus multa. Quis enim cognovit sensum Domini, aut quis consiliarius ejus fuit? Quis, inquam, occultum et immobile, vel manifestum et mobile, vel occultum et mobile, aut manifestum et immobile, comprehendit? Occultum et immobile est judicium, quo judicat praedestinatos. Nam secundum hujus praedestinationis judicium, et Petrum quando negabat, dignum dilectione judicabat; Judam vero proditorem et miracula facientem, dignum odio judicabat. Manifestum vero et mobile est, quando judicat per operationem; et tunc judicat [Col. 0784A] per inferiores causas, id est secundum praesentem statum operantis. Unde dicitur: Adhuc quadraginta dies, et Ninive subvertetur (Jon. III). Et item Ezechiae: Dispone domui tuae, quia morieris tu, et non vives (Isa. XXXVIII). Et nota quod quoties hujusmodi judicia fiunt a Deo, conditionaliter intelligas esse prolata, ut cum dicitur: Adhuc quadraginta dies, etc., supple conditionem, si non convertatur. Et item: Dispone domui tuae, etc., supple, si te non correxeris. Unde Dominus per Ezechielem: Etiamsi dixero peccatori: Morte morieris; et ille conversus egerit poenitentiam, omnium peccatorum suorum non recordabor (Ezech. XXXIII); intellige conditionem, cum ait: Si dixero. Occultum et mutabile est, quando secundum causam judicat: [Col. 0784B] quod ideo occultum est, quia nunc secundum inferiores, nunc secundum superiores causas judicat. Secundum inferiores, ut simpliciter impossibilia: secundum superiores ut possibilia Deo. Vel impossibilia, quae praeter naturam, etsi contra naturam non sint, ut primam gratiam infundere, hominem a peccatis liberare. Vel illa impossibilia, quae quidem sunt et praeter naturam, et contra naturam; sed tamen impotentiam naturae juvat divina potentia, scilicet quod Virgo peperit, quod uxor Lot mutata est in statuam salis. Nam illa impossibilia, quorum naturae impotentiam non supplet divina potentia, ut de trunco fieri vitulum, non judicat, vel secundum inferiores, vel secundum superiores [Col. 0784C] causas. Simpliciter vero possibilia dicimus, quae secundum cursum naturae, et consuetudinem, fiunt, ut quod homo de homine, bos nascitur de bove. Possibilia autem Deo sunt, quae quidem non secundum naturam, sed secundum consuetudinem, fiunt, ut quod anima corpori infunditur; hoc enim fieri judicat secundum superiores causas. Manifestum vero et immutabile erit judicium, secundum retributionem, quando reddet unicuique secundum opera sua; aliis dicens: Venite, benedicti (Matth. XXV), aliis: Ite maledicti. Propter tot diversa et occulta judicia dictum est: Judicia tua abyssus multa (Psal. XXXVI). Inter tot tamen diversitates, una omnium vobis data est sententia. In quo judicio judicabitis, judicabimini (Matth. VII). Unde necesse est [Col. 0784D] ut justitia vestra plus abundet quam Scribarum, vel Pharisaeorum. Nam illorum justitia erat informata rigore; vestra vero debet informari dilectione. Illa judicium habebat punitivum; vestra vero vel raro dispensativum, vel semper remissivum, ut: Si percusserit te quis in maxilla, praebe ei et alteram (Luc. VI). Unde dictum est: Diligite justitiam (Sap. I). Et quam, nisi diligendam, id est dilectione informatam, non timendam, et rigore informatam?

Tamen ita justitiam comitari debet rigor pariter et dilectio, ut nec rigor sine dilectione, nec dilectio sit absque rigore. Nam si rigorem habeatis sine dilectione, similes eritis illi, qui cum ligna caederet cum prophetis in silva, ferrum elapsum de manubrio [Col. 0785A] fratrem occidit (Deut. XIX). Ligna enim caedimus, cum aliorum facta discutimus. Sed ferrum manubrium fugit, cum opus rationem excedit. Fratrem vero occidit, quando eum inde deteriorem facit, unde debuit emendari. Si vero dilectionem absque rigore habueritis, similes eritis ei, qui cum ligna caederet, ferrum elapsum de manubrio in aquam cecidit. Cum enim aliorum facta sic discutimus, et sic opus rationem excedit, ut dilectio absque rigore judicando servetur; necesse est, ut dissolutio sequatur, et sic ferrum rationis in aqua perdatur. Est igitur rigor absque dilectione flagellum in manu furiosi, dilectio vero sine rigore in manu contracti. Ergo rigor cum dilectione justitia est diligenda, quia dilectione informata. Est autem [Col. 0785B] justitia charitate informata. Est autem justitia charitate informata pactum illud, super quo nos reddit Deus sollicitos, ubi ait: Cum obduxero nubibus coelum, apparebit arcus meus in nubibus; et recordabor pacti mei, quod pepigi tecum (Gen. IX). Impassibilem siquidem et immutabilem Deum confitemur. Nec augeri potest, quia summus est; nec minui, quia unus est; nec loco mutari, quia ubique est; nec tempore, quia aeternus est; nec cogitatione, quia sapientissimus est; nec affectu, quia optimus est. Unde Jacobus: Apud quem non est transmutatio, nec vicissitudinis obumbratio (Jac. I). Non igitur arbitremur, quod post recordationis vigilantiam, aegrotare debeat oblivionis lethargo; vel post [Col. 0785C] oblivionis morbum, iterum convalescat recordationis antidoto. Tamen recordari dicitur pacti sui, ut naturam humanam pigritantem evigilet: quae semper infirma est ad bonum, libera ad malum: cujus ingenium hebes, memoria madida in gratiarum actione, quam nulla ciconia pinsit in antipelargosi, id est in beneficiorum retributione. Nam si se sollicitum dicat circa pactum quo nobis tenetur sola liberalitate et nuda voluntate, quanto magis nos sollicitos reddere debet id pactum, quo ei tenemur ex necessitate? Quod enim pacto nobis tenetur, inducit eum voluntas. Quod autem nos ei pacto tenemur, compellit nos ipsa necessitas. Quod pacto nobis tenetur, justitia patiens est; quod autem nos ei tenemur, justitia cogens est. Justitiam patientem [Col. 0785D] dicunt, qua fit aliquid juste, quod tamen si aliter fieret, injustum non esset. Justitiam vero cogentem dicunt, qua fit aliquid juste; quod si aliter fieret, justum non esset. Salvat igitur hominem Deus, et juste, quia justitia potestatis, quem si damnare vellet, juste damnaret, quia debito patientis. Quem igitur salvat, juste salvat, quia debito facientis; quem damnat, juste damnat, quia merito aequitatis.

Justitia igitur patiente, vel salvat vel damnat, quia vel debito facientis, vel merito patientis. Unde pactum quo salvamur, cum in foederatione fuerit, primo justitia patiens per ratihabitionem factum est justitia cogens, ut non dico violari, sed nec licitum sit induciari. Nam quomodo violari potes [Col. 0786A] pactum, quod talibus arrhis et tanto pignore subarrhatur, quod naturali pariter et civili ratione nititur; quod stipulatione, juramento, ultima voluntate firmatur; quod praescriptione, bona fide, justis titulis consummatur; quod etiam causa, verbis, scriptis, forma, continentia, confirmatione, prout omne pactum ornari debet, vestitur: quod tandem mundiburdo, et praetoris defensione inviolabiliter observatur? Curramus per singula, et pactum hoc inviolabile perscrutemur. De arrhis et pignore nos erudit pactum Judae patriarchae, qui tali pacto cum Thamar convenit, ut ei haedum mittendum promitteret, promissum mitteret; et ne pactum solveret, annulum, armillam, et baculum arrhabonem dedit (Gen. XXXVIII). Sic et ille universalis Pater, cui in [Col. 0786B] Oratione dicimus, Pater noster, ille, inquam, patriarcha, in quo clamamus, Abba, Pater, tali pacto Synagogam, quam quidem plantaverat vineam electam, sed postea versa est in amaritudinem vitis alienae, unde et Thamar amaritudo dicitur, sibi foederavit, ut Messiam in similitudinem carnis peccati specialiter ei mitteret, tanquam haedum ad faciendum Phase. Unde ipse ait: Non sum missus, nisi ad oves, quae perierunt domus Israel (Matth. XV). De quo Apostolus: Pascha nostrum immolatus est Christus (I Cor. V). Interim autem, donec promissum exsecutioni mandaret, annulum fidei dedit, operis armillam, baculum legis. Pro pignore quidem legem, pro arrha vero fidem et operationem. [Col. 0786C] Inter pignus siquidem et arrham haec assignari differentia solet, quod pignus non recedit a jurisdictione dantis; arrha vero transit in jus accipientis. Ergo qui legem dedit, ejus fuit legem adimplere, quia non fuit obnoxia legi Synagoga post adventum Messiae. Pignori quidem debuit abrenuntiare, soluta promissione: fidem vero et actionem pro arrha dedit, quia etiam post adventum absoluta non fuit a fide et operatione. Sed misera baculum reportavit, pignus contra legem retinuit, quia semper obnoxia legi esse voluit. Ipsa nos docet ratio de talibus. Quid enim baculus mulieri competit? Mulierem portare baculum, insania videtur; sed armilla et annulo ipsam decebat ornari. Naturali vero et civili utitur ratione: naturali quidem, quia, sicut lex ait, [Col. 0786D] Nihil convenientius quam pactum servare. Clamat enim jus naturale: »Quod tibi non vis fieri, alii ne feceris,« vel, »Quod tibi vis fieri hoc fac alteri.« Ista duo, nisi pactum violetur, semper inter paciscentes conveniunt: alioqui pactum, id est pacis actum, servare non possunt. Timor igitur et amor ad hujus observantiam pacti nos compellit. Nam quia ratione civili nititur, merito natura praevaricantis eliditur, et in naturalibus vulneratur, qui privilegio indultae bonitatis abutitur. Scriptum quippe est: »Privilegium meretur amittere, qui concessa sibi abutitur potestate.« Sed et amor ideo nos compellit, quia perpetua pace debet gaudere, qui contra pacis actum noscitur non venisse. Sed in hoc civili nititur ratione, quia praetor clamat: [Col. 0787A] Pactum servato. Quis igitur praesumptor temerarius audeat violare, si praetor ipse pactum se promittit servare? Firmatur autem stipulatione, quia cum in baptismo diceretur nobis a sacerdote: Credis in Deum? et responsum fuisset: Credo.---Abrenuntias Satanae? abrenuntio.---Vis baptizari? volo: his omnibus stipulationibus a jurisdictione diaboli nos exfestucavimus; et divino pacto nos subdidimus. Firmatum est etiam juramento. Juravit enim Dominus, et non poenitebit eum (Psal. CIX), jusjurandum, quod juravit ad Abraham, daturum se nobis (Luc. I), quod et factum est. Puer enim natus est nobis, et filius datus est nobis. Nos enim juravimus et statuimus, custodire judicia justitiae suae, quoties nos obligavimus ei per verbum Psalmistae [Col. 0787B] dicentis: Juravi et statui, custodire judicia justitiae tuae (Psal. CXVIII).

Videat ergo temerarius violator, ne perjurio convincatur. Sancitum est etiam ultima voluntate, quia dicit lex: »Nihil est quod melius debeatur hominibus quam ut supremae voluntatis, postquam aliud nihil velle possunt, liber sit stylus; et licitum, quod jam non redit ad arbitrium.« Dicit autem Apostolus: Testamentum Christi in morte confirmatum est (Hebr. IX). Sic et nos, quotquot baptizati sumus, in morte ejus baptizati sumus. Figura quidem est mortis triduanae trina mersio aquae. Est igitur quaedam mors pretiosa baptismus, qua mortui sumus, sicut ait Apostolus: Mortui enim [Col. 0787C] estis, et vita vestra abscondita est cum Christo in Deo (Coloss. III). Nec solum mortui, sed et consepulti sumus ei per baptismum in mortem. Cum igitur baptizaremur, id est cum sic mereremur; quae fuit nostra ultima voluntas, nisi ea qua confessi sumus, quando quaesitum est: Abrenuntias Satanae? et dictum est: Abrenuntio? Haec est nostra ultima voluntas, quam confessi sumus; et statim baptizati sumus; imo statim mortui sumus. Si igitur in morte testamentum confirmatur, nulla ratione licet hoc pactum transgredi, nullo pacto licet hanc ultimam voluntatem violari. Consummatur etiam praescriptione, quia dicit Petrus Ravennas, sicut scriptum est in Decretis: »Triginta annis humanae leges omnes sopiunt quaestiones.« [Col. 0787D] Generatio vero Christi ineffabilis, post tot annorum curricula, quaestione adhuc temeraria ventilatur? A simili. Pactum quod quadragesies triginta sex annis amplius confirmatum est, et observatum, licet iterum violari? Absit! Bona etiam fide confirmantur. Nam quando cum aliquo homine pactum contrahimus, contractum pacti propter hoc timemus, quod utilitati suae plusquam nostrae dare operam conspicimus. Sed quis hoc pactum violare praesumat, cujus utilitas non ad illum, cum quo contrahimus, transfertur, sed in nos reciprocatur? Nam si tibi Deus aliquid impendit officii, nonne tua erit utilitas? Et si tu ei aliquod impendis officium, quid utilitatis ei impendis? Nonne ad te tota refertur utilitas?

[Col. 0788A] Hic est bonae fidei contractus, ubi tuus in omnibus habetur profectus. Justis etiam titulis pactum hoc confirmatur. Quod enim acquiritur, vel pro haerede, vel pro emptore, vel donato, vel pro legato, vel pro in dotem dato, vel titulo, qui dicitur, pro suo, possidenti confirmatur. Ecce pro haerede nos possidet, de quo dicunt vinitores: Hic est haeres (Matth. XXI). Unde ait: Haereditas mea Israel (Isai. XIX). Idem etiam pro emptore. Unde Apostolus: Empti enim estis pretio magno (I Cor. VI). Sed et pro redemptore, qui pretioso sanguine nos redemit. Unde clamamus: Redemisti me, Domine, Deus veritatis (Offic. Eccles.). Sic etiam pro donato, quia nobis datus est, vel quia nos ei dati sumus. De primo siquidem dictum est: Puer natus est nobis, [Col. 0788B] et filius datus est nobis (Isai. IX). De secundo dicit ipse Patri: Sanctifica eos in nomine tuo, quos dedisti mihi (Joan. XVII). Similiter et pro legato, de quo ait Sophonias: Auditum audivimus a Domino; et legatum ad gentes misit (Abd. I). Et etiam pro in dotem dato. Nam fidelibus suis sponsam, id est Ecclesiam suam, dotavit pariter et ditavit. Titulo tandem suo nos possidet. De quo lex ait: Quod in nullius bonis est, naturali ratione occupanti conceditur. Et hunc titulum pro suo dicunt, quando res, quae nullius utilitatis est, in jus occupantis per exercitium et laborem cum utilitate transfertur. Et quid erat inutilius homine? Non solum inutilis, sed et nocivus; non solum alii, sed et sibi. Sed jam [Col. 0788C] prorsus utilis factus est, cum Deo debitum impendit officium, timens Deum, et mandata ejus observans, hoc est omnis homo. Quo igitur modo violandum est pactum, quod talibus titulorum columnis videmus roboratum? Est etiam ornatum causa. Causa a casu vocatur. Et quo casu, nisi casu hominis, haec causa vocatur? In casu quippe hominis tres veniunt in causam. Unus actor et solum actor, id est Deus; alius reus, et solum reus, id est diabolus; tertius actor et reus, id est homo, sed diversis respectibus, quia reus, quantum ad Deum; actor, quantum ad diabolum. Actor vero et non reus est Deus in causa hac, quia non est qui de Deo debeat aut possit conqueri, cum tamen ipse tam de homine, quam de diabolo materiam habeat [Col. 0788D] conquerendi. In hoc quippe de diabolo poterat conqueri, quod agrum non suum ausus fuerit demetere, et messem Domini falce deceptionis secare, quando Dei creaturam non timuit suo dominio subjugare. Hominem vero tanquam servum fugitivum poterat convenire de inobedientia, et de vitio ingratitudinis arguere, convenire de crimine laesae majestatis: et his omnibus probatur homo reus. Nam actor per hoc comprobatur, quia diabolum de fraude, de mendacio, de calumnia, convenire posset, si judex aut patronus posset inveniri, qui cogeret eum juri parere. Sed hoc facere nullus poterat, nisi Deus, Deus autem nolebat, quia homini iratus erat. Oportebat ergo ad hoc ut Deus vellet, quod homo et debitum solveret, et satisfaceret pro [Col. 0789A] contemptu. Sed hoc implere non poterat homo; si vel irrationalem, vel rationalem daret homo pro debito creaturam. Irrationalis enim multo est rationali indignior; rationalis etiam injustus indignior rationali justo. Ergo nec inter rationales, nec inter irrationales creaturas dignum tali recompensatione poterat quid inveniri.

Propter hoc miseratus Deus hominem, multo perdito digniorem dedit homini, ut daretur pro homine; et per hoc misericordia et veritas obviaverunt sibi: et misericordia quidem, quod dedit homini; justitia et veritas, quod datum est pro homine. Sic igitur satis datum est pro debito, sed satisfaciendum est pro contemptu: sed nec illud facere poterat, nisi qui nihil poenae debebat. Ergo [Col. 0789B] poenam sustinuit, qui poenam sustinere non meruit, ut sic et debitum solveret, et satisfaceret pro contemptu. Haec est actio nostrae pacis; et ideo pactum hoc pacis actum vocamus, quod nulla ratione licet violari, sicut nullus alius potest salvari.

Verbis etiam ornatum est pactum multifarie multisque modis, nunc patriarcharum, nunc prophetarum, nunc apostolorum, nunc evangelistarum: sed praecipue per Verbum, in quo locutus est nobis Deus Pater; scimus, quia verbum illud veritas est, quod pactum confirmat, et ob hoc violari non potest. Ornatur etiam scriptis. Nam quae theologia vel liberalis disciplina Novi et Veteris Testamenti, imo et ipsorum philosophorum hoc non [Col. 0789C] resonat, ut finem bonum rerum initia sortiantur? Sed in hoc decepti fuerunt philosophi, quod eorum alii voluptatem, alii virtutem, rerum finem esse dixerunt. Nec a veritate isti longe fuissent, si virtutem finem finalem dixissent. Nam finis finalis omnium virtutum Deus. Unde Salomon: Finem loquendi pariter audiamus, Deum time, et mandata ejus observa; hoc est omnis homo (Eccli. XII). Ergo timoris et observantiae mandatorum non virtutes, sed Deus virtutum causa finalis esse debet. Philosophi vero virtutem Deum esse, non donum Dei, credebant, et propter hoc evanuerunt in cogitationibus suis. Hinc est quod Moyses, qui omni sapientia Aegyptiorum sapientissimus perhibetur, greges septem filiarum sacerdotis Madian ad puteum legitur adaquasse, ut [Col. 0789D] per hoc daretur intelligi quod iste qui praecipuus theologiae fuit praedicator, profundis sanctarum Scripturarum mysteriis septem liberalium artium amatores imbueret; et ex ipsis philosophiae artibus theologicam sapientiam comprobaret. Nam cum illarum septem liberalium artium aliae de vocibus, aliae de rebus nos aedificent; quae autem de vocibus, alia de pronuntiatione instruit, ut grammatica: alia de significatione, ut dialectica; alia de utraque ut rhetorica; quae vero de rebus, alia circa naturam, ut physica; alia circa formam: et quae circa formam, alia circa mensuram, ut geometria; alia circa numerum, ut arithmetica; alia circa pondus, ut musica; alia versatur circa motus, ut astrologia; theologia in hoc omnes praecellit, quod in his [Col. 0790A] omnibus ei omnes famulantur. Nam sub eo sensu, qui est in significatione vocum ad res, historia continetur, cui tres scientiae famulantur, grammatica, dialectica, rhetorica. Sub eo vero sensu, qui est rerum ad facta mystica, continetur allegoria. Et sub eo sensu, qui est in rerum significatione ad facienda mystica, continetur tropologia. Et his duobus deserviunt arithmetica, geometria, musica, astronomia et physica. Quidquid vero vel sub historia, vel allegoria, sive sub tropologia docetur, causa hujus pacti, id est nostrae restaurationis edocetur. Nam quamvis in initio suae narrationis Moyses tractet de operibus conditionis; principalis tamen ejus intentio fuit, informare lapsos de operibus restaurationis. Non enim convenienter ostendere [Col. 0790B] posset qualiter homo fuerit reparatus, nisi prius ostenderet qualiter fuerit lapsus. Lapsum vero ejus convenienter non ostenderet, nisi prius qualiter fuit conditus, explicaret. Ut autem ostenderet hominis institutionem, necesse fuit ostendere totius mundi conditionem, quia factus est propter hominem. Nam spiritus propter Deum, caro propter spiritum, mundus propter corpus humanum. Hoc igitur ordine de rebus tractat:

Primo qualiter mundus factus propter hominem; secundo qualiter homo factus naturalibus et gratuitis bonis fuerit praeditus; tertio, qualiter lapsus, ad ultimum quomodo reparatus. Omni igitur doctrina pactum nostrae restaurationis ornatur. Ornatur [Col. 0790C] etiam et forma, qua pacta antiquitus formari solebant. Olim quippe cum antiqui pactis aliquibus conveniebant, in loco quo pactum firmabant, effundebant sanguinem foedae porcae: unde pactum alio nomine a foeda porca foedus appellatur. Sed quoniam in lege porcus est immundum animal, Moyses cum pacto populum alligaret Domino, non sanguine porcae, sed sanguine duodecim taurorum, quos a duodecim principibus accepit, cujus medietate aspersit tabernaculum, et vasa, et populum; in signum, quod si Domino servirent, Dominus eis ex pacto tenebatur. Medietatem vero fudit ad crepidinem altaris, in signum, quod ex pacto se Domino populus alligabat. Josue vero per aquae effusionem, eumdem populum Domino, et populo Dominum [Col. 0790D] obligavit. Salvator vero noster, non per taurorum, sed per proprii sanguinis effusionem et aquae, tanto fortius nos sibi obligavit, quanto et Moysen imitatus est in effusione sanguinis, et Josue in effusione aquae. Nam quando de ejus latere sanguis exivit et aqua, nobis duo sacramenta, alterum nostrae redemptionis, alterum regenerationis, ministravit. Si igitur pacto tenebantur homines sanguinis foedae porcae, ut statuerunt antiqui; vel per effusionem sanguinis taurorum, ut voluit Moyses; vel per effusionem aquae, ut statuit Josue; quanto magis ei debemus obligari, qui per proprium sanguinem, et aquam de proprio latere effusam, sibi nos foederavit? Ornatur quoque continentia. Continue enim pactum nos praecedit, cum ei per cibum corporis, [Col. 0791A] et potum sanguinis sui foederamur. Sicut enim Ecclesia nunquam cessat a sacramento; sic etiam nunquam cessat a pacto. Continuatur enim pactum, dum continuatur sacramentum. Nam nihil aliud hoc pactum dicimus, quam communionem et unionem factam per corporis et sanguinis sui sacramentum. Ornatur tandem confirmatione, quoniam lex pactum confirmat, quae dicit: Nisi manducaveritis carnem Filii hominis, et biberitis ejus sanguinem, non habebitis vitam in vobis (Joan. VI). Et iterum: Qui manducat carnem meam, et bibit sanguinem meum, in me manet, et ego in eo (ibid.). Ecce obligatio pacti foedere sacramenti. Ecce quare certo certius debet esse, pactum hoc violari non posse. Dicis tamen: Quod non potest violari potest [Col. 0791B] induciari. Ut autem inducietur, movet aetas, cogit necessitas. Aetas quidem, quae mihi promittit spem poenitentiae, spem veniae, spem longioris vitae. Necessitas vero, quia non solum mihi, sed amicis meis, parentibus, et cognatis, natus sum: quibus teneor prodesse et subvenire, quia ut ait Seneca, Ortus nostri partem vindicat patria, partem amici. Unde Joannes: Qui habuerit substantiam hujus mundi, et viderit fratrem suum necesse habere, et clauserit viscera misericordiae; quomodo charitas Dei manet in eo? (I Joan. III.) Ergo ut amicis subveniamus, inducias habeamus. Bene. Actorem omnium foro civili coarctandum existimas. Forte quia dicis, actor debet sequi forum rei. Esto.

[Col. 0791C] Quaero quas dari tibi vis inducias. Nam quinque sunt induciarum genera; scilicet induciae vocationis, deliberationis, appellationis, praeparationis, restitutionis. Dicis ergo: Restitutionis inducias peto, quia spoliatus sum.

Hoc vere dixisti, quia similis factus es homini descendenti a Jerusalem in Jericho; et incidit in latrones, et exspoliaverunt eum, etc. (Luc. X). Spoliatus es ergo gratuitis, et vulneratus in naturalibus. Liberum siquidem arbitrium habes, sed depressum; ingenium, sed hebes; memoriam, sed madidam; rationem, sed quasi lippam; praeterea gratuitis tuis spoliatus. Ergo quia spoliatus es, petis restitui, quia lex dicit, quod quantumvis criminosus, fur, haereticus, latro, schismaticus; [Col. 0791D] dummodo neget se talem, nec adversus fuerit prolatum crimen impositum, debet rebus quibus est destitutus, restitui. Verum quidem est, sed excipitur vitium dilapidationis. Nam si aliquis vitio dilapidationis infamatur, et propter hoc fuerit exspoliatus, non debet restitui, sed in sequestrum debent ablata custodiri, donec rei sibi commendatae fidelem se patronum probaverit. Tu autem de vitio dilapidationis judicaris. Nunquid similes sumus illi filio juniori, qui accepta portione, quae eum contingebat, abiit in longinquam regionem, et vivendo luxuriose cum meretricibus omnia dissipavit, ita ut ad patrem reversus dicere cogeretur: Infixus sum in limo profundi, et non est substantia (Psalm. LXVIII). Nam quasi accidentalia sunt temporalia, [Col. 0792A] quae adesse possunt et abesse, praeter subjecti corruptionem. Substantialia vero sunt naturalia vel gratuita; quae abesse non possunt sine detrimento subjecti. Haec bona dissipamus voluptuose vivendo: unde nec restitutione gaudere debemus, donec in contrarium probetur. Tamen ut nulla vobis remaneat materia conquerendi, facta est nobis restitutio non solum juris, sed etiam juris et facti; et hoc ex abundanti, et praeter meritum. Restitutio juris est, cum sententia restitutionis profertur; juris et facti est, cum et profertur sententia, et exsecutioni mandatur quod et factum est. Restituti quippe sumus, non solum ad possessionem, sed ad causam, sed ad famam. Ad appellationem enim ideo restitui nequivimus, quia major non est, ad quem appellare [Col. 0792B] debemus. Ergo ad possessionem restituti sumus. Possessio nostra paradisus est, ab hac possessione fuit expulsus, et ea fuit Adam exspoliatus. Sed flammeum gladium atque versatilem amovit, et januas coeli patefecit (quas protoplastus clauserat), sanguis Christi. Unde et in typum hujus restitutionis et pacis redditae, Domino patiente scissum est velum templi (Matth. XXVII). Restituti etiam sumus ad famam, quia cum propter infamiam antiqui peccati amisissemus jus accusandi, testificandi, judicandi: solo siquidem jure civili excipere posset diabolus oppositum criminale, quia nobis imponentibus ei mendacii crimen et malitiae, posset et repellere nos a causa dicens: Non potestis contra me crimen intendere, quia servi mei estis: nunc [Col. 0792C] per gratiam Dei ad utramque famam, ecclesiasticam scilicet et civilem sumus ita restituti, ut non solum accusandi, imo et judicandi data sit nobis in eum potestas, sicut ait Apostolus dicens: Nonne angelos judicabimus? (I Cor. VI.) Et sic etiam, ut nulla suspicio, nullum opprobrium faecis antiquae removeat. Ad ecclesiasticam igitur famam restituti sumus, quia nobis data est accusandi seu judicandi facultas: ad civilem vero, quia omnis antiquae infamiae suspicio et opprobrii confusio deleta est: et hoc eodem modo ad causam sumus restituti: quia cum ante pactum istud nulla nobis expetendi contra diabolum esset facultas, non tantum allegandi contra eum, sed etiam, ut dictum est, data [Col. 0792D] sit nobis in eum sententiandi potestas.

Cum igitur frivola sit omnis restitutionis excusatio, forte praeparationis inducias petis. Nam praeparationis induciae dicuntur, quando quis negat se habere prae manibus instrumentum, vel testes, quibus causam suam debet roborare contra actorem, petit in hoc casu instrumenta vel testes. Sed cum fere semper incumbat actori probare affirmativam quam intendit, non reo negativam: nam si actor defecerit, reus etsi nihil praestiterit, obtinebit (fere tamen dixi, quia sicut quidam volunt, exceptionem habet in causa divortii); mirum videtur, si contra tot actoris et rei instrumenta, et contra tot testes, privilegiis infirmari voluerit reus contra leges et indultae privilegia libertatis. Tot [Col. 0793A] enim instrumenta nostrae salutis sunt, quot theologicae doctrinae documenta; tot vero testes, quot martyres; quoniam et martyres Graece, Latine testes appellantur. Propterea petis appellationis inducias: sed frustra, quia petendae sunt ante litis contestationem, nisi ab iniqua sententia. Sed postquam lis contestata, et adhuc ventilatur, nec promulgata est sententia diffinitiva, sed adhuc ille dies criticus exspectatur, in quo dicturus est Judex vel bonis: Venite, vel malis: Ite, etc. (Matth. XXV), appellandum non est. Ab illa autem sententia tanquam iniqua, quis erit ausus appellare; vel quem, quaeso, appellaret? Nam fieri solet appellatio a minori ad majorem. Quia igitur illo Judice non est major, tenebit absque dubio sententia, appellatione [Col. 0793B] remota. Deliberationis ergo dilationes expostulas, sed sero. Nam quando dictum est tibi: Abrenuntias Satanae? Tu vero respondisti: Abrenuntio, quod postea ratum factum est confirmationis sacramentum: qua fronte quasi de novo vis deliberare, quod sub morosa deliberatione licuit excusare? Quia tamen lex ait, quod actor debet sequi forum rei, Deus autem in hoc discrimine litis actor, tu vero reus, videtur quod lege fori, non lege poli te debeat convenire. Esto. Non ergo tibi licet deliberationis inducias obtinere. Lege quippe fori non dantur dilationes deliberationis, imo impetitus statim respondebit, vel capite plectetur; maxime si criminalis fuerit causa. Lege vero poli tam in criminali [Col. 0793C] quam in civili, habebit reus deliberationis inducias. Ergo quia lege fori vis convenire actorem tuum, denegandae tibi sunt deliberationis induciae; sed impetitus nisi sufficienter statim respondeas, dignus eris capite plecti. Sufficienter enim dixi, ne calumniando, praevaricando, tergiversando, respondeas. Calumniari autem est falsum intendere, praevaricari autem veritatem truncare; tergiversari vero est a proposito lacessere; capite vero plecti, est Christo, qui nostrum caput est, privari. Restant ergo tibi vocationis induciae, dilationes nimirum vocationis ter triginta dierum ternis edictis expressarum, vel uno edicto peremptorio pro omnibus ad arbitrium judicis prorogato vel arctato. Sed cum Judex per apparitores suos apostolos jam citatorium nobis [Col. 0793D] editum dederit, et monitorium; non restat, nisi peremptorium. Et quis illud expostulet, aut desideret: Vae, inquit propheta, desiderantibus diem Domini. Dies enim illa dies irae, dies nubis et caliginis, dies tubae et clangoris (Amos V; Soph. I). Non ergo necessariae sunt dilationes vocationis.



SERMO XXXV. IN CAPITULO GENERALI.

Labia sacerdotis custodiunt scientiam et legem requirent ex ore ejus: Angelus enim Domini exercituum est (Malach. II). O quanta est misericordia Conditoris. Servi digni non fuimus, et angeli nominamur. Magnum est, quod de nobis dicitur, et tamen verum dicitur. Testimonium siquidem perhibet is, cujus testimonia credibilia facta sunt [Col. 0794A] nimis, Malachias videlicet propheta, officio angelus et nomine. Hic est, de quo dictum est, quod prophetanti, verbis suis testimonium perhibens Angelus apparebat. Ergo juxta prophetae testimonium statuit in terris dignitates hominum Dominus, secundum ordines angelorum, ut sicut in coelis character est coelestis theophaniae uniformis beatorum spirituum multitudo; ita in terris ejusdem theophaniae character esset multiformis spiritualium virorum unio. Non ergo solum angelos suos facit spiritus, et ministros suos flammam ignis, sed qui spiritu Dei aguntur, hi sunt angeli ejus: et qui fulgens splendore charitatis, facti sunt ejus ministri. Nam sicut flamma ignis discernitur tribus modis, splendore, calore, scintillatione; . . . et per [Col. 0794B] hoc, ut dictum est, fiunt characteres coelestis theophaniae, quam Joannes, cognomento Scotus, ita diffinivit: »Theophania est, subsequentibus signis, non substantificis geniis, mentibus ab imaginibus defaecatis, superessentialis et diffinitivae originis simpla et reciproca manifestatio.« Unde et theophania Dei manifestatio interpretatur, a Theos, quod est Deus, et phanes, quod est manifestatio. Et quoniam sicut angelorum, sic vestrum est, Dei gloriam simplicibus manifestare, de Dei manifestatione breviter, velut introductionis modo pro modulo nostro vobis aliqua disseramus. Sciendum igitur quod quinque modis Deus manifestatur, videlicet voce, re, imaginatione, ratione, et anagogica [Col. 0794C] contemplatione. Voce tribus modis, quia vel secundum vocis impositionem, vel secundum interpretationem, vel significationem. Secundum vocis impositionem, cum dicitur: Ecce vir, Oriens nomen ejus (Zachar. VI). Per impositionem hujus nominis vir, intelligo, quod ille vere vir est, cujus folium non marcescit; et per hoc Christum intelligo. quia vir dicitur vigens robore vel rigore; secundum interpretationem, sicut David Christum significat, quia manu fortis, vel vultu desiderabilis, interpretatur; secundum significationem, sicut per manum Christus significatur, quia ipse manus est, per quam Pater operatur. Re duobus modis manifestatur, scilicet secundum naturam et formam. Secundum naturam, ut cum [Col. 0794D] lego: Vicit Leo de tribu Juda (Apocal. V), Christum intelligo. Similiter cum lego: Ecce Agnus Dei, etc. (Joan. I), per naturam agni Christum intelligo. Leo dicitur Christus propter fortitudinem; agnus propter simplicitatem vel mansuetudinem. Secundum formam etiam quatuor modis manifestatur Deus. Forma enim constat numero, pondere, mensura, et motu. Per numerum Deus designatur, sicut per unitatem. Nam sicut unitas neque commistionem patitur neque divisionem, ita in unione Dei et hominis nec commistionem passus est Christus, nec divisionem. Per mensuram etiam figuratur, ut in Ezechiele per calamum mensurae, quo templum spirituale metitur (Ezech. XL). Manifestatur etiam per pondus. Unde per stateram, quam Pater habet in manu, [Col. 0795A] id est in Filio, aequitas divini judicii figuratur. Sicut per Joannem dicitur: Haec dicit, qui habet stateram in manu (Apocal. VI). Secundum motum figuratur, unde per stellam matutinam significatur. Ecce quomodo re manifestatur Deus. Nunc de imaginatione videndum est.

Fit autem Dei manifestatio secundum imaginationem tribus modis, videlicet per similem similitudinem, per dissimilem similitudinem, per similem dissimilitudinem. Per similem similitudinem, ut si comparatione angeli Deum manifesto, quia angelus qui spiritus est, et invisibilis, valde similis est spiritui et invisibili Deo; per similem dissimilitudinem, ut si quae Dei sunt, per sui contrarium comprehendo, ut considerata miseria diaboli, quae sit [Col. 0795B] beatitudo Dei, cognoscitur: cognito quippe uno contrariorum cognoscitur et reliquum, et hujusmodi similis dissimilitudo in Evangelio invenitur, ubi legitur: Recordare, fili, quia recepisti bona in vita tua, et Lazarus similiter mala (Luc. XVI); per dissimilem similitudinem manifestatur Deus, quando per aliquam rem vilem et abjectam figuratur. Unde in Psalmo: Ego autem sum vermis, et non homo (Psal. XXI). Quid enim verme vilius, quid Christo dignius? Et tamen per vermem Christus figuratur. Ratione manifestatur Deus. Sed hic notandum quod res ratione manifestatur tribus modis, scilicet praecedentibus, comitantibus et subsequentibus signis. Praecedentibus, sicut medicus ex pulsu vel urina vicinum morti cognoscit aegrotum. Comitantibus, [Col. 0795C] sicut per circulum vinum vaenale ostenditur; subsequentibus, sicut per cinerem ignis in camino fuisse probatur. Sciendum ergo, quod Deus semper subsequentibus signis cognoscitur, quia Deum nihil praecedit. Propter hoc dicit Joannes: »Theophania est, subsequentibus signis, etc.« Sequitur:

»Non substantificis geniis.« Substantifica genia sunt subsistentes causae: et nulla causa subsistit, quare Deus sit. Quia si hoc esset, oporteret, quod causatum causam suam praecederet: quod fieri non potest, maxime cum ipse Deus sit omnium causa, et causa causalissima. Quod autem sequitur, Mentibus ab imaginibus defaecatis, dictum est, propter anagogicam contemplationem, qua Deus [Col. 0795D] proprie contemplatur, quia minus proprie per imagines manifestatur. Unde Rachel cum portaret secum idola patris sui Laban, comprehensa supposuit ea sibi. Requisita vero dixit: Non possum assurgere tibi, quia secundum morem mulierum accidit mihi (Gen. XXXI). Rachel siquidem contemplativam designat animam, quae tunc portat idola Laban, cum secundum imagines contemplatur. Sed ea postea sibi supponit, cum imaginata credit imaginibus esse majora; non aequalia, sed valde dissimilia. Et secundum morem mulierum accidisse sibi confitetur, quia totum humanae infirmitati deputat, quod ad illam simplicem et divinam naturam per aliquas similitudines attingere se credebat. Hinc est etiam, quod Elias in ostio speluncae suae post spiritum [Col. 0796A] conterentem petras, et subvertentem montes, post commotionem et ignem, in sibilo aurae tenuis Deum esse non negavit, quia vero tunc proficit anima, cum in contemplatione deficit; quia nihil imaginarium de Deo sentit. Unde Psalmista: Concupiscit et deficit anima mea in atria Domini. (Psal. LXXXIII).

Tunc enim vere probatur diligere, cum in contemplatione probatur deficere. Propter hoc mentes Deum contemplantes ab omni imagine debent esse defaecatae, id est purgatae. Talium est enim theophania, id est manifestatio Dei: quam superessentialem et diffinitivam originem vocat Joannes. Superessentialem quidem, quia omnem superat essentiam, diffinitivam vero, non peremptoriam, [Col. 0796B] sed constitutivam, sed diffinitivam originem, quia per eam omnis res habet suae definitionis originem. Omnis enim res habet propriam diffinitionem, per quam specifice differt a caeteris. Debet igitur esse simpla manifestatio Dei, quia nec divisiones membrorum, vel mutationes locorum, vel varietates temporum, aut etiam spiritualium affectuum varietates, cogitare debemus.

Hujus autem supercoelestis theophaniae tres in coelis describit characteres idem Joannes; ad quorum similitudinem etiam in terris fecit sacerdotes angelos. Primam vocat epiphaniam, secundam hyperphaniam, tertiam hypophaniam. Et unamquamque trinis distinguit ordinibus angelorum. Dicitur autem epi supra, hyper medium, [Col. 0796C] hypo infra. Est enim superior, media, et inferior phania. Epiphaniam diffinit hoc modo: Epiphania est ministeriis incalescentis affectionis altioris intuitus judiciique libra resultatio distributa. Distributa dicit, id est distincta. Distincte enim resultat Epiphania ministeriis incalescentis affectionis in seraphim. Affectuose siquidem amore divino seraphim incalescunt: unde ardentes vel incalescentes interpretantur. Resultat etiam ministeriis altioris intuitus in cherubim quia altius et subtilius cunctis inferioribus divinam majestatem intuentur: unde cherubim plenitudo scientiae interpretatur. Resultat etiam Epiphania judicii libra in thronis quia in ipsis Deus, quasi rex in throno sedet [Col. 0796D] ad judicandum, ut per ipsos judicet orbem terrae in aequitate. Hyperphaniam ita diffinit: »Hyperphania est sui participem insigniens scalari reverentia, usumque ejus edocens, arcensque contrarium.« Insignit enim hyperphania sui participem ministerio dominationum scalari reverentia. Officium enim dominationum est, docere subditos reverentiam praelatorum secundum diversos gradus dignitatum: unde et scalaris vocatur. Aliter enim priori, aliter abbati, aliter episcopo, aliter tandem domino papae obediendum est. Et quoniam quidam sunt, qui scientiam habent obediendi, sed non usum: quod enim habent scientia vel habitu, non habent actu; ideo principatuum est officium, usum et actum hujus reverentiae nos docere. Et [Col. 0797A] dilectione, carnis infirmitate, diaboli suggestione: ideo officium potestatum est omne contrarium arcere. Hypophaniam vero sic diffinit: »Hypophania est naturae legibus occurrens et arcana reserans pro sui capacitate.« Naturae siquidem legibus occurrunt virtutes quia praeter usitatum cursum naturae, secundum superiores causas, per eos Deus frequenter miracula operatur. Arcana etiam reserant, sed pro sua capacitate, quia aliter angeli, aliter archangeli coelestia nobis secreta revelant. Archangelorum enim est, summa et maxima, angelorum vero minima nuntiare. Talium estis, dilectissimi patres, in terra characteres, quos angelos vocat Malachias. Cum enim ardore divini amoris incalescitis, cum altiori intuitu in libro vitae per [Col. 0797B] contemplationem legitis et studetis, cum judicii libra justum judicium subditis judicatis, epiphaniae characterem induitis. Cum in ipsa vero vestra praelatione subditorum vestrorum conservos vos esse cognoscitis, cum usum obedientiae praelatis vestris impenditis, sicut vobis impendi vultis; cumque his omnibus contraria viriliter arcetis; hypophaniae participio estis insigniti. Cum autem in carne praeter carnem vivitis, et in terris vitam coelestem ducitis, illud quod de quodam sancto legitur [(28) 1Kb] , imitantes, »Primum miraculum, quod fecit, ipse erat;« quando etiam arcana coelestia reseratis unicuique pro sua capacitate, spiritualibus spiritualia comparantes; mel et lac habentes sub lingua, cibum [Col. 0797C] et potum coelestium conviviis nuptiarum praeparantes, in terris hypophaniae officium exhibetis.

Necesse est ergo ut labia vestra scientiam custodiant. Labia quidem, quibus credita sunt eloquia Dei labia quibus datum est, illud eulogium proferre, quod panem et vinum transubstantiare potest in corpus et sanguinem Christi: labia, quibus commissa est sollicitudo orandi pro vestra et populi ignorantia; labia, quibus data est potestas ligandi et solvendi, utpote quae facta sunt claves regni coelorum. Nam quoniam quorumdam labia non custodierunt scientiam, perierunt propter suam insipientiam. Et qui stantium esse debuerunt, cadentium facti sunt characteres angelorum. Non enim ignorat prudentia vestra, fratres [Col. 0797D] charissimi, quod de quolibet ordine angelorum aliqui ceciderunt; et in hoc caliginoso aere retrusi pervertunt homines, et quasi quosdam sui characteres in operibus suis eos efficiunt. Cum enim video quosdam igne cupiditatis ardere, quosdam abuti dono scientiae, quosdam subditos sine discretione judicare: illos sine dubio intueor, qui de coelesti Epiphania ceciderunt. Cumque alios video, qui nec scientiam habent reverentiae, nec usum ejus praelatis exhibent, quae sibi volunt a subditis exhiberi, nec arcere volunt contraria virtutibus, sed sordescunt in faecibus suis: illorum, qui de coelesti hyperphania lapsi sunt, characteres intueor [Col. 0798A] angelorum. Cum vero quidam naturae legibus occurrunt, contra naturam carnis legibus servientes, dolis intendentes et fraudibus, ludis et vaniloquiis, magis quam spiritualibus, illorum efficiuntur characteres, qui de coelesti hypophania ceciderunt. Necesse est ergo, ut labia vestra custodiant scientiam, quia non sufficit una clavis ad ligandum vel solvendum, sed cum potentia solvendi seu ligandi necessaria est scientia discernendi. Ergo quia ad judicandum congregati estis, trium legum judicium ante mentis oculos habere debetis, legis videlicet naturalis, cujus judicium est: »Quod tibi non vis fieri, alii ne feceris; et quod tibi vis fieri, alii feceris.« Interdum tamen uti debetis judicio scriptae legis: raro tamen, et quando occurrit [Col. 0798B] causa inevitabilis, cujus judicium est, Dentem pro dente, oculum pro oculo (Deut. XIX). Sed raro, ut dictum est, sicut ait legislator noster beatus Benedictus, quando scilicet nihil proficiunt unguenta adhortationum, vindicta verberum sua et fratrum suorum oratio, si prius haec fuerint adhibita, nihilque proficiant tunc utatur ferro abscissionis, sicut scriptum est: Infidelis si discedit, discedat (I Cor. VII); ne una ovis morbida totum gregem contaminet. Saepius tamen, et fere semper nisi forte patientia vestra vir impudens et incorrigibilis abutatur, judicio legis spiritualis uti debetis; illo videlicet, quo dicitur: Si te percussit quis in maxillam, praebe ei et alteram (Matth. V), ut sic tanquam viri sapientes et discreti, sciatis, [Col. 0798C] in quibus remissivum, in quibus vero punitivum debeatis judicium exercere, scientes, quia in quo judicio judicaveritis, judicabimini, ab illo judice, qui reddet unicuique secundum opera sua, cum venerit judicare saeculum per ignem.



SERMO XXXVI. IN FESTO OMNIUM SANCTORUM

Congregate illi sanctos ejus, qui ordinant testamentum ejus super sacrificia (Psal. XLIX). Nemini novum videatur, quod beatus Bonifacius antiquum illud templum a Phoca Caesare impetratum, in honore sanctorum Omnium haberi voluit consecratum. Praeceptum enim in Israel est, et judicium [Col. 0798D] Deo Jacob. Praeco siquidem ille antiquus, praefectus in cantoribus, Barachielis filius, piscatores illos, quorum retia rupta sunt a conclusione piscium suorum redarguens: piscatores alios, quorum retia rupta non fuerunt a conclusione piscium centum quinquaginta trium, exhortatur, cum ait: Congregate illi sanctos ejus. Intitulatur enim Psalmus Asaph. Quis sit autem Asaph, ex genere, ex dignitate officii, ex nominis interpretatione, dignoscere non erit inutile. Asaph, sicut in Paralipomenon legitur, fuit filius Barachielis qui factus est inter cantores unus quatuor magistrorum. Interpretatur autem synagoga, sive quod [Col. 0799A] idem est, congregatio. Sed cum omnis congregatio sive hominum sit, sive pecudum, synagoga posset appellari, proprie tamen synagoga dicitur, congregatio populi Israel. Sed cujus Israel? Est enim Israel secundum carnem, et est Israel secundum spiritum. Non omnes, ait Apostolus, qui sunt ex Israel, hi sunt Israelitae sed in Isaac, id est filio promissionis, vocabitur tibi semen (Rom. IX); semen inquam, de quo dictum est ad Abraham: In semine tuo benedicentur omnes gentes (Gen. XXII). Quod exponens Apostolus: Non ait in seminibus, inquit, quasi in multis; sed in semine tuo, qui est Christus (Gal. III). Illi ergo Israelitae sunt, qui in Christo benedicti sunt. Sed qui sunt hi benedicti? Omnes qui viderint istos cognoscent eos, quia [Col. 0799B] isti sunt semen cui benedixit Dominus (Isai. LXI). Quis enim videns obedientiam vestram, abstinentiam vestram, laborem vestrum et devotionem, invigiliis, in jejuniis, in psalmodia, non cognoscat, quod vos estis semen Domini Sabaoth, semen de semine, quod Dominus reliquit nobis? Nisi enim, ait Scriptura, Dominus Sabaoth reliquisset nobis semen, quasi Sodoma fuissemus, et quasi Gomorrhae similes essemus (Isai. I). Verumtamen, charissimi, vestra congregatio Asaph Barachielis est: et vere Asaph dici potest: Asaph, quia multae filiae congregant divitias, vos supergredimini universas. Vos enim estis acervus ille testimonii, congregatus in confoederatione Jacob et Laban. [Col. 0799C] Nam quod ipse Dominus pacem habeat cum populo terrae, quasi cum Laban, in patientia vestra et perseverantia vestra testimonium perhibetis. Quoties enim in labore fortitudinem, in tentatione patientiam, in opere bono perseverantiam, demonstratis, lapides in acervo testimonii congregatis. Ex his siquidem tumultus testis efficitur, in quo primum lapidem Jacob posuit; et post ipsum fratres ejus. Cum enim Dominus in lucta passionis tanquam luctator insuperabilis, (Nam Jacob luctator interpretatur,) patientiam demonstraret, lapidem posuit in acervo. Deinde quando filii ejus, sive fratres, ad imitationem ejus diversas virtutes accumulant, lapides in tumulo coacervant. Filii enim sumus, in hoc quod est Deus; fratres, in eo quod [Col. 0799D] est homo. Filii sumus, in hoc quod fecit nos; fratres, in hoc quod humanae naturae defectui absque peccato nobiscum communicavit. Filii ergo sumus, per gratiae donum; fratres, per naturae consortium. Unde nec confunditur fratres nos appellare, dicens quodam loco sic: Narrabo nomen tuum fratribus meis (Psal. XXI). Vos igitur quos ad glorificandum seipsum amor Christi ab aquilone et mari congregavit in unum, vos, qui cum vero Jacob in confoederatione Dei et hominis, non dispergitis, sed colligitis cum eo, sicut ait: Qui non colligit mecum dispergit (Luc. XI): vos, inquam, qui virtutes congregando, in hac valle lacrymarum ascensiones disponitis ut ascendatis in montem Domini, misericordiam et benedictionem a Deo accepturi, [Col. 0800A] dici potestis Asaph et filii Barachielis. Asaph, propter congregationem virtutum; Barachielis, propter benedictionis donum. Barachiel enim benedictio Domini interpretatur. Asaph igitur estis, per meritum; Barachielis, per praemium: Asaph per gratiam, filii Barachielis per retributionem. Asaph estis, qui magisterium tenet in cantoribus. Nam cum in citharis et tympanis et choris, et diverso genere musicorum dulcis sonus suavisque fieri possit harmonia, super omnes coram Deo dulcis est ille meliodorus: in quo tangitur corda cordis, et vita respondet verbis: ubi tangitur acuta per devotionem; gravis vero corda per patientiam et tribulationem. Quomodo in cantoribus primatum tenere non debeat qui canere novit per praedicationem [Col. 0800B] tuba, in psalterio vero, qui a superiori sonat per contemplationem; in cithara quae ab imo sonum reddit, per miseriae suae discussionem; in tympano per carnis mortificationem; in choro per fraternam dilectionem; in chordis per cordis intentionem; in organo per devotionem; in cymbalis jubilationis et bene sonantibus, per hilaritatem et exsultationem? Hilarem enim datorem diligit Deus (II Cor. IX). Tales cantores estis vos, fratres charissimi; et talibus instrumentis aures Dei mulcere didicistis. Clamet igitur Asaph: clametis et vos, clamet piscatoribus nostris, quorum retia rumpi non possunt. Clamet illis, insultando; clamet istis, exsultando. clamet illis, ad increpandum; clamet istis, ad exhortandum; clamet illis, ut foras mittant pisces, [Col. 0800C] qui rumpunt retia; clamet istis, ut congregent et gaudeant in captura. Vultis audire charissimi quae sunt antiqua retia, quae rupta sunt, qui piscatores, et qui pisces fuerunt? Antiqua retia, antiquam illam arbitror Synagogam quam modo dilaceratam videtis et dispersam. Et in compositione retium istorum, nodos possumus appellare signa illa quibus antiqui Deo adhaerebant; vel eorum operationes, qui inter eos sancti erant. Nam sicut ex duobus funiculis nodus efficitur, sic ex Dei miraculis, et patriarcharum operibus, fiebat in retibus nexus amoris. Ut enim antiquos Deus diligeret, quasi quidam nodus erat innocentia Abel, justitia Noe, Abrahae fides, devotio Isaac, afflictio Jacob, mansuetudo [Col. 0800D] Moysi, fortitudo Davidis. Ex alia vero parte, ut ipsi Deum diligerent, suscepit sacrificium Abel; salvavit ab aquis diluvii Noe; ditavit Abraham in Chanaan; desiderium Isaac implevit; Jacob de manibus Esau liberavit; Moysen et fratres suos filios Israel, de sub jugo Pharaonis eduxit; David de post fetantes assumens, in rege sublimavit.

In istis ergo et talibus antiqua retia contexuit. Sed pisces in retibus paulatim palpitare coeperunt, et ruperunt retia. Quid enim pusillanimitas ipsa, qua contra Deum murmurabant, inter Aegyptios et mare Rubrum? Quid illa superfluitas in Mara pro amaritudine aquarum? quid illa murmuratio in fastidio levis cibi? quid illa voluptas in desiderio carnium [Col. 0801A] Aegypti (Exod. XVII), nisi interruptionis foramina, quae fecerunt pisces in retibus congregati? Hinc enim vinculum dilectionis incoepit dissolvi, quo cum Deo innodati erant, cum ipsi beneficiis ejus ingrati, Aegyptum cupiebant; fecerunt vitulum conflatilem; murmurabant contra Moysen; ipsum quoque Deum blasphemabant (Exod. XXXII). Sed tamen si inter eos aliqui tales inventi sunt, qui Deum in hujusmodi blasphemiis offenderent, propter aliquos tamen, qui inter eos sancti erant, parcebat toti multitudini; nec retia funditus permittebat dissolvi. Ipse enim est, sicut locutus est ad Abraham, qui propter decem justos, Sodomitis omnibus pepercisset: si in Sodomis eos invenisset (Gen. XVIII). Sed quoniam paulatim charitate filiorum Israel refrigescente, [Col. 0801B] tanta inter eos excrevit malitia, tanta superbia, tanta cupiditas, et infidelitas tanta, ut non tantum mali in seipsos, vel in sanctos Dei essent, sed in ipsum Dei Filium exardere, tenere, occidere non timuerunt: nullus utique inter eos bonus inventus est, sed sicut Sodomitis pares inventi sunt in praevaricatione; sic etiam eis pares facti sunt in reprobatione. Hinc igitur est quod Asaph Synagogam illam redarguens, ibi dicit: Peccatori autem dixit Deus: Quare tu enarras justitias meas? (Psal. XLIX.) Sicut jam diximus, piscatores, quorum retia rupta non sunt, ad copiosam capturam invitat, ubi ait: Congregate illi sanctos ejus (ibid.). Retia enim quae rumpi non possunt, praesens est Ecclesia, quae [Col. 0801C] est congregatio sanctorum: quorum nodi sunt hinc religio, vita vel mores, inde vero naturae, gratiae, et gloriae donum. Istorum igitur retium sunt pisces, subditi; piscatores, praelati. Ipsis ergo dicitur: Congregate illi, pisces bonos, non illos qui confundunt legem Dei, in sterilibus observantiis, et sacrificiis carnalibus, sed congregate sanctos illos, qui ordinant testamentum ejus super sacrificia. Vos igitur, fratres, congregate, vel praedicando, vel opere sectando, vel honore prosequendo. Praedicando sanctificandos; opere sectando, quos videtis imitandos; honore prosequendo remuneratos, vel remunerandos. Secundum enim metonymiam, quae figura est, per quam continens designatur in contento, sanctos congregat, qui sanctorum sanctitatem coacervat. [Col. 0801D] Si enim imitamini in contemplatione Dei angelos, patriarchas in fide, prophetas in spe, evangelistas in praedicatione, apostolos in religione, in continentia virgines, in patientia martyres, in abstinentia confessores; bene congregatis sanctos omnes. Congregate illi. Cui illi? Illi qui locutus est: Deus Deorum locutus est, et vocavit terram, a solis ortu usque ad occasum (Psal. XLIX). Eorum autem, qui congregant, alii sunt, qui Deo deorum congregant; alii vero diis, id est hominibus, sive daemoniis. De hominibus dictum est: Ego dixi: Dii estis, et filii excelsi omnes (Psal. XXXI). De daemoniis autem: Omnes dii gentium daemonia (Psal. XCV).

Hominibus ergo congregant qui propter gratiam potentium, sive propter honorem terrenum, vitae [Col. 0802A] sanctimoniam custodiunt. Hinc est, quod potentibus clamat subditus: Ecce tot annis servio vobis, nec unum de mandatis vestris praeterivi; vos nec unam obedientiam mihi dedistis. Et tanquam filii illius evangelici ore loquens Patrem suum sollicitat dicens: Ecce iste, qui modo de saeculo venit, qui huc usque portionem suam, vivendo luxuriose, dissipavit; postquam intus venit, statim ad obedientiam vocatus est. Ego autem tot annis, strenue conversatus sum; et abbas nec unam obedientiam dat mihi. Alii vero non hominibus, sed daemonibus congregant, sicut ii, de quibus dictum est: Immolaverunt daemoniis, et non Deo, diis, quos ignorabant (Deut. XXXII). Gentes enim in honore deorum suorum, plerumque in abdicatione rei temporalis, plerumque [Col. 0802B] in abstinentiis, multoties vero in carnalibus sacrificiis, sollicite intendebant. Veteris vero Testamenti Patres, non hominibus, non daemoniis, sed Deo, devoti erant; cultum religionis illius persolventes ei, quam illi daemoniis exhibebant. Et hoc multo melius; illi enim nec fidem, nec verae religionis cultum habebant. Isti vero etsi nondum veram religionem cognoscerent, fidem tamen jam habebant. Sed tandem crescente fide, crevit religio. Nam ordinare testamentum Dei incoeperunt novi testamenti Patres, super praecepto sacrificiorum: quod illi carnaliter intendentes, intentionem datoris confundebant. Non enim de re sacramenti, sed de sacramento rei; non de veritatis signo, sed de veritate signi; non de significante, sed significato, locutus [Col. 0802C] est Deus, cum de legalibus caeremoniis eis loqueretur. Unde in hoc eodem Psalmo ait: Non in sacrificiis tuis arguam te (Psal. XLIX). Et: Nunquid manducabo carnes taurorum: aut sanguinem hircorum potabo? (Psal. CV.) Hinc etiam per Isaiam ait: Quo mihi multitudinem victimarum vestrarum? Plenus sum (Isai. I). Et per Jeremiam: Comedite, ait, carnes, quia non sum locutus de holocaustomatis istis, die qua eduxi vos de terra Aegypti (Jer. VII): significans, quod de spiritualibus sacrificiis, et non carnalibus intendebat. Unde ad illorum differentiam, qui sic in zelo Dei, quem utique habebant, sed non secundum scientiam, super sacrificium, Dei mandatum confundebant, dictum est: Congregate illi sanctos [Col. 0802D] ejus: qui ordinant testamentum ejus super sacrificia. Non qui confundunt, sed illos congregate, qui secundum mandatum in sacrificiis suis sal apponunt, pellem detrahunt, et ut fetus varios pariant, in canalibus suis virgas, partim cum cortice, partim decorticatas mittunt. Quid est sal apponere? Mandatum sacrificii secundum spiritualem sapientiae sensum intelligere. Quid est pellem detrahere? Retinere sensum, et litterae velamen removere; hoc etiam est virgas decorticare. Cum enim praelati in libris, quasi in canalibus sensum spiritualem in littera ruminant, ut inde subditi virtutes varias acquirant, virgas decorticant, ut varios fetus oves parturiant. Isti ergo sunt, qui ordinant testamentum Dei super sacrificia. In illis siquidem sacrificiis [Col. 0803A] nihil aliud legislator intendere voluit, nisi quod in ipsis intendebat ostendere, quomodo, vel in bonis quae sponte fieri solent, vel in bonis quae fieri solent per necessitatem, se deberet habere. Bonum enim, quod sponte fit, quia coram Deo dignius est, primi ordinis esse demonstrat, cum ipsum per species suas primo subdividit. Bonorum enim quae sponte fiunt, quaedam cum majori, quaedam cum minori devotione perpetrantur. Igitur quae cum majori devotione fiunt, sub holocaustis; illa vero quae cum minori, sub hostiis pacificis memorantur.

Item, bona illa, quae cum majori devotione fiunt, quaedam ad activam, quaedam vero ad contemplativam vitam pertinent, eo quod activa vita prior sit, non dignitate, sed exercitio. Activam vitam dividit [Col. 0803B] in holocausta bovis, ovis et caprae. Sunt enim quidam, qui se totos Deo committunt, fortes robore, strenui labore, qui secundum Dei mandatum, relinquunt omnia; et se et fratres suos de labore manuum suarum pascunt. Isti bovem in holocaustum ponunt. Qui quando nihil terreni praemii in labore quaerunt, sed in respectu summi pontificis, id est Dei, totum faciunt, quasi ad Aaron bovem adducunt. Et cum hilariter operantur, quia hilarem datorem diligit Deus, manus super caput hostiae ponunt. Cum autem inter labores, quidquid voluptatis est, quidquid carnalis affectus esse potuit, removent, pinguedinem de sacrificio tollunt. Qui autem in ipso labore tempus et locum, quia quandoque [Col. 0803C] vacare debet propter orationem, discernere scit, artus hostiae disponit. Cum vero propter laboris pondus, ut plerumque fieri solet, non amittit devotionem, sed cogitat in labore retributionem mercedis: lignis cogitationum suppositis, ignem sancti Spiritus in altari cordis accendit. Alii autem robore debiles, aetate senes, simplices sensu, censu divites, quando sibi amicos faciunt de mammona iniquitatis, se et sua Deo in monasterio conferentes, quasi oves de lacte et velleribus pascentes possessores suos; Deo servientes de patrimonio et divitiis suis sustentant. Sicut ergo illi laboriosi, ita isti simplices, solum pro Dei amore, cum hilaritate et devotione sancti Spiritus innocenter vivere debent. Alii vero nec corpore fortes, nec rebus locupletes, pro peccatis [Col. 0803D] suis tamen, eo quod de factis suis cauteriatam habent conscientiam, omni modis intendunt in poenitentia, in mortificatione carnis, in jejuniis, et in omni genere subjectionis. Isti igitur evangelicum publicanum viventes, nec oculos audent ad coelum levare (Luc. XVIII), sed omni hora de peccatis suis se reo existimantes, ad omnia quae eis injunguntur, velut operarios malos se judicant, et indignos. Isti capram Deo offerunt in holocaustum, qui ritum bovis et ovis in sacrificio tenent, quando cum hilaritate et devotione et spe salutis aeternae, incoeptam poenitentiam perseverentia felici consummant. Contemplativam autem vitam, sub holocaustorum specle distinguens, species ejus lex subdividit, in typo turturis, vel columbae, vel in sacrificio similae. Qui [Col. 0804A] enim contemplativus esse desiderat, oportet, ut in castimonia vitae intendat, ut illam quae gemitum docet, doctrinam quaerat: gemitu et contemplatione alta petat. Hic offert turturem in holocaustum, cujus ascellas frangit, quando propter studium vacat a labore; vesiculam tollit, quando superbiam rejicit; plumas vero abjicit, cum pristinam vanitatem relinquit; sanguinem in basi altaris fundit, qui pro Deo totius carnalitatis affectum contemnit. Secundum eumdem ritum etiam columbam immolat, qui simpliciter in cogitatione cogitat, ut scriptum est: Meditabor ut columba (Isai. XXXVIII). Similam autem, qui in observantia purae conscientiae, et per contemptum saecularis vitae offert de clibano, et per mortificationem carnis de craticula; et de sartagine [Col. 0804B] per frixuram mentis: quae quando cum devotione patitur, oleo similam linit; et cum inter ista devotionem orationis non amittit, etiam in sacrificio thus admittit. In isto tamen sacrificio nec fermentum, nec mel debet admisceri, quia nec malitia, nec carnalis delectationis dulcedo debet diligi. Mellis tamen primitias Deo offerat, quia necesse est ut religionis initium cum devotione suscipiat.

De illis autem sacrificiis, quae cum minori fiunt devotione, sub hostiis pacificorum intendit, cum ea vel sub specie bovis, vel ovis, sive caprae, sicut supradictum est, legislator subdividit. Sicut enim inter illos, qui se et sua committunt, alii laboriosi sunt, et omnia quae laborant Deo conferunt, alii [Col. 0804C] corpore debiles, ea quae possident, ut vivere simpliciter possint, dimittunt; alii autem, qui pauperes sunt, et laborare non possunt: et tamen pro poenitentia, ad arbitrium praelati sui se Deo in monasterio committunt: ita et in saeculo degentium quidam laborare possunt, et de labore suo multa suis reservant posteris; et multa pro Deo largiuntur egenis; et isti de bove hostiam pacificorum offerunt. Alii vero viribus corporis destituti simpliciter in saeculo vivunt, nihil mali proximis suis inferunt, nec inferre moliuntur, et de iis quae acquisierunt a juventute, pro facultatis quantitate largiuntur. Isti de ove pacificorum hostiam offerunt. Alii autem et debiles et egeni, de conscientia sua solliciti; et peccata commissa confitentes, et poenitentiam injunctam [Col. 0804D] devote suscipiunt et exercent. Isti quando poenitent, capram immolant in sacrificio pacificorum. In omnibus tamen caudam et adipem offerre Deo debent: caudam in perseverantia, adipem in affectu. Omnis siquidem affectus, sive ille qui ad gulae illecebras pertinet, tanquam adeps, qui ventrem operit; sive saecularis amor, tanquam adeps qui operit vitalia, sive alicujus malae voluntatis affectus, tanquam adeps jecoris; sive voluptatis amor, tanquam adeps, qui operit renunculos, cum ipsis renunculis, prorsus dimittere debent etiam illi, qui in saeculo Deo vivere satagunt, ut sic utantur hoc mundo, tanquam non utentes; tanquam nihil habeant, et omnia possidentes; et non tantum renunculi in voluptatis opere relinquendi sunt, sed etiam adipem renunculorum, [Col. 0805A] id est ipsius voluptatis affectum, Deo debent consecrare. Bonum autem quod fit ex necessitate, sub specie sacrificiorum, quae pro peccatis fieri solent, per species etiam suas subdividit legislator. Qui enim peccat, necesse est ut per poenitentiae bonum se corrigat. Unde Dominus geniminibus viperarum, tanquam peccatoribus, clamat: Facite fructus dignos poenitentiae (Matth. III). Digni enim sunt poenitentiae fructus, si personam agentis, et actum peccati consideres: si secundum utrumque, poenitentiae bonum vel aliis dones, vel tibi assumas. Unde etiam sacrificium pro peccatis bifariam dividitur, scilicet secundum personam, et actum. Est enim peccatum aliud singulare. aliud universale; aliud fit ex ignorantia, aliud ex temeritate; aliud [Col. 0805B] ex contemptu, aliud ex deliberatione.

Peccatum igitur, quod fieri solet per ignorantiam, primo tractat sub ignorantia sacerdotis, sub ignorantia principis, et animae. Omne enim peccatum, secundum diversas personas, majus aut minus judicari debet. Si enim sapiens est, qui peccat; si potens, ut cavere possit, vel sciat, multo gravius puniri debet quam ille qui peccatum cavere nescit, nec potest. Sacerdos, de cujus ignorantiae peccato primo tractat, sapientem significat; princeps vero, de quo secundo agit, potentem demonstrat; anima vero, stultum vel imbecillem. Quia igitur majus est peccatum sapientis, vel potentis quam simplicis, ideo majori indiget ultione peccati. Cum igitur de peccato sacerdotis per ignorantiam [Col. 0805C] facto tractat, poenitentiam ejus sub oblatione vituli disponit. Poenitentiam vero principis, quia peccatum potentis majus est, quam peccatum pauperis, minus autem, quam peccatum sapientis, poenitentiam ejus dividit sub specie hirci, qui capra dignior, indignior vitulo cognoscitur. Peccatum autem pauperis et idiotae per capram expiari demonstrat. Quia igitur sapiens quando peccat, oportet ut delectationem peccati per laboris rigorem emendet, bene per vitulum, qui est animal labori dedicatum, monstratur expiari. Qui cum hilaritatem mentis in poenitentia ostendit, manus super caput hostiae ponit. Cum autem discordiam illam quam inter se et Deum peccatum fecit, per [Col. 0805D] plenam peccati confessionem interrumpit; digito in sanguine intincto velum inter sanctum et sanctum sanctorum, septies aspergit. In velo enim peccati discordia demonstratur. Nam sicut velum illud sanctum dividebat, et Sanctum sanctorum, ita peccati discordia hominem a Deo separat, et ab homine Deum. Intingimus igitur indicem in sanguine, cum peccatum indicamus in confessione. Septies vero contra velum sanguinem projicimus, cum per septenariam confessionem peccati, discordiam illam dividi, demonstramus.

Omne enim peccatum ex septem circumstantiis cognoscitur: ex actu et agente, ex peccati complicibus, ex loco, ex tempore, ex causa et modo. Reliquum [Col. 0806A] autem sanguinem ad basim altaris fundimus, quando totam peccati crudelitatem coram Deo, qui est basis altaris, effundimus. Quatuor autem cornua altaris intingimus, quando ita dolemus de peccato, ut spem non amittamus; quando ita dolemus de dolore poenae, ut non desinamus gaudere de fructu poenitentiae. In altari enim cor designatur; in quatuor cornibus, cordis affectiones. Totum vero adipem Deo consecramus, cum totius delectationis pinguedinem propter Deum dimittimus; pellem autem portamus, cum actum poenitentiae exterius sustinemus; carnem vero mortuam, cum patimur carnis mortificationem; caput portamus, cum principium poenitentiae Deo consecramus; pedes, quando poenitentiam ad perseverantiam [Col. 0806B] perducimus; intestina vero, cum in patientia possidentes animam, contritionem cordis patimur, et amaritudinem; fimum autem, quando humanitatis sustinemus ignominiam. Sed quoniam quidam sunt, qui haec omnia patiuntur, non propter Deum, sed ut videantur ab hominibus, ideo dictum est ut deferant haec extra castra in locum mundum. Extra castra defert hostiam, qui extra hominum cognitionem coram Deo vitam sustinet religiosam. Ipse enim est locus mundus, ubi cineres effundi solent, quia omnis qui mundari appetit, oportet ut perseverantiam poenitentiae in ipso consummet. Hoc idem de oblatione principis, quae fieri solet pro peccato, sub specie hirci, vel ut spiritualius dicam, chymarri demonstrat. Chymarrus [Col. 0806C] enim, hircus est hiemalis: in hiemali hirco poenitentiae amaritudo designatur. Minor tamen poenitentia priore, quia major est vitulus, quam hircus; et princeps indignior quam sacerdos. Similiter et de capra dicimus, quia poenitentiam simplicis demonstrat, eo quod capra minor sit hirco, similiter et vitulo. Multa his similia habeo vobis dicere, fratres mei; copiosam enim materiam vobis praelibavi, sed ne fastidium generent, sufficiant vobis ista. Nam ut occasionem darem vobis, ostendi quomodo sancti ordinant testamentum Dei super sacrificia. Illos ergo congregate in unum, ut cum eis una regnare possitis, cum Christo, qui unus est, cum Patre et Spiritu sancto. Amen.



SERMO XXXVII. IN DEDICATIONE ECCLESIAE.
[Col. 0806D]

Super muros tuos Jerusalem constitui custodes, etc. (Isai. LXII). Non minor est virtus, quam quaerere, parta tueri. Nam sicut circa divitias temporales concurrere solent tria, quorum primum praecedit, hoc est labor in acquirendo; secundum comitatur, custodiae sollicitudo; tertium vero sequitur, dolor videlicet in perdendo; ita circa spirituales divitias tanto labor acquirendi gravior esse debet, sollicitudo custodiendi diuturnior, quanto vel non habendi vel perdendi dolor est perniciosior; vel quanto acquisitio earum pretiosior est negotiatione argenti et auri. Propterea memores filiorum Berothitae, qui Isboseth occiderunt in stratu [Col. 0807A] suo, eo quod ostiaria purgans triticum obdormivit; non ostiariae, sed ostiario forti nos et nostra pariter committamus, quia non solum non laetificat, sed mentem affligit res, quae acquisita diligitur, et per negligentiam perit. Et quoniam dicit Apostolus, quia templum Dei sumus (I Cor. III), a templo testimonii parabolam assumamus. Videte quanto labore templi lapides praecisi fuerint a materia inutili et confusa; quanto postea labore politi, post haec in membra formati, ad ultimum in unum corpus Ecclesiae compacti. Videndum etiam quanta industria, quibus aspersionibus, illuminationibus, unctionibus, thurificationibus, dedicatum fuerit templum Dei. Haec enim omnia in figura nobis contingunt, qui lapides vivi sumus in aedificio Dei. Cum [Col. 0807B] igitur vel daemonum vel hominum inutilium importuna suggestio nos premebat, et eorum colloquia seu consortia optimos mores corrumpebant, in modum lapidis fuimus obdurati, quia ad exercitium boni operis facti sumus immobiles quasi lapis. Sed jam ab illa confusa materia per Dei gratiam separati, et multis tentationum tunsionibus expoliti sumus in Ecclesiae membra formati, et uno glutino charitatis in unum Ecclesiae corpus uniti. Sed et ad meritum sanctitatis, lacrymarum aspersione, lectionis vel praedicationis illuminatione, devotionis vel exhortationis unctione, devotae etiam orationis frequenti thurificatione, soli Deo sumus dedicati, ita ut ad exterioris aedificium et ad hominis [Col. 0807C] sanctuarium nihil desit. Et haec sunt instituta religionis: sed si custodita non fuerint, quid prodesse possunt? Propter hoc Salomon praecepit fieri circa templum triginta domos parvulas, ut essent cubilia et coenacula hebdomadariorum, et eorum qui templum Domini custodirent, aut eidem templo deservirent. Sed et super muros Jerusalem constituti sunt custodes, de quibus in Canticis ait sponsa: Invenerunt me custodes murorum (Cant. I). Hinc est, quod in oratione clamamus: Tu, Domine universorum, qui nullam habes indigentiam, voluisti templum tuum fieri in nobis, conserva domum istam immaculatam in aeternum (Antiph. ex II Mach. XIV). Hinc enim Moyses circa tabernaculum excubias ordinavit, non solum exterius, sed [Col. 0807D] interius, id est non solum circa atrium, sed circa sanctuarium. Haec autem dixerim, quia sicut unumquodque istorum vocabulorum aequivocum est ad multa, ita et ipsa simul univoca sunt ad unum. Nam sicut per tabernaculum et templum, sic et per domum et Jerusalem, Ecclesia figuratur, diversis tamen respectibus. Est enim Ecclesia tabernaculum, in hoc quod requies est militantium et pugnatorum; domus vero in hoc, quod requies est laborantium et activorum; templum, quia requies est contemplativorum; visio pacis, sic enim interpretatur Jerusalem, quia requies beatorum. Omnium est enim generalis Ecclesia, tamen per partes divisa.

Est etiam, ut dixi, unumquodque eorum aequivocum [Col. 0808A] ad multa. Dicitur enim quandoque emphatice, quandoque antonomastice, quandoque specifice, quandoque allegorice, quandoque anagogice, quandoque tropologice. Emphatice, id est expressive, dicitur Christus Deus et homo. Nam sicut in illo tabernaculo erat atrium, et sanctum, et Sanctum sanctorum, ita et in illo Deo et homine Christo, quasi atrium fuit corpus, quod foris patuit, sanctum anima, sanctum sanctorum divinitas. Specifice Virgo Maria, quae intra cortinas candidae carnis suae Deum et hominem in tribus substantiis operuit. Allegorice generalem significat Ecclesiam, cujus quasi atrium est Ecclesia, quae laborat in propatulo; sanctum, Ecclesia quae exspectat in purgatorio; sanctum sanctorum, Ecclesia quae regnat [Col. 0808B] in coelo. Anagogice quoque illa coelestis Ecclesia figuratur, de qua scriptum est: Domine, quis habitabit in tabernaculo tuo? (Psal. XIV.) Cujus atrium administratorii spiritus sunt angelorum, missi in orbem propter eos qui capiunt haereditatem salutis. Sanctum vero, media hierarchia, quae a superiori suscipit, quae inferiori hierarchiae injungit. Sanctum sanctorum, superior hierarchia, quae Deo assistit, ut scriptum est: Millia millium ministrabant ei; et decies centena millia assistebant ei (Dan. VII). Vel assignare possumus atrium hypophaniae, sanctum hyperphaniae, sanctum sanctorum theophaniae. Arca intra sanctuarium, cujus virga est potentia Patris, tabulae sapientia Filii, man vero benignitas Spiritus sancti. Tropologice, id est [Col. 0808C] moraliter, totus homo Totus dixi, id est interior et exterior; exterior homo, patens atrium, sanctum vero, vel sanctum sanctorum, cor humanum. Et huic appellationi univoca sunt quatuor supradicta vocabula. Nam de tabernaculo humani corporis scriptum est: Habemus altare, de quo non habent edere, qui tabernaculo deserviunt (Hebr. XIII). Hoc idem domus significat, sicut ait Apostolus: Scimus quod si domus ista terrestris corrumpitur, domum habemus non manufactam aeternam in coelis (II Cor. V). Et iterum Job: Ecce qui in conspectu ejus sunt, non sunt stabiles; et in angelis suis reperit pravitatem: quanto magis qui domos habitant luteas, et terrenum habent fundamentum, consumentur [Col. 0808D] velut a tinea (Job IV). De templo quoque dicit Apostolus: Templum Dei sanctum est, quod estis vos (I Cor. III). Et in libro Machabaeorum: Tu, Domine universorum, qui nullam habes indigentiam, voluisti templum tuum fieri in nobis (II Mach. XIV). De Jerusalem vero in psalmo: Jerusalem, quae aedificatur ut civitas (Psal. CXXI). In Evangelio: Intravit Jesus in quoddam castellum (Luc. XI). Tota enim illa Evangelii lectio allegorice de gloriosa intelligitur Virgine, et exponitur. Ipsa enim castellum fuit, omni virtutum munitione vallatum.

In typum igitur hujus tropologici tabernaculi illi emphatico Moyses excubias ordinavit; et alios qui atrium, alios qui sanctuarium custodirent; et sicut [Col. 0809A] exterius, sic et interius; alios ab oriente, alios a meridie, alios a septentrione, alios disposuit ab occidente custodes. Hoc autem factum in figura utriusque hominis, exterioris scilicet, cujus actiones scrutandae sunt et examinandae; et interioris, cujus cogitationibus omnis est adhibenda sollicitudo. Est enim homo exterior quasi in atrio, interior quasi in sanctuario. Quia ergo inter homines alii bonas actiones incipiunt, alii charitatis fervore proficiunt, alii post initium boni operis languescunt, alii autem penitus deficiunt; necessarium est custodiae diligentiam incipientibus, qui adhuc ab oriente cubant, adhibere. Hoc idem dico de illis qui quasi a meridie proficiunt charitatis fervore. Similiter et de illis quorum, abundante iniquitate, [Col. 0809B] charitas refrigescit, et sic per defectum declinant ad aquilonem; et de illis, quibus jam non lucet sol justitiae, quia qui male agit, odit lucem; et sic per casum pravi operis labitur ad occidentem. Dicit ergo Moyses: Ab oriente custodient tabernaculum, Judas, Zabulon et Issachar. Et bene, quia ut homo bonum opus custodiat, quod incipit, necesse est, bonum agricolam imitari, qui in spe fructuosae messis laborat: primo ab agro tribulos et spinas evellens, et incepto labori fortiter incumbens, seminare festinat, quod sibi viderit expedire. Haec tria debet attendere, qui boni vult operis initium custodire. Debet enim mercedis aeternae fructum attendere; quae merces figuratur per Issachar, qui merces interpretatur. Debet etiam spinas [Col. 0809C] peccatorum et tribulos vitiorum confessione sarire. Propter hoc Judas, qui confitens interpretatur, adjungitur. Debet quoque labori suo fortiter incumbere, ne deficiat: et sic Zabulon habitaculum fortitutidinis labores inceptos custodiat. Qui vero sunt in ascensu fervoris, reprimendi sunt, ne forte superbiant, eo quod sibi caeteris meliores appareant. Dicendum est quia laudanda est navigantis felicitas; sed cum venerit ad portum. Laudanda est pugnantis audacia, sed cum pervenerit ad triumphum. Non ergo glorietur accinctus aeque ut discinctus: nec laetetur dum navigat, donec ad littus perveniat. Ideo obedire non desinat, nec suum superiorem contemnat.

[Col. 0809D] Sed sic de se mediocriter sentiat, ut nec per superbiam elevetur in summis; nec per desperationem deprimatur in imis. Propter hoc Moyses praecepit, ut meridianam plagam custodirent Ruben, Simeon, et Gad. Ruben videns in medio, Simeon obediens, Gad accinctus interpretatur, ad hoc scilicet ut videat et sciat se esse in mundo, ubi nihil est stabile; ut sciat, se nondum deposuisse cingulum militiae Christianae, nec adhuc emancipatum esse obedientiae servitute. Quod si a bono opere quod incepit, et a fervore suo cogitaverit declinare; statim incipiat attendere, quam horrendum sit incidere in manus Dei viventis, Judicis sapientis, regis potentis. Timenda est illa extremi judicii diffinitiva sententia, qua dicet ministris: Ligatis manibus [Col. 0810A] et pedibus, mittite hujusmodi in tenebras exteriores (Matth. XXII). Ibi gemet a fletu et stridore dentium, incarceratus et revinctus. Revinctus, quia ligatus pedes et manus, eo quod affectu et opere fuit in vita dissolutus. Propter hoc Moyses ait: Ab aquilone erunt Dan, Nephtali et Aser (Num. II). Dan judicium, Nephtali revinctus, Aser interpretatur incarceratus, ut ex ipsis nominibus attendat, quid mandatorum Dei contemptores exspectent. Si autem per lapsum peccati ceciderit, reprimenda est in eo desperatio. Nam sicut timendum est, ne illi qui sunt in fervore superbiant, ita timendum est, ne isti post lapsum desperent. Cogitet peccator, quantae sit misericordiae, qui de publicano fecit apostolum, de blasphemo principem apostolorum, de persecutore [Col. 0810B] vas electionis.

His igitur confortatus exemplis, circa suos actus ita se modificet, ut in illis quae fecit, sit, ut ita dicam, Manasses, id est obliviosus, sicut ait Apostolus: Ea quae retro sunt oblitus, ad anteriora me extendo (Philipp. III). Sit etiam circa ea quae agit Ephraim, id est frugifer, videlicet utilis, ut dimissa vanitate det rebus operam, quae utilitati conveniant, et per istos labores de filio irae convertatur in Benjamin, hoc est, in filium dexterae, ut sic ab eo qui ovibus statutis a dextris dicturus est: Venite, benedicti Patris mei (Matth. XXV), a dextris statui mereatur. Propter hoc satis congrue Moyses ait. Ab occidente castra metabuntur Manasses, Ephraim, et Benjamin. Et haec quidem secundum custodiam [Col. 0810C] actionum, et exterioris hominis disciplinam dicta sunt (Num. II). Nam ad custodiam scientiarum, id est cogitationum interioris hominis, alios custodes Moyses ordinavit, scilicet filios Levi, Caathitas videlicet, Gersonitas et Meraritas. Et bene, quia tales ad custodiam sanctuarii debent ordinari, qui in patientia sua sciant animas suas possidere; qui hic manentem civitatem non habent; sed se scientes advenas, futuram inquirunt. Qui etiam sibi ponunt amaritudines in valle lacrymarum, eo quod differuntur a regno, et adhuc laborant in exsilio. Et hac significatione isti custodes sanctuarii. Caath quippe patientia, Gerson advena, Merari amarus, vel amaritudines interpretatur. Disposuit autem eos [Col. 0810D] circa sanctuarium hoc modo. Caathitas divisit, quia sibi et Aaron fratri suo ab oriente curam sanctuarii commisit. Caeteros vero Caathitas statuit a meridie sub manu Eleazar filii Aaron; Gersonitas a septentrione; Meraritas ab occidente, et utrisque praefecit Ithamar, filium Aaron. Unde sciendum est quod quatuor modis est in corde prava cogitatio, suggestione quasi conceptione, et quasi ab oriente; delectatione quasi jam a meridiano fervore; deliberatione, quasi ab aquilone, quia refrigescente charitate jam incipit iniquitas abundare: tandem contemptu, quasi ab occidente, quia cum venerit in profundum malorum, contemnit. Propterea timenda est cogitatio in ipso suggestionis ortu, quia [Col. 0811A] arborum praeputia circumcidenda sunt, id est primordia operum amputanda, quia scriptum est:

Principiis obsta . . . . . (OVID. De Remed. amor, l. I, v. 91.)
Et quoniam malarum primordia cogitationum prona parit otiositas, quae inimica est animae, ager quippe quem non colit agricola, spinas et tribulos parit, teste Salomone, qui ait: Transivi per agrum hominis pigri, et per vineam hominis stulti; et totum repleverant urticae (Prov. XXIV). Ergo custodiant Moyses et Aaron sanctuarium ab oriente. Moyses divinae legis lator fuit, unde per Moysen lex divina figuratur, teste Apostolo qui ait: Quandiu legitur Moyses, id est lex Moysi, velamen est positum in cordibus eorum (II Cor. III), id est Judaeorum. [Col. 0811B] Igitur sollicitudo Moysi studium divinae lectionis insinuat. Aaron vero, cui incumbebat offerre pro sua et populi ignorantia, exsecutionem mandatorum Dei insinuat. In his duobus, id est in assiduitate lectionis et exsecutione mandatorum pravae primordia cogitationis amputantur. Unde scriptum est in Psalmo: Misericordia Domini ab aeterno, et usque in aeternum super timentes eum; et justitia illius in filios filiorum his qui servant testamentum ejus: et memores sunt mandatorum ipsius ad faciendum ea (Psal. CII). Si usque ad delectationem ascenderit cogitatio, in patientiae fortitudine etsi non possideat animum, cohibeat saltem manum; quia melior est patiens viro forti; nec potest, nisi per patientiae fortitudinem delectatio [Col. 0811C] cogitationis evelli. Nam postquam ostium circumstantiae malae voluntati aperuit, sola fortitudine, nec alia quam patientiae potest evelli, quia soli Caathitae sanctuarium custodiunt a meridie. Igitur sibi ipsi vim inferat, et inundanti mari dicat: Huc usque venies, et hic confringes tumentes fluctus tuos, nec ultra procedes (Job XXXVIII). Illam tamen qua innititur, fortitudinem patientiae, non ad suum, sed illius totum referat adjutorium, qui ait: Sine me nihil potestis facere (Joan. XV). Non enim humano, sed solum divino potest humana patientia adjutorio, quidquid potest. Nam Caathitae sunt sub manu Eleazari, id est sub potentia divini adjutorii. Eleazar quippe Dei mei adjutorium interpretatur. [Col. 0811D] Quod si usque ad deliberationem declinaverit, hoc etiam deliberare non omittat, quem finem perpetrata culpa sortiatur. Transit actus, sed manet reatus. Praeterit voluptas operis, sed aeterna est calamitas afflictionis. Cogitet ergo suae peregrinationis incolatum, quoniam omnes Gersonitae, id est advenae sumus, nec diu prolongabitur noster incolatus. Sed nos miseri, quid faciemus, aut quid dicemus, cum nil boni ante summum Judicem perferemus? Propterea custodiant ab aquilone sanctuarium Gersonitae. Et si cogitationes licet parvas contemnit, in profundum malorum occidit, quia nullum peccatum adeo veniale, quod per contemptum fieri non possit mortale: sicut econtrario nullum adeo mortale, quod per contritionem non possit [Col. 0812A] fieri veniale. Contemptus quidem poenam, sed contritio meretur veniam. Quia ergo nec bene conveniunt, nec in uno corde morantur, contemptus et contritio: debent contraria curari contrariis, contritione contemptus. Hoc est quod ab occidente sanctuarium servant, id est illi, qui de omni contemptu, non solum operis, sed cogitationis licet modicae, mente conteruntur.

Praetereundum vero non arbitror quod, cum tabernaculum movebatur, quae, quibus, et qualiter, ad portandum fuerint onera distributa. Intrabant Moyses et Aaron sancta sanctorum, arcam Domini nudam tangebant; et eam involutam operimento hyacinthino et purpureo ad portandum caeteris Caathitis reddebant. Caetera vero, quae mollia [Col. 0812B] erant, custodiendi curam habebant Gersonitae; cortinas videlicet, et operimenta et funiculos. Omnia vero dura servabant Meratitae, videlicet fuscinulas, lebetes, mortariola, tabulas, et paxillos. Unde sciendum est quod animus humanus per diversos affectus solet moveri. Unde motio tabernaculi motionem cordis significat. Movetur autem nunc ad licitos, nunc ad affectus illicitos, sed ad hoc quod movetur ad effectus illicitos, locum non habet in tabernaculo Dei. Cum vero movetur ad licitos, vel ad amorem Dei, vel ad amorem proximi, et per hoc etiam ad amorem sui. Quia sicut qui diligit iniquitatem, odit animam suam, ita qui movetur ad charitatem, diligit animam suam. Movetur autem ad dilectionem Dei per studium contemplativae, ad amorem proximi [Col. 0812C] per exercitium activae. Sed qui per studium contemplativae moventur ad amorem Dei, duobus modis moventur: affectu et cognitione, affectu et non cognitione. Nam qui cognitione moventur, et non affectu, locum non habent in sanctuario Dei. Quibus dicturus est Judex in futuro: Quare tu enarras justitias meas, et assumis testamentum meum per os tuum? Tu vero odisti disciplinam (Psal. XLIX). Et iterum per alium prophetam: Cum aquam limpidissimam biberetis, caeteram turbabatis pedibus vestris (Ezech. XLII). Multo minus autem illi ad sanctuarium Dei pertinere noscuntur, qui nec cognitione moventur, nec affectione. Cognitione autem moventur et affectione, qui habent sapientiae donum, [Col. 0812D] et meritum sanctitatis. Unde de Aaron dictum est: Et Aaron sanctum Domini (Psal. CV). Isti merentur habere fidem anagogicam, fidem comprehensivam, et enucleatam.

Unde talibus dictum est in Evangelio: Vobis datum est, nosse mysterium regni Dei, caeteris autem in parabolis (Luc. VIII). Hinc est quod legitur quod Moyses et Aaron nudam tangebant arcam foederis, quia opere complebant sacramenta, quae nude et aperte intelligebant. Alii autem habent affectione fidem magnam, sed cognitione parvam: quorum fidem tamen approbabat ipse Filius Dei, qui de centurione dixit: Non inveni tantam fidem in Israel (Matth. VIII). Et mulieri Chananaeae; quae cupiebat saturari de micis, quae cadebant de mensa dominorum [Col. 0813A] suorum: O mulier, magna est fides tua (Matth. XV). Isti ergo sunt simplices in Ecclesia Dei, qui non habent quidem intelligentiae donum; sed habent sanctitatis et vitae meritum. Isti portant involutam arcam Domini; quia fide aenigmatica et velata, quod eis injungitur operantur, etsi forte mysteria non intelligunt. Portant autem involutam hyacinthino et purpureo operimento. Hyacinthino, cum ea quae divinitatis sunt, etsi non intelligunt, devote tamen amplectuntur. Purpureo vero, cum ad humanitatis mysterium, etsi scrutari nequeunt, devote tamen afficiuntur. Sic enim boves arant, et asinae pascuntur juxta eos. Et isti figurantur in illis Caathitis, qui arcam Domini involutam portabant in humeris. Qui vero moventur ad exercitium activae, [Col. 0813B] duobus modis moventur; vel ad officium charitatis, vel ad exercitium laboris. Isti sunt duo gradus activae, in illis duabus mulieribus figurati, quarum altera Martha, altera Lia vocabatur. Nam in utraque activa vita figuratur, secundum utrumque gradum. In Martha quidem illi, qui sunt in officio charitatis; in Lia vero illi, qui sunt in exercitio laboris. Illi ergo qui sunt in officio charitatis, mollia tabernaculi portant, quia quidquid charitate impenditur, dulce et quasi molle operanti videtur. Hoc enim opus illorum est, qui nihil Deo charius existimant, qui jugum Domini suave et molle portant: ibi thesaurizare festinant, ubi nec aerugo nec tinea demolitur, nec fures effodiunt, nec furantur (Matth. VI). Ideo [Col. 0813C] omnia quae mundi sunt parvipendentes, distribuunt et dispergunt et dant pauperibus. Propterea Gersonitarum debet esse istud officium, id est eorum qui se peregrinos et advenas in mundo cognoscunt, et ob hoc omne transitorium propter aeterna despiciunt. Dura vero portant Meraritae, quia dura sunt, quae pertinent ad laboris exercitium, quia per laborem corpus affligitur, et propter hoc animus aggravatur. Propterea Meraritarum sunt ista opera, quia sunt omni amaritudine plena. Tamen et ipsi tales in sanctuario Dei locum habent. Levitae quippe sunt, quia et beatitudine et assumptione digni. Unde in atriis Domini merentur habitare, ut videant Sanctum sanctorum, Dominum Dominorum, Regem regum, Jesum Christum Dominum nostrum.



SERMO XXXVIII. IN DEDICATIONE ECCLESIAE.
[Col. 0813D]

Fluminis impetus laetificat civitatem Dei; sanctificavit tabernaculum suum Altissimus (Psal. XLV). Non immerito gaudet, cujus gaudium plenum est, et gaudium suum nemo tollet ab eo. Et ideo gaudere debes, quia gloriosa dicta sunt de te, civitas Dei (Psal. LXXXVI), quae nemo tollet a te, quia in te sanctificavit tabernaculum suum Altissimus (Psal. XLV). Sanctificavit, non illa, quae adhuc indiget, sanctitate, juxta illud: Qui sanctus est, sanctificetur adhuc (Apoc. XXII): hac enim sanctificatione, viri sancti per meritum sancti sunt, qui quamvis renovati sunt in justitia et sanctitate veritatis, sentiunt tamen adhuc pulsum diabolicae [Col. 0814A] suggestionis, infirmitatem carnis; et indigent praemio divinae promissionis, juxta illud: Miserere mei. quoniam sanctus sum (Psal. LXXXV). In te vero sanctificatum est tabernaculum Altissimi, sanctitate plena, et perfecta, coelesti et perenni. Plenum est ergo hujus sanctae gaudium civitatis, ab impetu fluminum, juxta quod dictum est: Fluminis impetus laetificat civitatem Dei, a fortitudine murorum, a generibus armorum, a vigilantia custodum, a securitate habitantium, a communi lege, a civili jure, a potenti Rege. Ibi siquidem per aquam sudoris, quae aegrotantium morbos sanat; per aquam lacrymarum, quae lugentium faciem lavat; per sanguinis effusionem, qui effusus est, tanquam aqua in circuitu ejus, et martyrum stolas decandidat, flumen [Col. 0814B] Dei repletum est aquis. Ibi puteus humilitatis altus: per quem hydria Samaritanae sterilis impraegnatur (Joan. IV).

Ibi per rivulos Elim cum impetu defluentes amaritudo Mara dulcoratur (Exod. XV); ibi aqua sapientiae salutaris potantibus propinatur; ibi de puteo latitudinis, fons eminentior charitatis emanat. Similiter a murorum fortitudine debet nihilominus exsultare; quia fundamenta ejus in montibus sanctis: et in fundamentis positus est lapis pretiosus angularis; lapis, inquam, qui cum bitumine charitatis sustentat lapides superaedificatos. Lapides enim superaedificari debent: non ligna, non fenum, non stipula, ne forte corruant a vento vanitatis, a turbine perturbationis, [Col. 0814C] ab ariete hypocrisis, ab aliquo trementi genere poenae gehennalis. Unde de lapidibus vivis muniri debet fortitudo murorum; ex sardio per humilitatem, ex smaragdo per fidei virorem, ex topazio per sapientiae claritatem. Clarus enim lapis est, et auro similis: in quo sapientiae claritas annotatur.

His igitur aedificata est civitas Dei: quia de irrefragabili lapide patientiae, seu perseverantiae, prout sapientia dictat, operatur fortitudo, mensurat temperantia, justitia consummat. Doctores Ecclesiae in aedificio illo latitudinem cordium in charitate aedificant, altitudinem in spe, profundum in humilitate, tanquam sapientes architecti. Sequitur de generibus armorum. Ibi enim scutum bonae voluntatis, lorica fidei, salutis galea, gladius spiritus, quod est verbum [Col. 0814D] Dei. Ibi sagittae potentis acutae, in verbo praedicationis; carbones in exemplis, lapis in funda Pastoris; mandibula asini contra hostes Samsonis, confractio lagenarum, juxta victoriam Gedeonis. In his siquidem armis sancti pugnant et superant; per carnis scilicet mortificationem, quae designatur in confractione lagenae; per memoriam Dominicae passionis, quae figuratur in mandibula asini; per cogitationem fortitudinis divinae, quae figurata est in funda et lapide. Sequitur de vigilantia custodum. Testimonium perhibet eis sponsa, quod nemini nocte gradienti parcunt Nam cum ipsa dilectum suum nocte quaereret, et non inveniret, invenerunt eam custodes murorum, percusserunt, vulneraverunt, tuleruntque pallium ejus. Custodes quidem sunt praelati, qui verbo praedicationis, animam [Col. 0815A] adhuc in via morum errantem, et per devia haereticae pravitatis Deum tanquam in nocte quaerentem, percutiunt compunctione, vulnerant charitate denudant erroris velamine. Unde habitatores considerantes aquarum abundantiam, murorum fortitutudinem, armorum genera, praelatorum sollicitudinem, securitate sua Ecclesiae gaudium amplificant, et dicunt: Quis nos separabit a charitate Christi? (Rom. VIII). Similiter a lege communi gaudere debet Ecclesia Dei; quia quidquid in ea constitutum est dignum et justum est, sive justificatio sit, sive judicium, sive prohibitio, sive praeceptum, sive admonitio sit, sive consilium. Non est ibi pondus et pondus; sed totum aequum est et perfectum totum. Communem enim legem vocamus, quae communiter [Col. 0815B] omnibus imposita est; sicut illa qua dicitur: Non moechaberis: Non occides: Non furtum facies (Exod. XX). Nam praeter ista, secundum diversas ordinum professiones diversae, quasi jura civilia, sunt observationes. Nam aliae sunt observationes Cisterciensis ordinis, aliae Praemonstrantensis, aliae Cluniacensis: totum tamen justum est, et quasi jus civile civitatis Dei. Sed cum in his omnibus laetetur Ecclesia Dei; super omnia tamen, et ante omnia, a potenti rege gaudendum est. Magnus enim Dominus et laudabilis nimis, in civitate ejus (Psal. XLVII). Magnus per dignitatem, laudabilis per sapientiam: magnus per altitudinem potentiae, laudabilis in dispositione domus suae. Quis enim non miretur pretiositatem vestium, varietatem supellectilium, copiam [Col. 0815C] epularum? In domo siquidem rationali vestiuntur contemplativi; superhumerali activi, hyacinthino doctores, lino virgines, purpura martyres, bysso retorta confessores. Varietas quoque supellectilium, craticula in mortificatione carnis; lebetes ad cineres suscipiendos, in memoria perpetratae iniquitatis; forcipes in virtute discretionis, crater tornatilis in amore lectionis, fuscinulae ad ignium receptacula, in illuminatione et ardore mentis.

Quanta autem sit copia epularum, testimonium perhibet homo, qui nuptias faciens filio suo, ad tauros, ad altilia, et omnia parata convocat invitatos (Matth. XXII). Quae sunt omnia? Illa sine quibus dici coena non potuit; et in quibus omnia cibi spiritualis fercula concluduntur, medulla scilicet tritici, [Col. 0815D] et sanguis uvae meracissimus. In spirituali siquidem cibo Dominus taurum paravit in passione; altilia resurgendo, vel in ascensione; medullam tritici, cum discipulis panem fregit dicens: Accipite, hoc est corpus meum (Matth. XXVI). Simili modo sanguinem uvae, quando praeclarum calicem accipiens, benedixit, deditque discipulis suis dicens: Accipite et bibite, hic est calix sanguinis mei (Luc. XXII). Invitatus ergo taurum comedit, cum ad imitationem Christi carnem affligit; altilia quando in peregrinatione solo corpore constitutus, cogitatione et aviditate in illa aeterna patria conversatur; medullam tritici et uvae sanguinem, cum se sacrosancto viatico munit. Tauros ergo comedit per exercitium [Col. 0816A] laboris; altilia vero per altitudinem devotionis; medullam tritici et uvae sanguinem, per sacramentum altaris. Ecce, fratres, in quantis, et in quibus, Ecclesiae gaudium perseverat. Ecce, quae sunt ea quae civitatem Dei laetificant. Sequitur:

Sanctificavit tabernaculum suum Altissimus (Psal. XLV). Si per tabernaculum, uterum virginis, vel corpus Christi, vel finaliter animam cujuslibet viri, velis intelligere, satis aperte videbitur, quomodo gaudium illud, quod plenum plane monstratum est, nemo tollet a civitate Dei. Quis enim tollere potest ab ea gaudium sanctificationis ejus; quod cum tali praeparatione, operatione, confirmatione, factum est? Quia arcanum est, quod dicitur: Sanctificavit tabernaculum suum Altissimus. Nam pro arcanis filiis Core, id est vobis, fratres, qui filii estis Calvariae, [Col. 0816B] id est illius qui crucifixus est in Golgotha, quod est Calvariae locus, Psalmus inscribitur in re sacramenti, hoc est in tabernaculo manu facto, et hujus creationis sanctificatione. Videamus quantum gaudium in illorum sit tabernaculorum sanctitate, hoc est in sacramento rei. Sanctificatio quippe in dedicationis sacramento figuratur, et cum sanctificatio ejus in quinque terminetur in aspersione, unctione, illuminatione, benedictione, inscriptione, scire debemus quod primum, id est aspersio, ad praeparationem sanctitatis apponitur, tria, id est unctio, illuminatio, benedictio ad operationem: quintum autem, id est inscriptio ad confirmationem. In quibus satis datur intelligi, quia nemo fieri potest templum [Col. 0816C] Domini sanctum, et sanctificatum tabernaculum Altissimi, nisi prius aspergatur aqua, vino, sale, cinere et hyssopo.

In dedicatione namque ecclesiae, primo pontifex aquam benedicit, sal admiscens, deinde ecclesiam ter gyrando extrinsecus aspergit, intrinsecus vero duodecim luminaria interim accenduntur. Circuiens autem episcopus ecclesiam, portas, quas propter sacramenti figuram, clausas oportet, virga pastorali percutit in superliminari dicens: Tollite portas, etc. Cui ab intus respondet diaconus dicens: Quis est iste Rex gloriae? Et pontifex: Dominus virtutum ipse est Rex gloriae (Psal. XXIII). Tertio autem, ostio reserato, intrat episcopus dicens: Pax huic domui, et prosternitur ad orationem, a qua consurgens, [Col. 0816D] hortatur cunctos ad orandum, sine Dominus vobiscum. Postea vero Graecum alphabetum scribit in pavimento, a sinistra parte Ecclesiae incipiens ab oriente, et procedens ad dexteram, quae est in occidente; postea Latinum alphabetum, incipiens a dextera parte Ecclesiae, quae est ab oriente, et procedens usque ad sinistram quae est ab occidente. Post haec in medio Ecclesiae veniens incipit, Deus in adjutorium, etc. Et hoc tertio, complens versum cum Gloria sine Alleluia. Tunc aquam typicam benedicit, admiscens sal et cinerem. Quae postquam mista fuerint, additur cum eis vinum. Post haec digitum tingit aqua, crucem faciens per altaris medium, et per quatuor cornua. Post haec altare ipsum circuit septies, [Col. 0817A] aquam spargens aspersorio facto de hyssopo, et postea ter ecclesiam, clericis cantantibus antiphonas ordinatas. Tunc pontifex, oratione praemissa, altare linteo abstergit, post haec thurificat cum incenso, postea crucem facit in medio altaris: et per quatuor cornua de oleo sanctificato, et istud facit bis. Nam tertio facit hoc idem de chrismate. Deinde duodecim cruces chrismantur in parietibus, et tandem, igne accenso de thure, medium altaris, et quatuor cornua accenduntur: et sic altare albis velaminibus operitur. Et quoniam haec omnia multa indigent expositione, aliqua tamen breviter de iis omnibus exponamus.

Domus dedicanda est anima sanctificanda; aqua, poenitentia purgans a sorde peccatorum; sal, ratio [Col. 0817B] mentem condiens insipidam; duodecim luminaria, doctrina apostolorum, mundum illuminans; pontifex, Christus; virga, potestas; trina superliminaris percussio, coeli, terrae et inferni dominatio, interrogatio inclusi, ignorantia populi; apertio ostii, sublatio peccati, domum ingressus pontifex pacem precatur; et Christus salutem animae ad nos veniens est operatus. Descriptio alphabeti, simplex doctrina fidei. Quod utrumque alphabetum in modum crucis inscribitur, illud est, quod uterque populus per Christi passionem munitur. Tunc ecclesia aspergitur. Aqua confessionem, sal mordacem poenitentiam, cinis mortalitatis memoriam, vinum devotionem, hyssopus, humilitatem significat. His omnibus aspergitur ecclesia et altrea, quia his mundatur [Col. 0817C] corpus et anima. Dehinc altare linteo extergitur. Altare Christus est, super quem munera devotionis offerimus; linteum caro ejus, quae tunsionibus passionum ad candorem incorruptionis est perducta. Incensum orationem, oleum gratiam Spiritus sancti significat. Altare bis hoc oleo inungitur, quia plenus Spiritu sancto Deus et homo creditur. Vel si altare designat animam, altare bis inungitur, quia ad remissionem tam peccati quam delicti, gratia Spiritus sancti infunditur. Tandem chrisma supponitur, quia post mundificationem, ad robur et perfectionem spiritus datur. Duodecim fiunt cruces de chrismate, quia per doctrinam Apostolicam gaudet Ecclesia hac perfectione. Velamen candidum, quo post consecrationem altare cooperitur, incorruptionis [Col. 0817D] gloriam designat; qua, mortalitate consumpta, humanitas post passionem est induta. Unde scriptum est: Conscidisti saccum meum, et circumdedisti me laetitia (Psal. XXIX). Non ergo potestis sanctificatum Dei tabernaculum fieri; nisi prius sapientiae sale vos condiatis, aqua munditiae lavetis, vinum compunctionis potetis; poenitentiae cinere caput aspergatis. Nisi etiam veritatis cognitio mentem illuminet, ungat oleum charitatis, perseverantia constans inscribat, ut tandem divina renumeratio benedicat: per Dominum nostrum Jesum Christum.



SERMO XXXIX. IN FESTO S. BENEDICTI.

Terra super quam induxero gladium, si populus ejus [Col. 0818A] unum de novissimis elegerit; et ille viderit gladium venientem, et insonuerit buccina, et annuntiaverit; et aliquis audiens non se observaverit, sanguis ejus super caput ejus erit. Sonum buccinae audivit, et non se observavit (Ezech. XXXIII). Judicia Domini vera, justificata in semetipsa; et testimonia ejus credibilia facta nimis eo jure concutiunt aures audientium, quo nec falluntur, nec fallunt. Si enim cogitamus, terra es, et in terram ibis; si formidamus, in viro secundum cor Dei, anima mea sicut terra sine aqua tibi (Psal. CXLII); nobis et de nobis designanter intelligimus dictum, Terra, super quam induxero gladium. Inductus est contra nos gladius, quia terra sumus. Unde interfecta est terra in sanguinibus, quibus usque hodie manet infecta. Propter quod Psalmista clamat. [Col. 0818B] Libera me de sanguinibus, Deus (Psal. L). Ergo non quia humus, non quia tellus, non quia solum; sed quia terra sumus, gladium inductum sustinemus. Quatuor dixi vocabula idem significantia: sed non eadem de causa, vel simili ratione. Nam humus ab humore dicitur; et tunc vere humus fuit, quando in primordiali materia permista pariter et confusa circumvolvebatur humentibus aquis. Terra vero tunc vere fuit, quando aquis divisis ab aquis, arida apparuit, et teri potuit, et caeteris fuit deformior elementis. Unde propter ejus deformitatem terra terribilis vocata est. Tellus autem fuit, cum labores hominum tolerare potuit, vel incepit, sicut scriptum est: Cum operatus fueris terram, non dabit fructus suos, sed spinas et tribulos germinabit tibi [Col. 0818C] (Gen. III). Solum autem dicitur, quia solidum stat. Caeteris enim tribus elementis mobilibus, istud solidum perseverat et palpabile. Unde scriptum est: Qui fundasti terram super stabilitatem suam, non inclinabitur in saeculum saeculi (Psal. CIII).

Homo igitur qui de limo terrae formatus est, quasi materiatum de materia, ex diversis istis vocabulis diversas significationes, secundum diversos vitae status sortitus est. Humus enim tunc vere fuit, unde et homo dici meruit, quando spirituali humore concretus, tanquam coelestis sapientiae lutum in prima sui conditione ad imaginem et similitudinem Dei factus est, et in animam viventem.

Nam sicut in prima rerum conditione humor sine calore dominabatur in humo, ut non tam vivificata [Col. 0818D] quam vegetata, cum omnia a calore pariter et humore vivificentur, ut aliquem defectum sustineret a defectu caloris, et aliquam perfectionem haberet ex abundantia humoris, ita in prima sui conditione homo et aliquem defectum habuit, quo poterat mori; et aliquam perfectionem, qua poterat non mori. Aliquam perfectionem habebat, qua stare poterat; sed et aliquem defectum, quia gratiam qua proficere posset, non habebat, sustinebat. Factus est enim mortalis et immortalis, sed mortalis, quia potuit mori; immortalis autem, quia potuit non mori. Potuit mori, quia potuit peccare; stimulus enim mortis peccatum est; potuit non mori, quia potuit non peccare: quod ei datum erat ex libero arbitrio [Col. 0819A] quod est ad malum et ad bonum libera voluntas. Et quia potuit non peccare, et tamen peccavit, coelestis humoris infusione privatus, terra quasi teri digna dici potuit. Et arida apparuit, quia anima sicut terra sine aqua Deo fuit. Et quia a forma deformante deformata fuit, deformis et tetribilis valde apparuit, quia cum in honore esset, non intellexit, comparata est jumentis insipientibus, et similis facta est illis (Psal. XLVIII). Unde non solum mortalis, sed et mortua dici meruit, juxta quod Apostolus ait: Corpus quidem mortuum est propter peccatum (Rom. VIII). Et Psalmista: Interfecta est terra in sanguinibus (Psal. CV). Habet enim necessitatem moriendi, quia habuit voluntatem peccandi. Quia etiam [Col. 0819B] modo etsi non habet necessitatem peccandi, habet tamen necessitatem peccati. Peccato siquidem Adae tam necessario quam voluntario pollutus, sed ipsi voluntario, nobis autem necessario; nec ita necessario, quasi sit homini necessarium, id est utile peccare; sed necessarium, id est inevitabile. Unde mori potest, et non mori non potest; quia post casum per gratiam adjuvantem in plenitudine temporis ad hoc reparata fuit, ut per passionum tolerantiam et laborum, posset ad humores radices ponere; et sub ligno vita fieret lignum vitae; quia sublato gladio versatili poena videlicet temporali, comedere mereretur lignum vitae. Sic igitur immortalitatis damnum resarciret per laborem, non solum ut posset non mori, sed ut non posset mori. Interim [Col. 0819C] autem mediante laboris tempore mori posset, quia peccare posset per infirmitatem et vitae desidiam; et item non mori, quia posset non peccare, propter originalem concupiscentiam debilitatam in baptismo, et gratiam adjuvantem; qua ille solus Pontifex cum sanguine suo semel intrans in Sancta sanctorum, in se solo solum hominem salvum fecit. Solum dico, a soliditate, quia solidum, ut mortale indueret immortalitatem, et corruptibile nostrum indueret incorruptelam; ita ut datum sit nobis posse non mori, et non posse mori: non amoto tamen libero arbitrio, sed liberiore facto; quia de voluntate et adjuvante gratia fiet, ut possimus non peccare, et non possimus peccare. Non igitur secundum primum statum hominis, vel secundum [Col. 0819D] tertium, vel secundum quartum, sed juxta secundum, quo terra designatur, dici potuit, quod dictum est. Terra super quam induxero gladium, etc. Nam sicut dictum est, primus hominis status fuit ante lapsum, post conditionem; secundus autem post lapsum, ante reparationem; tertius post reparationem, sed ante confirmationem; quartus post confirmationem; quando terra nostra nec infecta erit, nec interfecta; sed solida potius et perfecta. Dixit ergo: Terra super quam induxero gladium (Ezech. XXXIII). Induxero, dixit, non eduxero. Nunc enim tempus est vibrandi, tempus inducendi, sed nondum tempus educendi. Vibrat enim ut terreat, sicut scriptum est: Gladium suum vibravit (Psal. VII). Inducit, ut intus cor pungat; educit, ut [Col. 0820A] aperte percutiat. Quod tunc fiet, quando framea ejus suscitabitur adversus eos qui oderunt eum. Inducit ergo, ut pungat cordis affectus, et afficiat ad ea quae recta sunt Pungendo enim afficit, et afficiendo pungit.

Habet igitur gladium pungitivum spei, de quo scriptum est: Et gladium spiritus, quod est verbum Dei (Ephes. VI). Et alibi: Vivus est sermo Dei, et penetrabilior omni gladio ancipiti (Hebr. IV). Quod autem sit spei pungitivus, ostenditur cum dicitur: Quaecunque scripta sunt, ad nostram doctrinam scripta sunt; ut per patientiam et consolationem Scripturarum spem habeamus (Rom. XV). Habet et gladium rationis humani gaudii pungitivum; qui gladius dicitur Salomonis, quo puer, qui dividendus [Col. 0820B] dicebatur, vivus redditur matri suae. Habet et gladium pungitivum doloris, quo poena temporalis et tolerantia passionum designantur; sine cujus punctione non possumus redire ad lignum vitae. Habet et gladium pungitivum timoris, quo Dominus interficiet omnes peccatores terrae, sicut scriptum est: Et gladius meus devorabit carnes (Deut. XXXII), hoc est carnales. Si igitur, vel timore, vel amore, spe, vel desiderio, vel dolore compunctus homo gladio verbi Dei, gladio rationis, gladio poenae temporalis, vel extremae ultionis, elegerit virum unum de novissimis suis spectatorem, sicut factum est; quia virum unum hodie elegistis, qui vere vir unus fuit, sed non vir unum. Ille enim vere vir unus est, et [Col. 0820C] vir unum, qui solus fuit et est id quod est. Ille autem solus est, id quod est, qui idipsum est, qui non ex patribus constat, quia corpus non est; neque ex compositis, quia simplex est; neque ex obscuris, quia lux est; neque ex disparibus, quia spiritus est. Homo tamen unus est, cujus vultus in diversa non mutatur; sed ad aliud unum necessario properans, unam fidem, unum baptisma confitetur. Nam sicut multi homines unius faciei dicuntur secundum exteriorem hominem, ita et secundum interiorem aflectum, de quibus scriptum est: Erat eis cor unum et anima una in Domino (Act. IV); ita etiam unus homo multarum facierum dici potest, cujus vultus in diversa mutatur. Ille igitur vir unus erat, qui unus in Christo, et Christus in eo unus erat. Sed [Col. 0820D] quod dictum est: de novissimis, non vilescat in animo, eo quod nomen opprobrii esse soleat, sicut scriptum est: Putavimus eum novissimum virorum (Isa. XLIII). Sed ideo novissimum quia ad agni nuptias invitatus, locum decrevit tenere novissimum, ut audire mereretur: Amice, ascende superius (Luc. XIV), timens et intelligens, quia erant novissimi primi, et primi novissimi, quia super humilem et quietum requiescit spiritus Domini. Hunc ergo novissimum elegistis. Nam etsi aliquam necessitatem, vobis imposuistis, tamen voluntate, non necessitate, regulae necessitatibus estis addicti. Sponte siquidem in rete Petri, et in compede Benedicti pedem injecistis. Et bene, quia ubi est necessitas non est libertas, et ubi non est libertas, non est voluntas. [Col. 0821A] Ubi autem non est voluntas, non est meritum. Sola enim voluntas meretur, sicut dicit auctoritas: sed poenam, si mala; praemium, si bona. Ut igitur gaudeat homo necessaria libertate, necesse est ut utatur in facto libera necessitate, ut per ipsam liberetur a peccato, habendo necessitatem patiendi, ut sit voluntas libera justitiae, et a peccato liberata. Hac igitur de causa elegistis speculatorem. Speculatorem dico a speculo, non a specula. Quid enim sanctus Benedictus, nisi quoddam speculum fuit? Quia ex ejus obedientia convincitur noster contemptus; ex ejus humilitate nostra superbia, ex ejus mundissima religione nostrae religionis defectus. De talibus enim hujus sanctae siccatae animae speculis factus est nobis luter munditiae. De speculis [Col. 0821B] enim debet luter fieri, ut exemplis sanctorum primo peccata cognoscantur, post vero, cognita per contritionem cordis et oris confessionem, per condignam satisfactionem et emundationem laventur. Et quid aliud dat intelligere, nisi hoc vitae speculum et exemplar, quod nobis in monte religionis monstratum est ad exemplum? Vel speculator a specula dici potest, qui pro nobis speculam contemplationis ascendit, de qua scriptum est: Statue tibi mensam, et contemplare in specula (Isa. XXI); vel circumspectionis, de qua Jeremias: Statue tibi speculam, pone tibi amaritudines (Jerem. XXXI); vel certe praelationis, de qua Ezechiel: Speculatorem dedi te domui Israel (Ezech. III). Hic est cujus memoria in benedictione est, speculator nobis [Col. 0821C] factus, ascendens speculam contemplationis in iis quae ad sapientiam pertinent; circumspectionis, in iis quae ad scientiam; praelationis, quoad domesticam ejus Ecclesiam. Vidit igitur, id est, intellexit per viam veritatis, venientem gladium verbi Dei: per viam justificationum gladium rationis; per viam arduam gladium doloris; per viam justitiae et rigoris gladium timoris; et insonuit buccina. Et utinam insonuerit, id est intus sonuerit, ut sic sonus corporis aures foris percutiat, ut interiores tangat. Insonuit enim buccina, et non tuba, quia sonum dedit existentibus in Gabaa, non in Rama. Buccina enim cecinit Benedictus (sed tuba Basilius), qui quasi buccinam Regulam vocat, ubi ait: »Regulam [Col. 0821D] hanc descripsimus (Regul. c. ultim.).« In qua non omnem justitiam scriptam esse asserit; sed ut aliquod initium conversationis se habere demonstrent. Caeterum, sicut idem ipse ait: »Quicunque ad culmen perfectionis vult attingere, sunt doctrinae sanctorum Patrum, necnon et Regula sancti Patris nostri Basilii (Ibid.).« Ecce buccina nobis adhuc existentibus in Gabaa quia Gabaa collis interpretatur. Quod a malitia mundi declinare nolumus, virtutum tunc celsitudinem non attingimus. Basilius autem existentibus in Rama majoris tuba perfectionis insonuit. Rama quippe excelsa interpretatur. Et quoniam [Col. 0822A] perfectionis vitae celsitudo descripta est in illa Regula; tuba sua insonuit in Rama. Quicunque ergo vocem buccinae audivit, Regulae juge collum subdidit, sed si secundum formam institutionis non se observaverit, sanguis praevaricationis super ipsum erit, ut sit ei Regula causa perditionis, quae debuit causa esse salutis. Nam sicut obedientibus facta est Regula norma justitiae, ita inobedientibus fit laqueus et muscipula poenae. Audiamus igitur sonum buccinae, nec tanquam aspides surdae obturemus aures nostras, sed omni custodia servemus nosmetipsos; ne nobis sit ad mortem, quod datum est ad vitam; ne nobis sit venenum, quod datum est antidotum; ne nobis sit ad laborem, quod datum est ad requiem. Sed secundum Regulae formam mutemus nos [Col. 0822B] in viros alteros, fugientes de culpa ad cordis contritionem, de cordis contritione ad confessionem, de confessione ad poenitentiam, de poenitentia ad veniam, de venia ad gratiam. Haec est via per quam sanctus Benedictus et ascendit, et ascensionis exempla praebuit; ipso Domino nostro Jesu Christo ducente, qui vivit et regnat cum Patre in unitate Spiritus sancti Deus, per omnia saecula saeculorum.



SERMO XL. DE ARCA SPIRITUALI [(29) 1Kb] .

Facite plaustrum novum et jungite duas vaccas fetas, quibus non est impositum jugum, et superponite arcam Dei (I Reg. VI), Fidelis sermo propositus, et omni esset acceptione dignus, si merita loquentis verbis utilibus responderent. Sed enervare solet non [Col. 0822C] modicum vim verborum vita loquentis. Gregorius [(30) 1Kb] enim dicit: »Cujus vita despicitur, restat, ut et praedicatio contemnatur.« Hinc Apostolus ait; Castigo (I Cor. IX), etc. Unde Dominus tales in Evangelio redarguit dicens: Hypocrita, ejice primo trabem de oculo tuo (Luc. VI), etc. Sed si ita est, quid est, quod alibi idem Apostolus ait. Sive per occasionem, sive per veritatem Christus annuntietur, et gaudeo et gaudebo? (Philipp. I.) Cum enim in Ecclesia Dei alius sit pastor, alius mercenarius, alius fur, alius raptor, nunquid sicut ad praedicationem pastoris gaudet Apostolus, ita etiam ad praedicationem mercenarii, furis, raptorisque gaudebit? Pastor quippe est, qui veritatem loquitur propter [Col. 0822D] veritatem. Mercenarius est qui propter lucrum temporale, non propter ipsam. Fur autem propter occasionem falsitatis aquas furtivas proponit, et panes absconditos. Non enim venit fur, nisi ut furetur, et mactet et perdat. Labiis quippe dolosis seducere solent audientes. Raptor vero labiis iniquis manifeste saevit in oves. Domine, ait Propheta, libera animam meam a labiis iniquis et a lingua dolosa (Psal. CXIX). Quid igitur ad talium praedicationem gaudebit Apostolus? Notandum, quod reproborum alii sunt contemptibiles vita et non fama; alii fama et non vita; pessimi autem qui fama pariter [Col. 0823A] et vita; sicut optimi, qui nec fama, nec vita. Qui vero sunt infames fama, vel propter privatum peccatum, vel propter publicum. Publicum tribus modis accipimus. Dicitur enim publicum, quasi populicum, quod a quovis de populo potest accusari, ut crimen laesae majestatis, vel haereseos, vel Simoniae. Vel dicitur publicum manifestum et notorium: non enim idem est manifestum et notorium. Omne quippe notorium manifestum; sed non convertitur, quia potes esse manifestum judici, et non aliis: vel alii et non judici. Notorium est enim illud, quod judici patet, et aliis. Difficile tamen est invenire, quid sit notorium.

Nam Sodomorum peccata Sodomitis erant manifesta: tamen descendit Dominus, ut fierent notiora [Col. 0823B] (Gen. XVIII). Propter peccatum vero publicum sive notorium, potest esse contemptibilis, non propter manifestum, quia peccatum etsi sit manifestum judici, et non aliis, vel certe judici et non judici, non ideo meretur peccator damnari, donec verum esse quod dicitur, per legitimos testes comprobetur. Privatum vero peccatum est, quod privatae personae testificari possunt, vel accusare. Vel dicitur privatum, id est occultum, quod a nullo scitur, vel ab uno, quia quamvis ab uno sciatur, non ideo tamen minus occultum est, quia vox unius, vox nullius. Privatum igitur peccatum neminem damnat; donec per hoc quo convincitur, vel sponte confitetur, quasi ethnicus et publicanus efficiatur, sicut [Col. 0823C] Dominus in Evangelio ait: Si peccaverit in te frater tuus, id est si peccaverit, te sciente, corripe eum inter te, et ipsum solum (Matth. XVIII). Quod si fuerit inficiatus, etiamsi tibi manifestum fuerit, desiste ab accusatione ejus, quia liberasti animam tuam, videns sagittam, quae percussit eum, nec se observavit, cum annuntiasses ei. Quod si confessus fuerit, non tamen se observaverit, tunc adhibe duos testes, et si coram illis inficiatus fuerit, quod secreto coram te confessus fuerat, iterum desiste, quia liberasti animam tuam.

In hoc tamen tibi cavere debes, ne tota deprehendi possit in nutu, vel in verbis tuis; quod secreto tibi confessus fuerit, sed quasi penitus ignorans, ita dices: Frater, haec et haec de te dicuntur; [Col. 0823D] vide ne feceris. Quod si coram duobus testibus confessus fuerit, nec tamen se correxerit, ora Dominum, ut infundat ei cor poenitens, quo collum excutiat a jugo diabolicae servitutis. Quod si nec sic se correxerit, devita illum, tanquam ethnicum et publicanum; quia jam te de veritate arguere non poterit, quem per testes idoneos devincere potuisses. Qui autem vita sunt contemptibiles, fide vel moribus sunt infames. Qui autem moribus; vel propter subitam tentationem et occultam, vel propter subitam et manifestam, vel propter diu deliberatam et occultam; vel propter diu deliberatam et manifestam, sicut corrupti moribus et diffamati. [Col. 0824A] Unde Psalmista: Non timebis a timore nocturno, ecce subita et occulta tentatio; a sagitta volante per diem, ecce subita et manifesta; a negotio perambulante in tenebris, ecce diu deliberata et occulta; a daemonio meridiano (Psal. XC); ecce diu deliberata et manifesta. Propter, diu deliberatam et manifestam tentationem, qui corrupti sunt moribus, contemptibiles sunt apud Deum. Qui vero laborant in fide; aut in Ecclesia sunt, aut extra Ecclesiam, quia quamvis membra putrida, non tamen a corpore Ecclesiae sunt separata. Qui igitur in Ecclesia fide corrupti sunt, tribus de causis adulterant verbum Dei: simplicitate, infirmitate, malitia. Simplicitas tamen alia nascitur ex ignorantia vincibili, alia ex invincibili. Ignorantia vincibilis est, [Col. 0824B] quando aliquis potest scire, et non vult, de qua dicitur: Ignorans ignorabitur (I Cor. XIV). De secunda dicit Apostolus: Misericordiam consecutus sum, quia ignorans feci (I Tim. I). Prima poenam, secunda veniam promeretur. Infirmitas vero quandoque nascitur ex cupiditate, quandoque ex timore. Nam quia homines vultum timent potentium, vel ambiunt divitias aut honores, parcere solent potentibus, et lingere eorum vulnera, quae ferro deberent correctionis resecare. Inde fiunt calumniatores praevaricatores, tergiversatores. Calumniator est, qui falsum intendit; praevaricator, qui verum abscondit; tergiversator, qui a veritate incepta lassescit et desistit. Qui igitur ex simplicitate, quae [Col. 0824C] nascitur ex ignorantia invincibili, vel ex infirmitate, peccant; admonendi sunt et corripiendi, quia non debemus eos timere qui occidunt corpus, et postea nihil habent quod faciant; sed potius illum, qui cum corpus occiderit, potest animam perdere in gehennam. Qui vero ex simplicitate, quae nascitur ex ignorantia vincibili, vel ex malitia, peccant, merito sunt apud Deum et homines contemnendi. Qui vero extra Ecclesiam sunt infideles, aut in Ecclesia nunquam fuerunt, aut ab Ecclesia praecisi sunt. Praecisi autem, vel seipsos praeciderunt, vel per diffinitivam sententiam a judice sunt praecisi. Qui autem a judice praecisi sunt, vel per excommunicationem, vel per depositionem, vel per degradationem, sunt praecisi. Qui ergo seipsos praeciderunt, [Col. 0824D] vel per depositionem, vel per degradationem, contemptibiles, et condemnandi sunt. Qui vero per excommunicationem, sustinendi et exspectandi sunt. Qui vero in Ecclesia nunquam fuerunt, si quid in Scripturis suis veritatis miscuerunt, non omnino contemnendi sunt, quia per ignorantiam peccaverunt.

Canales enim sunt horti Dominici, scopa furni, mansio stercoraria arcae, corvi Eliae, sacerdos alios veritate mundans, et ipse in sordibus remanens usque ad vesperam. Plerumque siquidem, sicut turtur et hirundo, sic milvus et ciconia, cognoverunt adventum, non dico sui, sed Christi. Turturem [Col. 0825A] dico Simeonem, illum scilicet gemebundum, qui dicebat [(31) 1Kb] : »Putas durabo? Putas videbo?« etc. Hic enim est, qui dixit: Nunc dimittis, Domine, servum tuum in pace, quia viderunt oculi mei salutare tuum (Luc. II). Hirundini vero Joannem Baptistam non immerito comparamus, quia collum ejus martyrium rubricavit, ventrem candidavit virginitas, dorsum autem onus poenitentiae denigravit, qui solo corpore in hac peregrinatione constitutus, de coelesti patria spirituali cibo pascebatur. Hic igitur ad baptisma Christum venientem videns, dixit: Ecce agnus Dei, qui tollit peccata mundi (Joan. I). Milvus vero quia rapax est, rapacis Balaam non immerito typum tenet, qui promissionibus Balaac provocatus, mutabat altaria, ut inde [Col. 0825B] prospiceret qua parte malediceret populo Dei. Hujus tamen Dominus os aperuit, quando dixit: Orietur stella ex Jacob, etc. (Num. XXIII.) Ciconiam vero, quae de venenosis animalibus vivit, Sybillam veneficam et incantatricem dicimus Erithraeam; cujus tamen tale testimonium de Christo ponit Augustinus [(32) 1Kb] dicens: In manus infidelium veniet; dabunt Deo alapas manibus incaestis, et colaphos accipiens tacebit. Dabit ad verbera dorsum suum; fel ad cibum, et acetum in sitim dederunt; hanc inhospitalitatis mensam ministraverant, etc. Quia igitur Spiritus ubi vult spirat, non est attendendum, quis loquatur, sed quid, quia Amalecites in itinere fessus, sumpto cibo factus est dux exercitus [Col. 0825C] David, quia multoties terram lingentes, id est terram amantes, et temporalibus satiati, quasi in itinere fessi, sumpto spirituali cibo fiunt ductores et doctores exercitus veri David. Tales sunt isti, de quibus sermonem proposuimus a principio, qui typum eorum gerunt in Ecclesia, qui bene praedicant, male vivunt. Unde bene Philisthaei, id est potione cadentes, dicuntur. Et quid est verbum Dei, nisi quaedam potio contra venenum diaboli? Hac tamen potione cadunt, qui bene praedicant, male vivunt. Audituri quippe sunt illud Psalmistae: Quare tu enarras justitias meas? Tu vero odisti disciplinam, et projecisti sermones meos post te (Psal. XLIX). Et tandem in fine: Arguam te, et statuam contra faciem tuam. Quia ergo bonum quod fit, non est ei [Col. 0825D] bonum, a quo fit, sed ei cui fit; audiamus diligenter, quod dictum est: Facite plaustrum novum, etc. (I Reg. VI.) Novum dicitur ad differentiam plaustri veteris, id est antiqui, quod inter quatuor rotas ab initio mundi coepit volvi: quarum prima est volubilitas temporis, secunda mutabilitas aetatis, tertia vicissitudo affectuum, quarta instabilitas eventuum. Nihil enim in mundo stabile, quia Deus,

Manens stabilis, dat cuncta moveri. (BOET. De consol. philos.)
Oritur enim, sol et occidit, et gyrat per meridiem et flectitur ad aquilonem; et iterum ad locum suum revertitur. Ecce rota temporis. Rota vero aetatis, quod [Col. 0826A] homo a terra incipit, et ad terram redit: ab infantia incipit, et ad infantiam redit; a fletu inchoatur vita ejus, et in fletu terminatur. Eventus autem mundi ita sunt instabiles, ut semper adversa prosperis, et prospera succedant adversis. Affectus quoque ita sunt instabiles, ut amor semper odio, et odium succedat amori. Inter istas quatuor rotas vita humana tanquam plaustrum oneratur, nunc feno, nunc coeno. Omnis enim caro fenum, cujus onus inter quatuor rotas volvi non cessat, dum vivitur. Peccatum vero coeno comparamus, quia sicut coenum putredine sua parit vermes, et ex sua desiccatione fumeum calorem emittit, ita et peccatum. Isaias enim dicit: Vermis eorum non morietur, et ignis non exstinguetur (Isa. LXVI). Unde de talibus [Col. 0826B] in Evangelio: Ibi erit fletus, et stridor dentium (Matth. XIII). Ex fumo fletus, dentium stridor ex morsu vermium. O miseri, qui de tali coeno vitae suae plaustrum statuunt onerare!

Ad differentiam igitur hujus plaustri, dicitur novum, illud videlicet, quod inter quatuor rotas Ezechielis volvitur: prima circa humanitatem Christi, secunda circa passionem, tertia circa resurrectionem, quarta circa ascensionem. Has rotas quatuor animalia volvere non cessaverunt. Unde scriptum est. Quocunque ibant animalia, ibant pariter et rotae juxta ea (Ezech. I). Unde ex officio nomina sortita sunt. Primum enim in signum humanitatis habebat faciem hominis; secundum in signum passionis [Col. 0826C] habebat faciem vituli; tertium in signum resurrectionis faciem leonis; quartum in signum ascensionis faciem aquilae volantis. Sequitur.

Et jungite duas vaccas. Sacramentum tantae rei nobis aperiunt natura et utilitas. Natura, quia vacca ruminat, et findit ungulas. Utilitas, quae quadruplex invenitur. Pelle siquidem sua munit pedes hominum, carne pascit dominum, lacte nutrit puerum, fumo impinguat agrum. Audite haec, vaccae pingues, quae habitatis in monte Samariae (Amos IV), quae abjicitis suave jugum, quae didicistis diligere trituram, non agriculturam: vaccae lascivientes, non mugientes; quae nec affectu ruminatis, nec effectu utiles estis. Attendite, qualiter ornatur affectus, qualiter proficit effectus. Ruminate, cogitando [Col. 0826D] verbum Dei; discernite quod ruminatum est, ne quid admisceatur falsitatis. Ornate animas vestras affectibus; sed et effectibus corpora vestra. Si enim pauperes Christi, quasi pedes, munitis exterioribus vestris, quasi pellibus; si per carnis macerationem voluntatem Dei facitis, quod est pascere Christum; si lacte doctrinae vestrae reficitis subditum: si tandem fimo impinguatis agrum Dominicum; duas vaccas, id est animam et corpus, jungitis ad planstrum novum. Sic enim caro spiritui, et spiritus jungitur carni. Jungite duas vaccas, quibus non est impositum jugum (I Reg. VI). Non dicit, omne jugum, indefinite enim loquitur, sed aliquod jugum [Col. 0827A] dicit, et bene. Est enim jugum naturae, de quo legitur: Grave jugum super filios Adam (Eccli. XL). Et est jugum disciplinae: unde: Jugum meum suave est (Matth. XI). Et praemisit dicens: Discite a me. Et est jugum culpae; unde: Computrescet jugum a facie olei (Eccli. XL), id est deficiet peccatum a facie praesentiae Spiritus sancti. Et est jugum poenae. Unde Isaias: Jugum enim oneris ejus, (Isa. X), etc. Jugum oneris, id est captivitatem aeternae poenae, devicisti. Quia ergo jugum naturae devitare non possumus, nec disciplinae debemus, si cavere volumus jugum poenae, caveamus, ne sit nobis impositum jugum culpae. Sequitur:

Et superponite arcam Dei. Nota, quod dicitur arca [Col. 0827B] Dei quadrupliciter. Est enim arca conservationis, arca conversationis, arca significationis, arca sanctificationis. De prima legitur: Fecit Joiada magnus sacerdos gazophylacium in templo, et posuit in eo arcam, faciens in ea foramen desuper, ut in ea reservaretur pecunia ad sarta tecta templi resarcienda (IV Reg. XII). De secunda ad Noe: Fac tibi arcam (Gen. VI), etc. De tertia dictum est ad Moysem: Fac tibi arcam de lignis setim (Exod. XXV). In his omnibus mens sancta figuratur, in qua reservamus thesaurum, quem habemus in Christo, in quo sunt omnes thesauri sapientiae et scientiae absconditi, sapientiae per divinitatem, scientiae per humanitatem. Ipsa ergo fieri debet de lignis laevigatis per peccati immunitatem, politis per virtutum splendorem, bituminatis per gratiae plenitudinem, [Col. 0828A] compaginatis per concordiae unionem. In arca tali recondi debent aurea urna, per fidem humanitatis, manna, per fidem divinitatis. In ipsa recondi debent tabulae utriusque Testamenti, et Deuteronomium evangelicae veritatis. Haec est arca sanctificationis, requies Dei, habitaculum Spiritus sancti. Est tamen alia specialis et singularis arca, quae multo dignius, et aliis sublimius, est plaustro novo superponenda. Haec est enim illa, in cujus laudem canimus:

Beata mater munere,
Cujus supernus artifex,
Mundum pugillo continens,
Ventris sub arca clausus est. (Offic. Eccles.)
Haec est illa conservationis arca, in qua singulariter reconditus fuit coelestis thesaurus, videlicet sapientia [Col. 0828B] Dei Patris; quae de lignis, non tam levigatis, quam levibus, fuit, quia in utero matris sanctificata, ab omni peccato nata fuit immunis: quae singularis gratiae plenitudine, quasi de lignis politis resplenduit. Haec est, quae a diluvio aquarum illarum liberavit, de quibus dicitur: Salvum me fac, Deus, quoniam intraverunt aquae usque ad animam meam (Psal. LXVIII). Haec est, in qua singularis urna humanitatis Christi recondita fuit; divinitatis manna, verba disciplinae, abbreviati verbi Deuteronomium tabulae Testamenti. Quippe quae conferebat omnia verba, quae de Christo dicebantur, in corde suo. Superponite ergo eam amando, venerando, laudando, orando, ut intercedat pro nobis ad Dominum.




CIRCA FINEM SAECULI XII.
GAUFRIDI APUD SANCTAM BARBARAM IN NEUSTRIA CANONICORUM REGULARIUM SUBPRIORIS




[Col. 0827]
EPISTOLAE ET VARIORUM AD IPSUM.
(Dom MARTEN., Thesaurus Anecdoct., tom. I, col. 494, ex ms. Lyrensis monasterii.)





EPISTOLA PRIMA. JOANNIS ABBATIS BAUGEZEI AD GAUFRIDUM ABBATEM. Deflet onus pastorale sibi impositum.
[Col. 0827C]

Domino reverendo et totius exhibitione venerationis excolendo G. quondam priori nunc autem coabbati de Baugezeio [(1) 1Kb] frater J. servorum Christi [Col. 0828C] qui in eodem degunt coenobio servus immeritus quidquid tanto potest exorari tantillus.

Maximum his qui in dolore positi sunt solet esse remedium, si cum aliquo de cujus dilectione praesumunt, mutuum possint habere colloquium. Quia vero tanta terrarum spatia nos arcent et impediunt [Col. 0829A] a locutione mutua, grandis mihi visa est esse consolatio, si saltem per litteras anxietatem cordis mei vobis patefecero. Ego enim qui vix me ipsum regere, vix haedos meos pascere, vix carnis motus, vix mentis irrationabiles impetus poteram refrenare, nunc aliorum innocentiam judicare, alienis moribus deservire, meliorum vitam disponere, doctiores me compellor instruere. Et hoc contra sententiam Apostoli dicentis: Si quis domui suae praeesse nescit, quomodo Ecclesiae Dei diligentiam habebit? (I Tim. III.) Mihi ergo potest illa sententia coaptari. Posuerunt me custodem in vineis, vineam meam non custodivi (Cant. I). Qui ergo quondam nutriebar in croceis, nunc amplexor stercora, et quae prius tangere nolebat anima mea, nunc cibi mei sunt prae [Col. 0829B] angustia. Qui enim prius spiritualibus studiis intentus fueram, nunc temporalibus commodis inhiare et terrenis curis cogor insistere. Haec sunt, Pater charissime, quae mentem meam stimulant, quae assiduis doloribus cruciant, quae me quiescere non sinunt, quae non dormientia me comedunt. Expandite ergo mihi viscera vestrae charitatis et socius estote tribulationis, ut particeps sitis consolationis. Valete et pro me qui vester sum, Deum exorate. Esse vero nostrum quod in facie est vobis patefacere poterit praesentium bajulus, ne vos detineam prolixis sermonibus. Salutant vos vestri, ad quos videndos quam citius poteritis fatigari non dedignemini.


Consolator abi, quia luctu vincor et ira,
   [Col. 0829C] Iram qui didici vincere saepe lyra.

Timothaeo:

Verbera patris habes, ubera matris habe.

Tito:

Ubera matris habes, verbera patris habe.



EPISTOLA II. GAUFRIDI AD JOANNEM. Superiori epistolae respondet.

Venerabili Patri et domino J. abbati suo suus omnino GAUFRIDUS, Spiritum consilii et consolationis.

Suscepimus et legimus litteras vestras, quae pro verbis lacrymas fluebant. Vidimus namque in eis nubem more suo in altum volantem, sed quamdam caliginem tristitiae ferentem. Unde et duo quaedam [Col. 0829D] diversa pariter et adversa in mente nostra subito pepererunt, compassionem videlicet et gaudium; compassionem de afflictione vestra, gaudium de promotione vestra. Sed facile dolorem compassionis magnitudo laetitiae temperando delenivit. Gaudeo igitur et congratulor vineae nostrae, cui vos auctore Deo et praeesse contigit et prodesse. Nam ibidem paternitate vestra in eminenti specula, constituta dabitur ei a Domino sub vestro regimine et ramos suos expandere, et florere et fructus facere. Ab ipso namque adolescentiae vestrae tempore consuevistis stare super vias vestras et interrogare de semitis antiquis. A primaevo, inquam, juventutis flore meruistis habitare in hortis, nutriri in croceis, conversare in vincis, ubi et audistis et vidistis et experientiae [Col. 0830A] magisterio didicistis quomodo vos oporteat operari. Nostis ergo sarmenta inutilia praecidere, ut ea quae praevalent uberius fructus ferant. Nostis maceriam circumdare, in vineis torcular fodere, et in medio turrim aedificare, nec deerit larga patrisfamilias manus, quae sumptus tribuat ad perficiendum. Merito ergo posuerunt vos custodem in vineis qui optime nostis quid expediat vineis. Confortamini ergo in Domino et in potentia virtutis ejus. Sed ecce de labore conquerimini tanquam jam extaediatus; tanquam jam fatigatus in tribulatione malorum et dolore sub onere regiminis anhelando ingemiscitis, difficultatis causas allegatis, de quibus dicitis: Haec sunt, charissime, quae mentem meam stimulant, quae assiduis doloribus me cruciant, quae [Col. 0830B] me quiescere non sinunt, et quae non dormientia me comedunt. Sed patienter ferre vos convenit curas quas de vobis exigunt membra Christi, quibus vos et timor ejus et charitas servire compellet. Rogamus ergo vos in his aliquanto consolatius agere, vigilantius attendere; quoniam, ut Apostolus ait, in his positi sumus (I Thess. III). Magnum ipse aestimat gratiae donativum Christi passionibus communicare, unde et Philippenses instruens: Vobis, inquit, donatum est pro Christo non solum ut in eum credatis, sed etiam ut pro illo patiamini (Phil. I). Haec sunt et his similia quae vos volumus de thesauro Scripturarum ante mentis oculos reducere, quoties tribulationis moeror advenerit. Non vobis excidat apostolica consolatio, quoniam non sunt condignae passiones [Col. 0830C] hujus temporis ad futuram gloriam quae revelabitur in vobis (Rom. VIII). In qua praesumptiva jucunditate Propheta fideliter exsultans ait: Laetati sumus pro diebus quibus nos humiliasti, annis quibus vidimus mala (Psal. LXXXIX). Hoc itaque terrorem apostolicum ingerit, sed ignaros praemunit, sed desidiam tollit, sed materiam victoriae proponit, cum dicit: Omnes qui pie volunt vivere in Christo, persecutionem patientur (II Tim. III). Animaequior igitur estote, faciatisque de necessitate virtutem, de tribulationibus coronam, quas aequanimiter tolerando levigare poteritis, fugiendo effugere non poteritis. Ergo viriliter agite, et confortetur cor vestrum, et sustinete Dominum. Quod si solatium quaeritis in expediendis [Col. 0830D] forinsecis quibus occupamini et gravamini exercitiis, habet usus et auctoritas, ut nostis in personas subordinatas priorem et subpriorem et alios officiales curam et onera regiminis dispertiri, ut et exteriora communis vitae subsidiis ex ordine serviant, et interiora spirituales fructus juxta regulam observent. Ita plane frequentius poteritis secretum speculativae reperire libertatis, in qua supernae vobis claritas arrideat visionis; ad illa revolare quietis culmina, quibus secreta coelestia cordis manu tangatis, quibus superna gaudia incorporaliter videatis. Ego vero ex quo litteras vestras accepi, ex quo huic vos honori, imo oneri deputatum cognovi, cum accedo ad sacra missarum solemnia celebranda, memoriam vestri facio semper [Col. 0831A] in orationibus meis, obsecrans ut clareatis studiis Deo placitae actionis. Parvitati meae paternitas vestra vicem dignabitur rependere, si et vos simili modo oretis pro me, et diligatis me diligentem vos sicut me. Valete


His famulatur honor qui non famulantur honori,
Jure tenet virgam, cui non est virga timori
Diligit ille Rachel; nec Liam ferre recusat
   Uxoremque novus ducit utramque Jacob



EPISTOLA III. GAUFREDI AD MONACHOS BAUGEZIENSES. Congratulatur eis quod ad monasterium recenter fundatum tandem advenerint, laudatque eorum solitudinem.

Dilectis in Christo fratribus Baugeziensis coenobii [Col. 0831B] G. vestrae sanctitatis servus cor unum et animam unam in Domino.

Impletum est gaudio os nostrum et lingua nostra exsultatione, audito adventu vestri sancti conventus in locum quem praeparavit Deus vobis ad serviendum sibi. Benedictus ipse qui vos in regione satis pacata habitare fecit. Decet enim filios pacis, pacis regionem inhabitare. Ecce a tumultu saeculi segregati elongastis fugientes, et manetis in solitudine; fugistis enim, sicut in Isaia legitur, a facie gladii imminentis, a facie arcus extenti, a facie gravis praelii. Laudabilis fuga haec, sic fugit Elias a facie Jezabel. De fuga ita dicitur: Fugite de medio Babylonis, popule meus (Jer. LI). Manetis itaque cum [Col. 0831C] eis qui secundum Job aedificant sibi solitudines. Desertum enim est cor vestrum, quia longe est a strepitu et tumultu vitiorum, et non conculcatur frequentia cogitationum, sed virens permanet et floridum, et producet germina virtutum, atque in eo canit turtur Spiritus sanctus. Ibi a vobis diligentibus legem Dei pax multa possidetur, multa in tranquillitate scilicet mentis et gaudio contemplationis; illam Deus in plebem suam, istam autem super sanctos suos loquitur. Illa enim in homine, ista supra hominem est. Electa igitur et dilecta est a vobis solitudo, ut soli Deo vacans anima purgatis affectibus ad coelestia evolet, et dulcedinis supernae suavitatem praegustet. Ibi ferveat iter sanctarum formicarum, fragret opera sanctarum [Col. 0831D] apum, feratur fructus in patientia, cum virtute perseverantiae. Ibi illud manna coeleste mentes vestras reficiat, quod in cruce factum est pretium, in peregrinatione viaticum, in patria futurum est praemium. Ibi Deus verba legis in tabulis cordis vestri misericordiae suae digito conscribat. Ibi tabernaculum foederis, arca Testamenti construatur, ut quidquid illa velamina tabernaculi materialis in splendore auri, in nitore gemmarum et multimodi operis varietate signabant, in vestris moribus actibusque clarescat. Ibi juguletur luxuria, omnisque feriatur libido. * Offeratur pro turturibus sacrificium castitatis, pro pullis columbarum innocentiae puritas. Ibi odoramenta orationum in libatorio vasis aurei, angelico comitante juvamine, ad Patris [Col. 0832A] thronum conferatis. Ibi et pro nobis oretis digni exaudiri. Cum magno namque sacrificio acceditis ad Deum sincerae dilectionis, et laudes ejus in operibus sanctis offertis. Obsecro autem, fratres, ut sufferatis verbum solatii, ut enim verbis B. Augustini utar, de nulla re sermo fructuosior vel impenditur, vel rependitur, vel accipitur, vel recipitur, quam unde boni beatique sumus. Ipse autem Deus sit vobis honor, sit gaudium, sit voluptas, sit in moerore solatium, in ambiguitate consilium, in injuria defensio, in tribulatione patientia, in infirmitate medicina. In ipso habeatis omnia quem diligere appetitis supra omnia. Et quia in illo loco ad serviendum ei devotionis animis convenistis, spiritualium gaudiorum et aeternorum praemiorum vobiscum [Col. 0832B] munera reportetis. Valete.


Felices in sorte sua quos terminus arcet
   Et quibus est contra maxima grata quies
* Pudore: Mens tua sit turtur, pro simplicitate columba.
Sic accepta Deo, sic fies hostia sancta.



EPISTOLA IV. AD JOANNEM ABBATEM. Hortatur ut vitia in monasterio viriliter resecet, et delicta puniat.

Venerabili abbati JOANNI, suus omnino G. nominis sui gratiae consonare.

Legimus sanctum Moysem a viro apostata, a sacerdote scilicet idolorum consilium accepisse de [Col. 0832C] potestatibus ordinandis; et inde, sicut ait Scriptura, loquebatur Deus Moysi facie ad faciem, sicut solet homo loqui ad amicum (Exod. XXXIII). Sed vir sapiens, vir discretus et providus, non sprevit verbum bonum, consilium bonum viri licet gentilis, sed fecit omnia quae suggesserat ei: vir, inquam, infidelis fidelis fidele consilium fideliter accepit, sicque factum est ut infecundus fecundaret insterilem, et injustus plus justificaret justum. Haec idcirco praefatus sum, ne sanctitas vestra ea quae dicenda sunt propter personae proferentis indignitatem, seu minus laudabilem conversationem respuenda censuerit. Non quis dicat, sed quid dicatur attendite. Super speculam Domini statis. Posuerunt enim vos custodem in vineis, ut contemplemini diligenter et [Col. 0832D] multo intuitu ne quid noceat, quid prodesse valeat, et ut capiatis vulpes parvulas quae demoliuntur eas. Scienti loquor. Officii vestri est sarmenta inutilia praecidere, ut ea quae prae alent, uberius fructus ferant. Denique tempus putationis advenit, observare debetis ne singularis ferus depascatur vineam Domini Sabaoth, cui praeestis, ne vindemient eam qui praetergrediuntur viam. Sub te cultore sterilis ficus refloreat, et in gratiam cum suo redeat Domino, cujus minas et securim formidat. Vestrum est circa illam fodere, stercus ponere, et ne resilvescat sollicite providere. Non gero personam docentis, sed monentis. Stultum est enim. ut Hieronymus ad Eustochium ait, docere quod noverit ille quem doceas. Novit prudentia vestra, quod Heli. [Col. 0833A] propter filiorum iniquitatem damnatur. Noverat enim indigne agere filios suos, et non corripuit illos. Quod ne forte vobis (quod absit!) contingat, mentem vestram salubriter zelus domus Domini comedat, quae cum Moyse comminetur, et dicat: Inebriabo sagittas meas sanguine, et gladius meus devorabit carnes (Deut. XXXII). De hoc gladio Propheta: Maledictus, inquit, qui prohibet gladium suum a sanguine, id est verbum a peccati correctione. Sed, dicit aliquis: Si subditum delinquentem praelatus arguat, plerumque timet ne de correctione pejor fiat, et ne illius odium incurrat. Hunc timorem Deus consolatur, ipse enim ait: Animam tuam liberasti, et bonum tuum ad te revertetur (Ezech. III). Inde quidam sapiens: Offendere, inquit, [Col. 0833B] hominem, propter Deum, lucrari est gratiam Dei. Apostolus ad Titum: Haec loquere, inquit, et exhortare, et argue cum omni imperio (Tit. II). Taliter a praelatis agendum est erga delinquentes subditos, ne dicatur de eis: Canes muti, non valentes latrare (Isa. LVI). Quam multi faciunt fetere odorem suum, quibus a magistris exteriora negotia injuncta sunt, et eis male agendi occasionem subtrahere nolunt, fiuntque participes malorum, quia ponunt eos caeteris in lapidem offensionis et petram scandali. Providemus, ait Apostolus, bona, non tantum coram Deo, sed etiam coram hominibus (Rom. XII); qui autem negligit famam suam, crudelis est. Sed o quam rarus hodie Phinees, qui perfodiat impudicos; rarus [Col. 0833C] Moyses, qui occidat sacrilegos; rarus Samuel, qui inobedientes lugeat; rarus Job, qui pro filiorum negligentia sacrificium offerat; rarus Aaron, qui coram Pharaone divinas comminationes edicat; rarus Noe, qui his quibus submersio imminet arcam bitumine litam provideat. Det Deus ut congregatio fratrum vobis commissorum divini spiret suavitatem odoris, et fiant fructus ejus fructus honoris et honestatis. Quotidie fiat aquilo, non tantum floribus, sed et fructui suspectus et foliis. Igitur auster veniat, qui perflet hortum vestrum, ut efficiatur odor ejus sicut odor agri pleni, cui benedixit Deus. Amen. Non vos offendat arida paginae facies, et litterarum color exsanguis. Sensum, non verba perpendite; nam sicut ait ille:

[Col. 0833D] Fructu, non foliis pomorum quisque cibatur,
   Et sensus verbis anteferendus erit.
Saepius in vili virtus latet obruta panno.
   Saepius in vili sunt bona multa domo.
Est pietas punire scelus, scelus est sceleratis
   Parcere, nil pietas haec pietatis habet.



EPISTOLA V. AD EUMDEM. Petit ut saltem per litteras eum visitet.

Venerabili abbati suo J. frater G. oculos semper habere ad Dominum.

Illustri ac probatae religionis viro abbate [(2) 1Kb] S. Andreae referente cognovimus quia cum ex capitulo [Col. 0834A] Cisterciensi rediretis, ad nos venire proposuistis; quae plane relatio auditui meo dedit gaudium et laetitiam; desiderio enim desideravi videre faciem vestram, et ore ad os loqui; sed iter vestrum, ut arbitror, impedivit nebulosi temporis tam molesta turbatio. Effusa est enim contentio super principes, et errare facit multos in invio, et non in via. Obsecro autem ut si quem forte de partibus vestris ad nostras venire cognoveritis, saltem per litteras vestram nobis exhibeatis praesentiam. Verba sunt Hieronymi, viri, ut nostis, probabilis, * vitae merito, et singularis sapientiae titulo celeberrimi. Turpilius comicus tractans de vicissitudine litterarum: Sola, inquit, res est quae homines absentes praesentes faciat. Nec falsam dedit quam in se noverat sententiam. [Col. 0834B] Quid enim, ut ita dicam, tam praesens, quam per epistolas alloqui, et audire quem diligas: unde et illi rudes Italiae homines, quos Cassos Ennius appellat, et qui sibi, ut in Rhetoricis Cicero ait, victum ferro requirebant, ante chartae et membranarum usum in dedolatis ex ligno codicellis, aut in corticibus arborum, mutua epistolarum alloquia musitabant [f. missitabant]; unde et portitores earum tabellarios et scriptores a libris arborum librarios vocavere. Quanto ergo expolito jam artibus mundo, id non debemus omittere, quod sibi praestabant apud quos erat cruda rusticitas, et qui ipsam quodammodo humanitatem nesciebant. Innocentius papa in Epistola decretali ad Aurelium Carthaginensem: In familiaribus, inquit, scriptis, [Col. 0834C] dilectio vestra consistit, etenim ait, jus firmius charitatis officia melius seorsum mereantur. Item Hieronymus in Epistola ad Tranquillinum: Vere, ait, et simpliciter * candidissimo pectori tuo loquor, ipsa schedula, et multi apices litterarum inspirant in nos tuae mentis affectum. Unde et ipsius beati Hieronymi verba ad quemdam specialem amicum directa assumo, et ea apud vos mea facio: Quomodo, inquit, valeo pro me vobis litteras repraesento, et si corpore absens, amore et spiritu venio. Impendio exposcens ne nascentes amicitias, quae Christi glutino cohaeserunt, aut temporis aut locorum magnitudo divellat, quin potius foederemus eas reciprocis epistolis. Illae inter nos currant, illae sibi obvient, [Col. 0834D] illae nobiscum loquantur; non multum perditura erit charitas, si tali secum sermone fabuletur. Noverat siquidem saepedictus doctor, et frequenter expertus fuerat quod soleat quiddam movere jucunditatis pia inter amicos collocutio, dum intercurrens littera mirabile quoddam genus praesentiae facit. Ea enim dum scribentis animum induit, non modo ab amico transmissa, imo totum fetens amicum transcurrit. Haec idcirco, Pater charissime, loquor, quia super incolumitate vestra et super statu domus vestrae, quam specialiter diligo, et licet corpore absens, anima et spiritu nocte dieque conversor, erudiri vellem vestrarum recursu litterarum, nisi vobis ita [Col. 0835A] exosa est Normannia, ut litteras quoque vestras huc venire formidetis. Ego quidem litterario saepe vos provocavi officio, et vix unam a vobis promerui schedulam. Expergiscimini, evigilate de somno, praestate vestras schedulas charitati. Magnum hic desiderii mihi erit solatium, si litteras vestras vel semel in anno accipiam. Aperiens Deus thesaurum suum optimum, abundare vos omnibus faciat bonis, fratres qui nos cognoscere et amare dignantur, juncto salutamus obsequio. Valete.


Felix qui donis tantae virtutis abundat,
Ejus enim mentem vix ulla molestia turbat.
* Vive precor, sed vive Deo; nam vivere mundo
   Mortis opus, viva est vivere vita Deo.
[Col. 0835B] * Tam felix utinam quam pectore candidus essem,
   Exstat adhuc nemo saucius ore meo.





EPISTOLA VI. JOANNIS AD GAUFRIDUM. Superiori epistolae respondet.

JOANNES Dei permissu abbas S. Mariae de Baugezeo dilectissimo atque inter omnes quos maxime diligit praecipuo G. videlicet subpriori S. Barbarae, quidquid est, et plus, si posset in Domino.

Quoties litterarum vestrarum pia exauditio nostri corporis percutit aures, toties dulcis vestri memoria cordis nostri internum pulsat amorem: in tantum ut, si fieri posset, non solum interna vestra charitas nobis per litteras loqueretur, sed etiam optamus ut ipsa vestra corporalis praesentia continua [Col. 0835C] exhiberetur. Sed quia abundante discordia regum, et malitia hominum, nobis ad praesens liber accessus non conceditur, quod praesentia corporum non possumus, vinculis charitatis conceptum amorem mente integra servare studeamus. De obitu vero domni N. quem a nobis notum fieri vobis postulastis, per praesentes litteras mandamus ut IV Idus Septembris ejus anniversarium cum debito officio charitatis annuatim facere studeatis. Bene valeatis in Domino semper. Amen.


Si culpa est in eo quam sit purgare necesse,
Purget, et aeternum purgato det Deus esse.



EPISTOLA VII. GAUFRIDI AD JOANNEM ABBATEM. Conqueritur de brevitate epistolae; indicat bibliothecam Cadomi, si velit, emendam, et significat obitum sui cellerarii.
[Col. 0835D]

Venerabili abbati suo J. G. vestrae sanctitatis servus, salutem eam quae vera est.

Dilectionis vestrae scripta suscepi, quae cordi meo amoris melle condita sapuerunt. Legi avide, libenter relego, et placent saepius repetita. De hoc solum conqueror, quod ei qui vos multum diligit, quemque multum diligitis, tam pauca, tamque brevia direxistis. Raro ad nos loquimini, prolixiorem vellemus sermonem. Desideraremus a vobis audire quod mores nostros instrueret, quod taedium nostrae peregrinationis relevaret, quod nos ad amorem patriae coelestis accenderet. Notum autem vobis facio quod bibliothecam optimam, de qua jampridem [Col. 0836A] scripsi vobis, adhuc, si volueritis, apud Cadomum invenire poteritis: quam fortassis inarrassemus, sed in litteris vestris nihil inde nobis mandastis. Major cellerarius noster, qui erexit muros nostros, et aedificavit domos nostras: vir magni nominis et multae probitatis, hominem exuit. Eapropter supplicamus paternitati vestrae, ut pro eo una cum fratribus, maxime intra sacrarum solemnia preces fundatis ad Dominum. Singulariter namque, ut beatus Gregorius ait, ad absolutionem nostram ablata cum lacrymis et benignitate mentis sacri altaris * hostia suffragatur. Commendate me orationibus sanctis conventus Bageziensis. Salutate eum prius ex me servo omnium, si dignum judicatis. Propitius sit mihi Deus, ut non amoveat orationem [Col. 0836B] vestram et misericordiam suam a me; sed actus meos clementer corrigat, vitam emendet, mores componat, et me una vobiscum ad coelestis paradisi haereditatem perducat. Amen. Gaudete in Domino semper.


Huic sine nocte diem, vitam sine morte, quietem
   Det sine fine, quies, vita, diesque Deus.
* Hostia pro justis, laus est pro justificandis,
   Cautio pro reliquis, causam agit alterius.



EPISTOLA VIII. AD RIC. PRESBYTERUM. Varia dat ei monita.

Venerabili amico suo et compresbytero Ric. frater G. salutem quam sibi.

Relatum est nobis quod contubernium, ut credimus, [Col. 0836C] habens Dei, ab episcopi contubernio recessistis. Graves vobis erant superbientium mores ministrorum, quo gravi reprehensionis cauterio inurere solebatis. Legeratis enim: Qui arguunt, laudabuntur, et super ipsos veniet benedictio (Prov. XXIV). Et illud: Offendere hominem propter Deum, lucrari est gratiam Dei. Legimus beatum Hieronymum ex Romana urbe a quibusdam clericis et monachis, quorum vitia reprehenderat, fuisse depulsum. Hujusmodi causa, ut nostis, sacer Baptista capite plexus est, multique sancti multa gravia perpessi sunt. Verba quippe sapientium quasi stimuli et quasi clavi in altum defixi. Nesciunt enim vitia palpare, sed pungere. Quibusdam autem verba justorum pungitiva tantum sunt, non sanativa; aliis [Col. 0836D] vero pungitiva sunt simul et sanativa; et sicut boni meliores, ita et mali ex correctione pejores fiunt. Verum haec hactenus. Caeterum quod mandastis nobis, ut vobis scriberemus quid agere deberetis. Laudamus ut si vobis cordi est, ut iterum cum episcopo sitis. Per decanum Lexoviensem, sive per alias personas quas ad hoc nostis idoneas, illum conveniatis, et gratiora et devotiora illi vos exhibituros obsequia spondeatis. Quod si non de hoc, sed de salute animae vestrae consilium quaeritis, Dominicis verbis vobis breviter respondebo: Praecepta nostis, habetis doctrinam sanctorum Patrum, habetis Moysem et prophetas, audite illos. Nostis etiam consilium dicentis: Si vis perfectus [Col. 0837A] esse, vade, vende omnia quae habes, et da pauperibus, et habetis thesaurum in coelo (Matth. XIX). Sed si haec adhuc percipere non potestis, vestris licite utimini. Potestis in saeculo esse, et non saeculariter vivere; habete libertatem, sed videte utrum habere possitis felicitatis aeternitatem. In hoc mari * magno et spatioso Spiritus sancti aura vos provehat, et ad portum optati littoris prosequatur. Gaudete in Domino semper.


Sit levis ventus, placidum mare, lucidus aer,
   Solers nauta, tenax anchora, firma ratis.



EPISTOLA IX. AD G. EPISCOPI WIGORNIENSIS CAPELLANUM. Hortatur ad mundi contemptum.

Venerabili amico suo G. domini Wigorniensis capellano, [Col. 0837B] G. S. Barbarae dictus subprior valere in Domino semper.

Gratias ago benignitati vestrae, quia, sicut scribitis, arctiori vinculo charitatis ad diligendum me plus solito mens vestra excitata est. Recaluit et meus animus erga vos, fotus vestrae visceribus charitatis, et nunc quod placuit scribere obviis manibus suscepi, legi avide, libenter relego, et placet saepius repetitum. Gratanter etiam vestrum amplector promissum; posuistis enim in fine litterarum vestrarum, cum aliquis vestrorum ad nos iterum venerit, si nobis tempus vacuum fuerit, benignitati vestrae nobis in Domino dilectae prolixius scribere, in fine schedulae religiosi cujusdam verbis utens. [Col. 0837C] Hortari vos in charitate praesumo, ne casuri gloria mundi, quasi stantem aspiciatis, et vere stantem amittatis; ne vestra plus vobis diligatis, et sic vos et vestra perdatis; ne blandiens praesens prosperitas sui vobis finem abscondat, et adversitas sine fine succedat; ne laetitia temporalis luctum vobis aeternum, et operiat quem parit, et pariat quem operit; ne mors longe esse putetur, et (quod absit!) praeoccupet improvidum, juxta illud: Cum dixerint, pax et securitas, tunc repentinus superveniet interitus et non effugient (I Thess. V). Det autem Deus vobis, ut post tempora feliciter dilatata, percipiatis gaudia sempiterna.



EPISTOLA X. AD GAUFRIDUM AMICUM SUUM. Significat pacem factam inter Angliae regem et ejus filium.
[Col. 0837D]

Dilecto suo G. frater G. exitus delectabiles matutini et vesperae.

Editis jam litteris quas dilectioni vestrae destinare proposueram, quia nuntium vestrum festinantius transfretare credebam, ecce subito regionibus nostris lux nova oriri visa est, divinaque clementia pectoribus moestis clarissimum lumen infudit. Nam concordia facta inter regem et filios ejus, pax peregrinata diu hilari vultu nostris se intulit sedibus. Ad natale solum vestri redeunt, illud nobile castrum nativitatis vestrae reaedificatur, et in eo passim nova tecta consurgunt. Gratias justo et misericordi Creatori, qui vulnerat et medetur; percutit, [Col. 0838A] et manus ejus sanat. Huic vos summopere placere curetis, ut post grandia hujus magni et spatiosi maris pericula, mereamini tutissimum coelorum intrare portum.



EPISTOLA XI. AD FRATREM GENIBUS DEBILEM, ET IN QUIBUSDAM A SE DISSENTIENTEM. Solatur eum et exhortatur ad patientiam.

Si qua consolatio in Christi, si quod solatium charitatis, si qua societas spiritus, si qua viscera miserationis, imple gaudium nostrum, ut idem sapias, eamdem charitatem habeas, unanimis idipsum sentias. Et quidem sagittae Domini in te sunt, et manus illius aggravata est super te; sed si pacatum reddideris habitaculum tuum, et oleum in vase [Col. 0838B] tuo recondideris, et omne sacrificium tuum sale condieris, qui vulneravit, ipse medebitur, qui percussit, ipse curabit te, aut certe ipsa detrimenta membrorum tibi fient augmenta virtutum. Libenter cum Paulo gloriaberis in infirmitatibus tuis, ut inhabitet in te virtus Christi. Dubitabis quid magis expediat, sanari, an infirmari. Infirmitas haec non est ad mortem, nisi (quod absit!) curvare velis genua ante Baal. Reditum tuum speramus quam celerem. Revertere ad nos indubitanter; revertere similis factus capreae hinnuloque cervorum super montes aromatum. Genua debilia roborentur, salias in montibus, transilias colles. Sufficiat tibi quod tandiu in illa Babylone conversatus es, et purpuratae meretricis fuisti colonus. Nolumus civem nostrum [Col. 0838C] tandiu intra ipsius Babyloniae fines concludi, sed cum Abraham de terra Chaldaeorum, cum Lot de Sodomis, cum Israel egredi de Aegypto, ut ad reaedificandos novae Jerusalem muros, quos Nabuzardan atque universus Chaldaeorum exercitus crebris ictibus feriens ad solum usque destruere se posse sperabat. Esdram se nobis exhibeat, et Neemiam coadjutorem videlicet et consolatorem. Valeas in Domino et convalescas.

    Est aliquando bono bene ne gravibus superetur.
    Est male quo maculas lavet, adversisque pietur.
    Est aliquando malo bene quo gravius feriatur.
    Est male quo redeat vel ut hic utroque jam patiatur.





EPISTOLA XII. AD BARTHOLOMAEUM. Docet qua ratione ambulandam sit in via Domini.
[Col. 0838D]

Domino BARTHOLOMAEO, frater G. sanctae Barbarae dictus subprior, salutem et boni propositi perseverantiam.

Audivimus, et gavisi sumus de conversione et conversatione vestra, et oramus ut gaudium nostrum sit plenum de provectu et perseverantia vestra. Recalescatis igitur igne Dei, et convalescatis de infirmitate. Refloreatis in novitate sancta. Spiritus sanctus adsit cordi vestro subtiliter operans, salubriter mutans, qui sua gratia de malis bonos, de bonis efficit meliores. Fateor, bene fecistis nobis, nec ingrati sumus. Quandiu conversati sumus in terra vestra, unde et ardentius habere concivem vos [Col. 0839A] desideramus in patria nostra. Coepistis ingredi viam quae ducit ad vitam illam, videte ne declinetis ad dextram, sive ad sinistram; arcta quidem et angusta, sed processu temporis dilatato corde, inenarrabili dilectionis dulcedine, curritur, sicque quodam modo lata videtur: arcta in ingressu, lata in processu. Per ipsam autem non ambulant, nisi expediti. Tria vero, sicut ante nos dictum est, sunt impedimenta itineris hujus: tumor scilicet superbiae, pondus avaritiae, mollities luxuriae. Quibus econtra tres, humilitatis, patientiae et paupertatis gradus opponuntur. Nos itaque paupertas expeditos, humilitas modicos, patientia reddat robustos; sicque cantabimus in viis Domini: Quam magna est [Col. 0839B] gloria Domini! (Psal. CXXXVII.) Non appareat in nobis ultra vacua crux Christi, quemadmodum in multis filiis diffidentiae, qui tardantes converti de die in diem, improvisa morte subtracti, in puncto descendunt ad inferos. Vilescat gloria praesens. Sapientia mundi, quae in vobis, quantum ad saeculum plurimum viguit stultitia judicetur. Charorum et parentum renuntietur affectibus, non acquiescatur carni et sanguini; favores et honores, et dignitates reputentur ut stercora, ut Christus lucrifiat. Haec est via, ambulate in ea. Quae super terram sunt sapuistis, a modo quae sursum sunt sapite. Olim nobis dicere solebatis: Deus det vobis meliorem sensum. Et ego vobis dico: Augeat Deus in vobis optimum sensum, videlicet ut sentiatis de Domino [Col. 0839C] in bonitate, et in simplicitate cordis quaeratis illum. Istis paucissimis, quae de Patrum fontibus hausi, in charitate exhortari praesumpsi dilectionem vestram, quia pure et simpliciter vos diligo. Sed ecce inter dictandum, ad memoriam forte rediit quod intersero. Magister W. cognomento Tuobe (bene, ut arbitror, de illo audistis loqui, quia splendor operis, et odor opinionis in ejus gloria convenientes, illum notissimum reddiderunt), non longe a nostra domo mansit; ad quem cum aliquis venisset, dicens se velle saeculo renuntiare, et jugum religionis subire: Bene, aiebat, docebo te brevibus verbis omnem ordinem tuum: Non audias, non videas, asini morem habeas, hez huc, hez illuc, comede praebendam tuam; ita cantare poteris: Ut jumentum factus [Col. 0839D] sum apud te (Psal. LXXII). Intelligitis quae dicuntur; dedit enim vobis Deus intellectum. Non refrigescat amor vester erga locum Baugezeii, sed diligite illum, sicut semper facere solebatis. Amodo affectum a vobis quaerimus, non censum. Cum illuc perrexeritis, quaeso ut fratres quos ibi reliqui, et exhortari et consolari curetis. Vellem, si fieri posset, ut veniretis ad nos, et aliquantulum temporis faceretis apud nos: multa audiretis, multa videretis, quibus proficeretis. Valete, domnumque abbatem, et caeteros fratres nostros, si dignum ducitis, vice nostra salutate. Fervor * coelestis desiderii, in vestra [Col. 0840A] mente quotidie ardentius excrescat, operaque vestra sale devotionis et dulcedine spiritualis gratiae condiantur. Amen. Iterum valete.


Gaudebas dapibus, gaudebas divite mensa;
   Nunc tenuem victum sobria coena dabit.
Terram contemnas, qui coelum quaeris habere,
   Si mansura voles, hic fugitiva fuge.
** Non dabitur segni coelestis gloria regni,
Non dabitur lento, sed forti, sed violento.



EPISTOLA XIII. AD PETRUM AMICUM SUUM. Hortatur ad assiduam Scripturae sacrae lectionem.

PETRO [(3) 1Kb] suo G.

Opportunitate reperta meritis vestris reddens salutis obsequium, hortor ut divinae Scripturae non [Col. 0840B] minorem quam soletis curam impendatis. Ut enim beati Augustini verbis utar, sincera et solida res est, nec fucatis eloquiis ambit ad animum, nec ullo linguae tectorio aliquid inane et pendulum crepitat. Multum movet non verborum, sed rerum avidum, et multum factura securum. In ea et prava corriguntur, et parva nutriuntur, et magna exercentur ingenia. Si autem gratum fuerit, ut iterum vobis scribam, scribite ut rescribam. Sed fortasse dicitis: Nolo intuitum tuum defendat arida paginae facies et litterarum color exsanguis. Nolo, inquam, inter victrices hederam tibi serpere lauros. Ad quod respondemus: »Non petimus nos aut lascivire cum Sidonio, aut venare cum Hortensio, aut involvere [Col. 0840C] cum Martiano. Sunt qui eloquentiam eloquenter dissimulant, tantumque orationi venustatis accumulant, quanto se id agere negant. Nihil horum nobiscum ludere libeat, dum hoc devotioni vestrae sufficiat, ut simplici tantum littera festivitate discurrat. Valete et vestris me precibus Domino commendate. Hae sunt enim salutares victimae, vota placabilia, holocausta medullata, pinguia sacrificia, aromata redolentia, quae offeratis super altare aureum quod est ante oculos Domini.


Vitis ut arboribus decor est, ut vitibus uvae,
Ut gregibus taurus, segetes ut pinguibus arvis,
Tu decus omne tuis.



EPISTOLA XIV AD WIGORNIENSIS EPISCOPI CAPELLANUM. De familiari scriptione epistolarum et mundi contemptu.
[Col. 0840D]

Dilecto dilectori suo [(4) 1Kb] G. domini Wigorniensis capellano frater G. cognomento de Britolio salutem eam quae vera est.

Sicut Innocentius papa scribit, in familiaribus scriptis dilectio vera consistit. Bene igitur facitis dum familiaria nobis scripta dirigitis, dum apostolicae confabulationis munus impenditis, dum absentiam corporum spiritu labiorum vestrorum consolari curatis. Est autem epistolare officium, ut beatus ait Hieronymus, de familiari, aut de quotidiana [Col. 0841A] conversatione aliquid scribere, et quodammodo absentes inter se praesentes fieri, dum mutuo quid aut velint, aut gestum sit nuntiant, licet interdum confabulationis tale convivium doctrinae quoque sale condiatur. Hoc litteras vestras sale condistis, dum temporalia omnia quam contemnenda sint descripsistis. More namque fluentis aquae currunt mortalia quaeque, nec aliquid stabile potest esse sub sole. Eapropter felices qui despiciunt felicia mundi, et quibus est voti summe placere Deo. Verba sunt beati Gregorii. Ecce mundus qui diligitur fugit; cur ergo amatur quod relinquitur, cur negligitur quo pervenitur. Fugientem sequimur, labenti inhaeremus, dumque labentem retinere non possumus, cum ipso labimur cui inhaeremus. Et ego [Col. 0841B] vobis dico, unum e duobus fiet aut ipsum relinquamus, et cum eo non cademus; aut illum tenebimus et cum illo cademus. Valete et ut semper valeatis semperque maneatis, de valle vitiorum ad montes virtutum conscendite.


Vitae praesentis sic comparo gaudia ventis:
Cum neutrum duret, nemo comprehendere duret.



EPISTOLA XV. AD PETRUM DE BUXERIA.

Domino PETRO cognomine de Buxeria, suus G, salutem et dilectionis plenitudinem.

Desiderio desideravi videre faciem vestram et ore ad os loqui, sed huic desiderio nostro invident distincta tot spatiis in quibus habitamus loca. Licet [Col. 0841C] vero absentem, licet tam procul manentem, tamen quasi dulciter deosculor, et sincerae dilectionis brachiis astringo. Jungitur * spiritus meus spiritui vestro; refecistis enim viscera mea in Christo refundendo in me de bono thesauro cordis vestri, verba salubria, verba viva et efficacia, quae sensui meo amoris melle condita sapuerunt. Sicut enim fragile vasculum alieno nuper imbutum aceto, eumdem saporem infundit de se gustanti; sic nimirum vas Spiritus sancti, vas ad omne opus bonum paratum, vas verbum vitae continens ad gloriam, de se gustantibus dulcissimum atque gratissimum saporem refundit. Sed quid amplius dicam? Festinat nuntius pro cujus causa paternitati vestrae obnixe supplico. Festinat, inquam, unde et [Col. 0841D] ei quem multum diligo parum loquor. Verbis igitur finem impono, dilectioni finem minime positurus. Rogo autem ut pro mei cordis infirmitate enixius oretis, quatenus omnipotens Deus mentem meam a malis omnibus pro vestra intercessione defendat, et me citius de praesentis vitae procellis ad aeternae quietis littora perducat. Amen. Det et vobis ipse quod et hodie cedat ad gloriam, et cras respondeat ad coronam. Valete, dimidium animae meae.


* Quos ligat aequus amor, quos mentis identidat ardor,
Non pro diversa sunt regione duo.



EPISTOLA XVI. JOANNIS ABBATIS BUGEZEI AD GAUFRIDUM. Causatur quod diu non scripserit Gaufridus, petitque exhortatorias ab eo epistolas.
[Col. 0842A]

Dilecto in Christo G. venerabili sanctae Barbarae subpriori, frater J. suae familiae quae in Christo servit in Baugezeio inutilis servus, in omne bonum.

Miramur utrum erga vos oblivione deperivimus, an erga vos iterum vester obduruit affectus, ut ex multo jam tempore nullam nobis epistolam direxeritis, nullam vestri memoriam ad nos transmiseritis. Saecularis quidem est sententia *, semper omnia complacent nova. Verum erga quem ad supernam sapientiam scimus evolasse, carnale etiam proverbium credimus evanuisse. Sed forte causamini [Col. 0842B] quod, salva pace vestra, pro divortio accipimus, ut quia vobis scribere distulimus, vos a scribendo nobis retardaretis, ut videlicet quia cisterna nostra arescit, vos ** torrentem vestrum ab irrigatione hortulorum nostrorum retineatis, cum dictum sit a Sapiente: Deriventur fontes tui foras et in plateis aquas divide (Prov. V). Tunc enim eas habebitis solus, si ex eis vobiscum non communicaverit amicus. Unde et egregie de illis duobus amicis prolata est sententia, unam animam fuisse in duo corpora. Non enim dividere possunt diversae formae corporum, quos par unit consensus animorum. Ego vero quis sum qui vobis scribam, qui vos, ut scribitis, consoler et instruam? Quantalibet enim doctrina, ut ait Gregorius, mens fulgeat, quantalibet [Col. 0842C] eloquentia lingua polleat, summa tamen imperitia est velle docere meliorem. Vos enim, ut verbis beati Pauli utar, scitis humiliari et exaltari, scitis et abundare et penuriam pati ubique et in omnibus, gratia docente, instructus estis. Verum erga me non sic agitur. Sed si mei curam non geritis, timendum mihi est a pusillanimitate spiritus et tempestate, et nisi orationum vestrarum manus imposueritis succumbendum mihi est sub onere sub quo positus in hujus malitia temporis et regionis. Valete, et vestri memoris in Domino memor estote. Salutat vos domnus abbas de Oratorio [(5) 1Kb] et caeteri fratres. Salutat domnus Petrus Mangot, quem volumus ut per litteras confortetis in Domino, et inter caetera [Col. 0842D] de bibliotheca emenda submoneatis.


* Quamvis laetari soleant novitate moderni,
Nil tamen est novitas utilitate carens.
** Ardenti studio sacra perlege dogmata, si vis
Dulcis aquae saliente sitim restinguere rivo.





EPISTOLA XVII. GAUFRIDI AD JOANNEM. Superiori epistolae respondet.

Venerabili abbati suo J., frater G., salutem et dilectionis plenitudinem.

Mature, sicut ante nos dictum est, labitur ab animo, qui diurno non subjacet oculo. At juxta [Col. 0843A] illud tritum vulgi proverbium, qui bene diligit tarde obliviscitur. Ego autem qua ratione oblivisci possum quos semper interioris hominis intueri delector aspectu. Quomodo itaque erga me deperire potestis, quos unico sincerae dilectionis amplector affectu? Quae est enim fiducia nostra, aut quae spes gloriae? Nonne vos ante Deum? Meus ergo circa Baugezeii locum Christo propitio nunquam obdurescet affectus, pro cujus promotione, videlicet ut in coenobium proveheretur saepius adii regem Anglorum; quodque, ut minus sapiens dico, crebris ac devotis precibus a rege petii Anglorum. Et licet a quibusdam minus recte sapientibus, et in hoc negotio sua magis quam quae Jesu Christi quaerentibus, hoc factum displicuerit, et quaedam inde [Col. 0843B] gravia auribus meis intulerint, in hoc tamen gaudeo, sed et gaudebo, Confido enim quia id mihi proveniet ad salutem per vestram orationem et multorum ibidem commorantium gratam Deo conversationem. Caeterum causam quare vobis rarius scripserim rescriptorum vestrorum et commeantium raritas fecit. Vos plane cum hauriatis aquas de fontibus Salvatoris, cum de ventre vestro fluant aquae vivae, cum sit in vobis fons aquae salientis in vitam aeternam; tamen conquerimini, quod, cisterna vestra arescente, non habeatis quod nobis propinare possitis; sed non dubito quin adsit posse, si non desit velle. Utinam sic possemus sicut vos posse sentimus. Porro verecundiam nobis ingeritis [Col. 0843C] dum dicitis: Quis ego sum qui vobis scribam, qui vos consoler et instruam? Et illud insuper Gregorianum inducitis, summam imperitiam esse docere velle meliorem. Sed quod non est ita ut dicitur, videlicet ut vobis sim melior, sit ita quod dicitur, ne is qui non solet mentiatur. Quanquam etsi vobis in aliquo melior essem, non ideo consolationis et admonitionis vestrae expers esse deberem. Hoc enim infert beatus Gregorius, non quod aliquando monere debeant [leg. non debeant] meliores, sed ut protervorum tumidam reprimat voluntatem; sed audaciam, sed temeritatem, sed elati cordis praesumptionem. Nam quod deterior quandoque monere debeat meliorem, ipse in Moralibus scribit: Cum quaedam facta meliorum, ait, deterioribus displicent, [Col. 0843D] nequaquam quod mentem movet reticendum est, sed cum magna humilitate proferendum, quatenus intentio pie proferentis, eo vere servet formam rectitudinis, quo per viam gradiatur humilitatis. Dat Jethro * consilium Moysi de potestatibus ordinandis, nec est praesumptio elati, sed obsequium non ingrati. Domnus Petrus: Subjugale, inquit, mutum hominis voce loquens prohibuit prophetae insipientiam. Philosophus: Non qui dicat, inquit, sed quid dicatur attende. In proverbio dicitur:

Quod tu non nosti, novit fortassis asellus
Non igitur occasionem quaeratis ne nobis rescribatis, sed de copioso thesauro vestro interdum nobis aliquid [Col. 0844A] refundatis **. Quod si feceritis, et ego licet cisterna mea arescente, parum quid quod vobis propinem centonizare saltem et compilare conabor. Rex post aurea pocula de vase ligneo vel vel testeo bibit. Verum haec hactenus. Deprecor autem suppliciter dignationem vestram, quatenus fratres nostros filios vestros quos ego diligo in veritate vice nostra salutetis. Novo coenobio nostro novi martyris [(6) 1Kb] nostri pignora misimus, hisque aliquid majus sicut videre poteritis addidimus. Vivat in aeternum et floreat ante Dominum sanctitas vestra.


* Felices undae quibus interiora lavantur,
   Et mentis facies clarior efficitur.
** In terris duo sunt quae nil abscondita prosunt:
Fossus humo census, clausus sub pectore sensus.



EPISTOLA XVIII. AD PETRUM MANGOT. Gratulatur ei de concessa sibi facultate construendi coenobii agitque de necessitate comparandae in eo bibliothecae.
[Col. 0844B]

Charo suo et amico Petro [(7) 1Kb] Mangot, frater G. salutem, et incepti operis perseverantiam.

Implevit Deus desiderium vestrum, habetis quod tam ardenter quaesistis, a nobis plane, a rege per nos, a capitulo Cisterciensi per litteras regis, caeterosque coadjutores, quod voluistis impetrastis. Difficillima quidem primo videbantur haec, et propter obvios casus pene desperatione decidimus; sed ipse Deus clementi nos oculo respiciens, in manu forti ante faciem nostram omnia complanavit. Opus [Col. 0844C] igitur devota prius mente conceptum, devote inceptum, devotius peragite, et quae huic sunt necessaria sollicite providete. De vivis et electis lapidibus templum Domino fabricate, qui recipiant vos in aeterna tabernacula. Gratias ago ipsi gratiae Dei, qui operatur in vobis, qui eidem gratiae cooperamini; gratia quippe Dei, quae bonam voluntatem operata est in vobis sine vobis, modo operatur per vos. Gaudete igitur, quia vobis quasi instrumento utitur ad opus bonum, qui vobis non usus est ad eamdem in vobis bene operandi affectum. Proinde modis omnibus vobis agendum est, ne incuria vestra tanti opificis creatura in vobis decrescat, ne supernae gratiae incrementum felicis propositi damnosa poenitudo praepediat, ne diffidentia per angelos [Col. 0844D] malos immissa quaesitum tot laboribus finem consummationis eludat. Turris si propugnaculis careat, tam facile invaditur, quam difficile defenditur, propter imperfectionem suam, nec defensioni idonea, nec invasioni invia judicatur. Quod si etiam armamentarium, unde ad expugnationem hostium suo tempore arma proferuntur, non habeat, viribus pariter et armis deficit in se ipsa. Opus igitur vestrum tantopere tantaque fidei * vivacitate inceptum, quasi quaedam munitio est contra diabolum. Ibi vestra devotione congregata vestro sumptu subsistit Christi militia, die noctuque contra spirituales nequitias armis justitiae assueta. [Col. 0845A] Vos vero cum sitis procurator et minister hujus militiae, oportet vos ministrare arma pugnantibus, gratum Deo et angelis ejus spectaculum in virtutis defensione praestantibus; ipsi quippe agunt causam vestram, quorum instruitis militiam. Claustrum sine armario [(8) 1Kb] , quasi castrum sine armamentario. Ipsum armarium nostrum est armamentarium. Inde ad impugnandos hostes proferimus divinae legis sententias, quasi sagittas acutas. Inde assumimus loricam justitiae, salutis galeam, scutum fidei, gladium spiritus, quod est verbum Dei. Agite ergo, ne in vestrae munitionis armamentario desit ipsius munitionis summa munitio. Munitio ista est sacrae bibliothecae [(9) 1Kb] eruditio, in qua est vitae et morum laudabilis institutio. Ibi invenit omnis sexus, [Col. 0845B] omnis aetas, quod suae utilitati proficiat. Ibi spiritualis infantia invenit unde nutriatur, juventus unde roboretur, senectus unde sustentetur. Beata manus quae omnibus ministrat unde omnibus salus proveniat. Si ergo praefatae militiae arma ministraveritis, nihil restat, nisi ut ei dicatis: Apprehende arma et scutum, et exsurge in adjutorium mihi. Vale; et ut ipsa, sine qua nullum decet esse coenobium, bibliotheca ** comparetur operam date.


* Petrus vocaris, firmus esto,
In Christo petra fidet fundamine jacto,
   Spe paries surgit, culmina complet amor.
Vivit agendo fides, ubi non est actus amoris,
   Gignit abortivam spem moribunda fides.
** Quamvis multorum multi placeant tibi libri,
   Hanc habeas, sapias, sufficit ipsa tibi.



EPISTOLA XIX. AD MAGISTRUM R. Gratulatur ei de suo in Ordinem ingressu, docetque qualis in eo esse debeat.
[Col. 0845C]

Venerabili magistro domno R., G. [(10) 1Kb] , providere Dominum in conspectu suo semper.

Veniens ad nos quidam frater de castellis, auditui meo dedit gaudium et laetitiam; interrogatus enim a nobis utrum vos cognosceret, respondit se vos optime nosse, et apud vos aliquantis diebus commoratum fuisse. Intimavit etiam nobis ordinem vos cum vestris nuper accepisse. Et quidem ante ordinem susceptum, juxta modulum vestrum ordinate vixistis, sed amodo multo ardentius, gratia [Col. 0845D] Dei largiente. Regulis Patrum, et praecipue beati Augustini operam dabitis. Est autem ordo, ut ipse doctor definit, parium et disparium rerum sua cuique loca tribuens dispositio. Est plane ordo, ut

Singula quaeque locum teneant sortita decenter.
Maxime autem ad clericorum regularium ordinem spectat, ut studeant nihil proprium habere, inviolati cordis et corporis integritatem sollicite servare, majorum praeceptis humiliter obedire. Ad ipsum, [Col. 0846A] inquam, ordinem spectat, ut sit in oculis simplicitas, in auribus obedientia, in gustu et odoratu temperantia, in manibus munditia, in corde humilitas, in incessu gravitas. Ad ipsum autem ordinis * magistrum pertinet, ut cujusdam sapientis verbis utar:

Cum quem corripiet verbis, vel verbere virgae
   Non tamen excedat lingua manusve modum.
Oportet etiam ut,
Si quis eum laedit, laedentem laedere volens,
   Compatiendo magis, quam patiendo ferat.
Sobrietas in eo vigeat, morumque venustas,
   Cum lacrymis pietas, cum pietate vigor.
Consilii gravitas, custodia cordis et oris,
   Gratia doctrinae, zelus, amorque gregis.
Sollicitudo domus, rerum provisio certa,
   Major honestatis cura minorque rei.

[Col. 0846B] Sic quippe debet ordinare domum suam, ut charitas semper appareat ante januam, circa altare munditia, in capitulo disciplina. Convenistis, ut unanimes habitetis in domo, ut idem sit victus, non impar cultus, idem locus epuli, idem somni, idem disciplinae, idem orationis; conventus enim dicitur quasi a via; convenistis enim tanquam socii in via, ut ex jucunditate societatis minor sit labor itineris. State ergo in viis vestris, tenete sancti ordinis propositum, ut tandem mereamini ad sanctorum pervenire consortium. Donet Deus ut congregatio vestra sit malignis spiritibus terribilis, ut castrorum acies ordinata. Orate pro nobis; haec quae vobis scripsimus, non praesumptioni deputentur, sed charitati. Valete.


[Col. 0846C] * Non odio, non sit pretio, non sit prece caecus,
Justitiae rigor et fidei vigor omnibus aequus.



EPISTOLA XX. AD W. QUONDAM PRIOREM SANCTI STEPHANI CADOMENSIS. De contemplatione.

Dilecto suo W. quondam priori S. Stephani de Cadomo [(11) 1Kb] , oculos semper habere ad Dominum.

Ut nos beatus hortatur Gregorius, non terrena dona, non falsas divitias, non fugitivos honores a Domino, sed lucem quaeramus; nec lucem quae loco clauditur, quae tempore finitur, quae noctium interruptione variatur, quae a nobis communiter cum pecoribus cernitur, si lucem quaeramus, quam videre cum solis angelis possimus, quam non initium [Col. 0846D] inchoat, non finis angustat. Illius internae et aeternae lucis, tam amabilis et tam admirabilis est pulchritudo, ut si quis eam serena cordis acie contempletur, eidem mox cohaerendo conformetur. Si vobis deest oculus carnis, non tamen deest oculus rationis, sed nec oculus contemplationis. Oculo carnis vidistis mundum, et ea quae in mundo sunt; oculo rationis videtis animum, et ea quae in animo sunt; oculo contemplationis videtis Deum, [Col. 0847A] et ea quae in Deo sunt. Est autem contemplatio perspicax et liber animi contuitus, ad res perspiciendas usquequaque diffusus; vel contemplatio est verus certusque intuitus animi de quacunque re; vel apprehensio veri non dubia; vel certa ita: Contemplatio est erga invisibilia salubriter afficiens animum mentis illuminatio. Duo autem sunt, ut nostis, bonae contemplationis excessus; in intellectu unus, alter in affectu; unus in lumine, alter in fervore; unus in agnitione, alter in devotione. His vigebat Didymus ille videns, de quo Hieronymus sacris ab eo litteris eruditus: Dydimus, inquit, meus habens oculos sponsae de Cantico canticorum, et illos oculos quos Jesus in albescentes segetes praecepit levari, sublimius quiddam intuetur. Hunc [Col. 0847B] beatus Antonius, cum Alexandriam venisset, magnificis consolatus est verbis. Nihil, inquit, te offendat, o Didyme, quod carnalibus oculis videris orbatus; desunt enim tibi oculi quos habent mures, et ranae, et lacertae; sed laetare quod habes * oculos, quos angeli habent, cum quibus videtur Deus, et per quos magnum tibi scientiae lumen accenditur. Metuendae sunt, inquit Augustinus, tenebrae, non oculorum, sed morum; et si oculorum, non exteriorum, sed internorum, quibus discernitur non album et nigrum, sed justum et injustum. Et quidem super vos diem claritatis splendor effulsit; ad illas namque quas sol justitiae proximus respicit terras, maturis virtutum fructibus redundantes, velut turtur castissimus advolastis. Non ergo ultra timemus [Col. 0847C] de vobis ne transeatis de luce ad tenebras, de lecto quietis ad volutabrum luti, de paradiso voluptatis ad agrum Damascenum, ubi periit Abel justus. Paucis ad vos loquens, ut informis cornicula alienis me coloribus adornavi; non tamen timeo, ne eum forte suas repetitum venerit olim grex avium plumas, moveam cornicula risum furtivis nudata coloribus. Gratia et pax vobis multiplicetur. Amen.


* Implens officium, reprimensque prioris honorem,
   Sic vita sicut tempore primus eras.
* Mens, facies, oculus, pura, serena, pudicus,
   Dextera, lingua, pedes, larga, modesta graves.





EPISTOLA XXI. JOANNIS ABBATIS BAUGEZEIENSIS AD GAUFRIDUM. Rogat Gaufridum ut sibi retineat bibliothecam.
[Col. 0847D]

Dilecto in Christo G. venerabili sanctae Barbarae subpriori, J. minister fratrum de Baugezeio, semper in Christo vivere.

Visis optatis litteris dilectionis * vestrae, quasi de gravi somno evigilans in illa patriarchae Jacob verba prorupi: Sufficit mihi, veniam, et videbo eum antequam moriar (Gen. XLV). Credite enim mihi, in gravem cordis et spiritus anxietatem incideram, metuens ne quia post longum tempus, nec etiam post missas litteras aliquid de vobis audieram, mors quae nemini parcit, dilectam a carne separasset animam; festinassemque vos videre, nisi instantia temporis ad capitulum Cisterciense iter [Col. 0848A] cogeret accelerare. Illuc quoque eundo, per vos transitum haberem; sed timui, ne dum progredi ulterius festino, vos videre, vos colloqui (quod ardenter desidero) sufficienter non potuissem. Nunc igitur rogamus vos, quatenus bibliothecam illam, si tam bona est, imo quia tam bona est, ut scribitis, retineatis, ne alteri vendetur, quia in reditu capituli per vos veniemus, et eam cum consilio vestro, si Deo placet, comparabimus.


* Quis sit verus amor, quid verbis picta simultas,
   Verba notant, vultus indicat, acta probant.



EPISTOLA XXII. GAUFRIDI AD JOANNEM. Petit ut ejus precibus felicem sibi a Deo obtineat mortem.

[Col. 0848B] Venerabili abbati suo J., suus omnino G., salutem, non tam in via, quam in patria.

Sicut me adhuc in carne vivere destinatis ad vos litteris nostris cognoscitis. Sic nimirum, Deo volente, velocem tabernaculi mei depositionem destinandis ad vos litteris cognoscetis. In fratrum namque charitate confido, quod post celebratas exsequias profecturus ad vos nuntius, non multas protrahet moras. Quantumcunque ergo vobis scribere differamus, hanc enim, ut nostris, dilationem commeantium raritas facit, de excessu nostro omnis tollatur suspicio. Illud praecipue, ac tota mentis devotione sanctitatis vestrae pedibus provolutus exposco, ut cum praescriptus ad vos venerit nuntius, id agere satagatis pro me, quod studio pietatis [Col. 0848C] dictante fraternae flagitabunt litterae. Orate Salvatorem, qui non vult mortem peccatoris, ut interim mihi virtutem largiri dignetur, qua sic eum valeam sequi, ut possim assequi; sic videlicet sequar ad meritum, ut assequar ad praemium. Viam plane qua illum sequi debeamus ostendit, vivendo innocentiae, moriendo patientiae, praebens exemplum. Hanc si teneo, ipse mihi vivere Christus est, et mori lucrum. Quantum lucrum, quamque pretiosum, pretiosa in conspectu Domini morte defungi, in diebus paucis tempora multa complere, plenumque dierum decedere! Plenus autem dierum, ut quidam sanctus ait *, moritur, qui in tempore transeunte, id quod non tangit operatur. Felix decessus, [Col. 0848D] qui est ingressus vitae, praemiumque laboris! Laboro ** itaque, laboro venturus ad finem; scio enim quia si hic laborare noluero, veniam ad finem vitae, et non veniam ad finem laboris. Novi quod in terra locus est meritorum, in coelo praemiorum, nec de imis ad summa conscenditur, nisi causa salutis in medio comparetur. Novi quod divino judicio semper suus novissime rerum meritis respondet eventus. Quanta autem, ut beatus Cyprianus ait, est dignitas, quantaque sanctitas, exire hinc laetum, exire inter angustias et pressuras gloriosum! claudere in momento oculos quibus homines videbantur et mundus, et statim eosdem aperire, ut Deus videatur et Christus! Tanta facilitate migrandi, quanta velocitate repente terris subtraheris, [Col. 0849A] ut in regnis coelestibus reponaris. Haec oportet, inquit, mente et cogitationibus complecti, haec nocte et die meditari. Sed haec nos dixisse sufficiat. Vos vero gratam nobis consolationem impenditis, cum ad nos litteras vestras dirigitis, nec a nobis fit quod a quibusdam fieri solet, ut schedula cum perlecta fuerit, projiciatur, imo et a nobis avide custoditur, et studiose transcribitur. Gratulor id siquidem titulis accedere vestris, ut et apud nos maneat memoria nominis vestri, ut in ore nostro, quasi mel indulcetur ipsa vestri memoria, et ut musica in convivio vini, Dominus sic cum spiritu vestro. Amen. Detque vobis quod et hodie cedat ad gloriam, et cras respondeat ad coronam.


* Vivitur obsequio mortis, mors janua vitae est,
   [Col. 0849B] Sed quibus ad vitam vita paratur iter.
** Parvo perpetuam mereare labore quietem,
   Et fletu pensa gaudia longa brevi.



EPISTOLA XXIII. JOANNIS AD GAUFRIDUM. Superiori epistolae respondet.

Dilecto in Christo G, J. suus [(12) 1Kb] vicarius, debitam salutem.

Vere, ut scriptum est, fortis ut mors dilectio, dura velut infernus aemulatio (Cant. VIII). Ex quo enim mutuae dilectionis colligatione conglutinata est anima mea animae vestrae, tantam in me ignis inde succensus exercet violentiam, ut licet commotus, licet laesus, [Col. 0849C] a mente mea non possim excludere vestrae memoriae dulcedinem. Et qui ante promiseram, et pene sub juramento firmaveram, litteras vestras ulterius non suscipere, donec exhibitionem vestrae corporalis reciperem praesentiae, statim ut litterarum vestrarum bajulum vidi, bustulam arripiens, non solum avide legi et relegi, verum etiam a scribendo manum retinere non potui. Verbis ergo vestris quae in praesenti schedula reperio concinens, reverenter exhortor et exopto, quatenus viam * mandatorum Dei indefesso pede curratis, donec eum quem ab ineunte aetate sequi viriliter coepistis, feliciter assequi valeatis. Per amaritudines siquidem et labores praesentis vitae constat esse sequendum quem per easdem transiisse omnibus est manifestum. Sed [Col. 0849D] ollam propheticam indulcat commixta farinula, et austeritatem praesentium laborum temperat supernae dulcedinis memoria: Bonus es, Domine, ait propheta (Thren. III), animae quaerenti te, desideranti te. Si bonus quaerenti et desideranti, quanto magis invenienti et perfruenti! Si tam dulcis est memoria, qualis erit praesentia! Si mel et lac est sub lingua, quid erit super linguam! Nunc ergo, charissime, fruamur nobis invicem in Domino, donec veniat tempus, in quo fruemur in nobis ipso. Tripliciter enim, ut ait quidam sanctus, in aeterna beatitudine [Col. 0850A] fruemur Deo; videntes eum in creaturis, habentes eum in nobis ipsis: et quod his jucundius et beatius est, ipsam in semetipsa cognoscemus Trinitatem, et ejus gloriam sine ullo aenigmate mundo cordis oculo contemplantes. Haec enim erit vita aeterna, ut cognoscamus Patrem et Filium, et in utroque Spiritum sanctum. Haec est multitudo dulcedinis divinae quam abscondit timentibus se; haec est mensura bona et conferta, et coagitata, et supereffluens, quae dabitur in sinus nostros. Hic est cumulus felicitatis nostrae, supereminens gloria, supereffluens beatitudo, ad quam nos perducet, qui, licet in diverso habitu, in uno tamen spiritu nos vocavit.


Sed via virtutis dextrum petit ardua collem,
[Col. 0850B] Difficilemque aditum primo spectantibus offert.



EPISTOLA XXIV. GAUFRIDI AD JOANNEM ABBATEM. Dolet, quod vocatus ad concilium Parisiense, non fuerit praesens, cum Joannes abbas Baugezei accessit ad Sanctam Barbaram.

Venerabili abbati suo J, G. peccator.

* Doleo, et valde dolui, quod in Normannia non fui, cum in Normanniam venistis. Diu vos exspectaveram, diu praesentiam vestram sitieram; sperabam etiam negotio propter quod venistis, ultimam me posse imponere manum, sed ne voti compos efficerer, peccata mea praepedierunt. Deceptus sum in hoc quod cum Normanniae abbatibus de capitulo redeuntibus non venistis. Dum ad vestros divertistis, [Col. 0850C] putabam vos ibi aliquam facere moram, antequam veniretis. Tali ergo aestimatione deceptum traxit me interim ad concilium [(13) 1Kb] quod Parisius celebrabatur, cujusdam abbatis necessarii mei dura necessitas. Si futurorum praescius essem, non utique me movissem, diu potius desideratum amici praestolarer adventum. Sed, hei mihi! Ivi quo utinam pedem non tulissem; reversus autem ingemui dum audivi vos in Normannia fuisse, sed a Normannia recessisse. Tribulationem et dolorem inveni, cum vos in Normannia non inveni. Valete, sed de hoc mihi infortunio condolete. Fratres nostros salutamus, rogantes ut sint memores nostri orando, ut abundantia nostrae iniquitatis frigescente, charitate [Col. 0850D] congelata, sancti Spiritus calore resolvatur.


* Nunc animi, rex, esto tui, moderare dolorem.
   Nemo doloris ope damna levare potest.



EPISTOLA XXV. AD EUMDEM. Ejusdem, ut videtur, argumenti.

Venerabili abbati suo J., G. supplex, exiguum munus se ipsum.

Veniale est apud bonas mentes quidquid conscientiae sinceritas habet excusabile. Misi vobis [Col. 0851A] brevem apologiam, ipso latore a quo mihi praesentata est vestrarum facies litterarum, in quibus vos offensum, vos laesum conquerimini. Sed si offensus fuistis, et ego; si laesus fuistis, et ego; si mea me non fallit conscientia, plus ego. Credite mihi, dolui satis, fraudatus a desiderio et exspectatione mea. Si deceptus offendi, ignoscite non malitia delinquenti. Danda est culpae venia, quam non comitatur malitia. Mittimus quod mandastis ut mitteremus. Res itaque delegata delegantis vultum repraesentet, et ingerat animo quod negat oblivio. Ad hoc autem precamur quatenus nostri memores sitis, ut pro nobis Dominum exoretis, ut pro miseriis nostris in conspectu ejus interiores lacrymas effundatis; oratio namque flectit judicem, lacryma cogit [Col. 0851B] misericordem. Modis vero omnibus nobis cedere noveritis ad incolumitatis statum quidquid vobis responderit ad successum. Nec enim inter nos venalis habetur amicitia, sed quae non pecunia paritur, sed gratia; non licitatione pretiorum, sed concertatione benevolentiae; praesertim cum virtus sit ipsa, non quaestus. O praedicanda virtus, quae absentium animos vinculo dilectionis astringit, divisa unit, inaequalia sociat, imperfecta consummat! O vere laudanda virtus, qua nihil in rebus humanis est pulchrius! De incolumitatis vestrae statu pagina vestra cor meum laetificet, et de profectu domus vestrae, cujus decori et utilitati vigilanti oculo providetis, certitudinem repraesentet. Vigeat sanitas, [Col. 0851C] et floreat sanctitas vestra in aeternum ante Deum. Res bene si detur, quamvis data, semper habetur:

Nulla reservatae gloria, multa datae





EPISTOLA XXVI. ROGERII QUONDAM PRIORIS S. ABRAHAE AD GAUFRIDUM. Gratulatur de his quae scripserat de videndo Deo, hortaturque ad humilitatem.

Grata nostris auribus inseris, dum ea quae de videndo Deo diserte disseris, Augustinaliter asseris. Laeta quidem et exacta, exquisita et excussa, polita et ornata, cum grandis trutina laudis verba pronuntias. Enim vero defaecatis ab omni fece carnalis sensualitatis animis, affectibusque cordialibus purgatis ab omni affectione terrenitatis, omnem [Col. 0851D] transvolare creaturam, Creatoremque attingendo mundo corde, et irreverberato lumine perspicuo Deum contemplare debere, posseque indicis. Grandiuscule nobis ista placent, tum quia vera sunt, tum quia veritatis hujus assecutorem, cognitoremque te esse gratulamur. Magna profecto sunt ista, ad quae pertingere sola potest humilitas; quae, licet ab humano nomen trahere sciatur, in coelestibus tamen cum Deo conversatur; cujus epitheto inimica cohors angelica de coelo profugatur. Recole Moysen consilio Jethronis acquievisse per humilitatem, praeque omnibus caput ipsum cum suis summopere considera membris. Humilitatem quippe semper dignatio comitatur; superbiae vero indignatio sociatur. Igitur si nostras experiri et comperire [Col. 0852A] gliscis theorias, arripe humilitatem totius bonitatis conservatricem, nec dedigneris nostris nos noscere scriptis. Nulla nobis incognita fore debent displicita. Prius sit intelligere, post laudare vel spernere. Pande mihi quae scripseris, nec latere quaesieris, mox me lectorem videbis, spretorem argueris


Actorem laudabo Deum; quem laedit aperte
   Quisquis in hoc operis invidiosus erit.



EPISTOLA XXVII. GAUFRIDI AD ROGERIUM. Superiori epistolae respondet.

Excellenti laude dignum attollitis, dum simiam leonem, bubonem aquilam nuncupatis. Vereor autem [Col. 0852B] ne si quis eorum quibus ineptiae nostrae notae sunt, legerit illam epistolam vestram, per tergum meum manum curvet in ciconiam. Expolita quoque et suo pondere librata dicitis verba, quae nec exacuta sunt cote dialecticae, nec rhetoricae artis oleo levigata, licet et hoc vitium sit, si oratio nimio verborum flore luxuriet. Quamvis autem, ut Hieronymus ait, elegans sit exercitatumque ingenium, et longo usu trita currat oratio, tamen nisi auctoris manu curata fuerit et polita, redolet sordes negligentiae, et vel hiulca vocalibus sit, aut aspera consonantibus: unde et de Virgilio, inquit, traditum est quod libros suos quasi ursorum foetus lingua composuerit, et lambendo fecerit esse meliores, [Col. 0852C] qui durarent in memoriam sempiternam, ut necessitatem metri libera oratione compleret. Sunt plane qui flumine eloquentiae utuntur et volubilitate verborum et tumentes contorquendo gurgites, cum miraculo spectantium feruntur in pronum. In pronum siquidem feruntur, qui non coelestis intentionis penna sublevantur, sed terrenae laudis appetitu tremuntur (sic). Quandiu vero sumus in valle lacrymarum, in loco quem Deus posuit ad certamen ut vincentibus coronam daret, ut possim ascensiones in corde disponere et ire de virtute in virtutem, magnopere desidero in sacrarum Scripturarum lectione fervere, et vestras et aliorum doctorum et invenire et experiri theorias; nec vos dedignor vestris cognoscere scriptis, praesertim cum ea, utpote [Col. 0852D] Domini verba, proposuerim venerari, praedicare, mirari. Imitari namque cupitis illum patremfamilias qui profert de thesauro suo nova et vetera; et sponsam de Cantico canticorum, quae dicunt: Nova et vetera, dilecte mi, servavi tibi (Cant. VII). Itaque eruditionem vestram gratanter suscipimus, vosque in longo Scripturarum campo currere cohortamur. Victor licet si non incendia jactet, vos coeptum carpatis iter. Uniuscujusque vitii malum in suum recurrit auctorem. Porro charitas benigna est, non aemulatur, non quaerit quae sua sunt (I Cor. XIII), alterius bona diligit ut sua. Igitur devotis studiis expositionis vestrae Spiritui sancto vela pandatis. Ipsius sancti Spiritus aura vos provehat, et ad portum optati littoris prosequatur.


[Col. 0853A] Hieronymi meritis applaudens gloria famae
   Laudibus attolit, perpetuatque virum.



EPISTOLA XXVIII. AD FRATRES BAUGEZIENSES. Mittit eis Vitam beati Hamonis.

Dilectis in Christo fratribus Baugeziensis coenobii, G. vestrae sanctitatis servus, perpetuam in Domino salutem.

Habetis, charissimi, memoriale beati Hamonis, stolam videlicet quam nobis dilectionis gratia delegaverat: cujus vita quam pia, quam religiosa, quam grata Deo exstiterit, scripta subnexa declarant. Haec vos ad aedificationem legite, et virtutes ejus in ejus muneribus retractate. In Vita beati Antonii S. Athanasius Alexandrinus sic de seipso quasi de alio [Col. 0853B] scribit: Legatarius, inquit, Antonii benedicti, qui tritum pallium cum melote imperio ejus meruerat accipere, Antonium in Antonii muneribus amplectitur, et tanquam magna haereditate ditatus, latenter per vestimentum recordatur imaginem sanctitatis ejus Similiter agentibus scilicet imaginem sanctitatis ejus viri Dei Hamonis per ejus munera recordantibus gratia vobis et pax multiplicetur. Ipse ante decessum suum et aliud ex parte sua mihi mitti jussit orarium, quod tanto amplector et servo gaudio, ut Croesi opes habere me credam. Hic beatus audiens fidelem nos et illustrem virum reperisse, qui in paupere loco in quo morabamur domum Cisterciensis ordinis propriis se sumptibus aedificaturum [Col. 0853C] promittebat, si id a rege et a nostris impetrare possemus, ad tam pium opus suis nos consiliis animavit, et regem ipsum cui merito sanctitatis suae charus et familiaris erat, secretissimis ad eum nobis intersignis traditis, ut haec concederet benigne rogavit. Plurimorum etiam sanctorum pignora quae in loco saepedicto reposuimus ab eo accepimus. Crescat igitur erga eum vestrae devotionis affectus. Mementote mei servi vestri, orantes Dominum Jesum, ut conterat Satanam sub pedibus nostris velociter, illiusque beati viri consortio in coelesti patria, vobis intervenientibus, merear perfrui, cujus familiaritate et gratia, largiente Domino, in hac peregrinatione merui relevari. Opto vos supernis civibus angelorumque choris per aeterna commercia [Col. 0853D] copulari. Iterum divini roris aspersione faecunda, amplificetur in dies virens et florens ante Dominum sanctitas vestra.


Pauperiem modico contentus semper amavit,
   Et dominus rerum nil cupiendo fuit.
Candidus insuetum miratur lumen Olympi,
Sub pedibusque videt nubes et sidera coeli.



EPISTOLA XXIX. AD JOANNEM ABBATEM Futurae beatitudinis imaginem in monasterio Joannis Baugezeiensis abbatis sibi repraesentat.

Venerabili abbati suo JOANNI, frater G., imitari virtutem cujus sortitus est nomen.

Amicitiae jura tenentes solideque servantes in unum colligit latitudo charitatis, licet locorum absentia [Col. 0854A] separet. Ipsa mihi cujus blando connexi sumus vinculo, cum opportunum datur reperire nuntium, ut vobis scribam imperat, quamvis ad scribendum animus meus tam non sit cupidus quam nec idoneus; quippe cui ingenium tenue est et exile. Cogitaveram quidem et in votis habueram, si rerum ratio permitteret ac temporis conditio, ut ipse ad vos venirem, sed quia rebus urgentibus detenti sumus, has interim pro me ad vos vicarias litteras misi. Spero autem, si vita comes fuerit et Deus permiserit, cito me esse venturum ad vos, nec deerit gratia et misericordia Redemptoris fructus multiplex advenienti. Pulchrum namque praebebit spectaculum decor domus Dei, castrorum acies ordinata, religiosa vita fratrum, locus amplificatus, [Col. 0854B] decursus aquarum, deserta in ubertatem conversa, et singula divino cultui mancipata. Auditui meo dabit gaudium et laetitiam (Psal. L) sermo vivus et efficax, sermo bonus super datum optimum, sermo fidelis et omni acceptione dignus. Verbum bonum, ignitum eloquium, gratiarum actio et vox laudis, qua quotidie resonat locus ipse. Afflabit nares Christi bonus odor, odor vitae ad vitam, cum ingressus fuero loca vestra, loca fragrantia unguentis optimis: cum ingrediar ad areolas aromatum consitas a pigmentariis; cum ingrediar hortum florenti cespite vernantem, hortum deliciarum, hortum conclusum, hortum producentem flores rosarum et lilia convallium. Ibi pascar in filiis, cibabor pane vitae et intellectus, et aqua [Col. 0854C] sapientiae salutaris potabor. Exsultabo et laetabor satius ab uberibus consolationis vestrae. Introducar a vobis in cellam vinariam, et mihi propinabitur exinde, ut pascar in pascuis uberrimis. Salutabimus nos invicem in osculo sancto, osculo columbino, non subdolo, non corvino, non quod pacem mentiatur cordium, sed quod veram innuat unionem animarum. Haec itaque quae praediximus vobis veluti quamdam mihi futurae beatitudinis imaginem repraesentabunt; in qua sane quidquid oculorum demulcet aspectum, sub eodem tempore simul collectum videbimus. Tanta autem ac talis, ut beatus ait Augustinus, erit glorificati corporis pulchritudo, ut et oblectet intuitum et cor nullatenus flectat ad [Col. 0854D] vitium. Et talis, inquit, erit illius pulchritudinis delectatio, ut tibi semper praesens sit, et nunquam satieris, imo et semper satieris. Si enim dixero quod non satiaberis, fames erit. Si dixero quod satiaberis, fastidium timeo: ubi nec fastidium erit nec fames. Quid dicam nescio, sed Deus habet quod exhibeat non invenientibus quomodo dicant et credentibus quod accipiant. Ibi nimirum omnem melodiam, omnem omnino harmoniam, quidquid concinnum et suave est auribus sub eodem momento perenuiter percipiemus. Ibi omne pigmentorum genus, et omnium suave redolentium rerum simul experiemur odores. Gustare poterimus omne quod dulcorem affert gustatum, tangere quidquid convenienter delectare poterit attactum. Ad sanctorum osculum [Col. 0855A] complexum et conspectum venire ineffabilis laetitia est. Quam perfectissima pulchritudo! Quam beatissima delectatio! in qua ut saepedicti doctoris verbis utar, fulget animae sanctae quod non capit locus, ubi sonat quod non rapit tempus, ubi olet quod non spargit flatus, ubi sapit quod non minuit edacitas, et ubi haeret a quo non divellit satietas. Ad percipiendam sane tantae beatitudinis gloriam * nos vestris precibus ac meritis confidimus adjuvari. Valete et pro nobis Dominum frequenter supplicate. Ad relevandum animum tuum tres tibi, charissime, spirituales ludos destinare curavi, de pastoribus, de digitis, de picturis. Hos itaque intuens et mente retractans, discas delectabiliter in Scripturarum campo ludere; de exiguis eximia cogitare. Etiam [Col. 0855B] ipsa coram Deo sapientia ludit, unde et ille:

Ludit in humanis divina potentia rebus,
ludit Isaac cum Rebecca, David saltat totis viribus coram Domino, cytharam tangit, Christum lyra personat, et in decachordo psalterio a mortuis excitat resurgentem. Sed non exspectes, ut haec tibi ore edisseram, ut expolito disertoque sermone profundam. Est alibi tibi quaerenda styli venustas.


Ante leves ergo pascentur in aethere cervi
Quam vester nostro labatur pectore vultus.
Sermo brevis, si vivere vis, clam judice teste,
Clam pudeat quod non deceat fieri manifeste.
Corpore deposito cum libet ad aethera perges,
Evades hominem factus Deus aetheris almi.



EPISTOLA XXX. AD R. TROARNENSIS ECCLESIAE PRAECENTOREM. Ut se per litteras saltem visitet.
[Col. 0855C]

Dilecto in Christo fratri et praecordiali amico suo R. [(14) 1Kb] Troarnensi ecclesiae praecentori, G. indignus Sanctae Barbarae subminister, psallere sapienter.

Amicorum, ut ille ait, orata curare bonae frugis officium est, praecipue si non refragetur aequitas postulantis. Dilectionem autem vestram rogaveram quatenus directis litteris parvitatem meam cantando mihi aliquid favorabile de canticis Sion, exhortari, visitare et consolari dignaretur. Raro quippe nos corporeis oculis intuemur, raro mutuis alloquiis fruimur, et vereor ne amicitiae memoria temporali silentio consenescat. Eapropter volebam ut vos in litteris vestris tanquam in speculo possem [Col. 0855D] inspicere, et magno aestu desiderii sitiebam, ut ex corde lingua tingeret quod mens auribus in chartae saltem pagina resonaret. Nolo enim litteras de summo ore stillantes; illas peto quae, ut quidam sapiens ait, arescere nesciunt, quae ex intimo pectoris fonte promuntur. Nec dico sit in eis illita Tulliano melle festivitas, vel ut Atticis salibus sint aspersae, vel thymo odoratae, sive Nestorea, ut ita dicam, manu; sed ut solius sint charitatis calamo scriptae. Haec, ut nostis, invenitur in corde puro, et conscientia bona, et fide non ficta. In hujusmodi ergo litteris desiderabam amicum quodammodo [Col. 0856A] habere praesentem, sed propter occupationes vestras habeo vos excusatum. Neque enim causam silentii voluntati aut desidiae vestrae, sed ipsis occupationibus applico. Apud vos itaque meus sermo primam januam reseravit, dum primus in vos oris mei munera jaculor, vos cum tempus habetis praesentiam vestram nobis saltem in schedula exhibere curabitis. Turpilius comicus tractans de vicissitudine litterarum: Sola, inquit, res est, quae homines absentes praesentes faciat. Litteras primum, ut scribit Cassiodorus, et ut frequentior tradit opinio, Mercurius multarum repertor artium volatu strimoniarum avium collegisse memoratur. Nam et hodie grues, inquit, quae classe consociant alphabeti formas, natura imbuente describunt, quem in [Col. 0856B] ordinem decorum redigens vocalibus consonantibus congruenter admistis viam sensualem repperit, per quam alta petens ad penetralia prudentiae mens possit velocissima pervenire. Per hanc sensualem viam cooperante Dei gratia ad ipsius sapientiae secreta, ex parte vos jam pervenistis. Hinc est quod divinas leges legitis et intelligitis, hinc est quod secundum illam pulcherrimam et saluberrimam Apostoli exhortationem: In psalmis et hymnis et canticis spiritualibus cantatis et psallitis in corde vestro Domino (Ephes. V). Haec cogitatis, haec sapitis, haec retexitis: inde est etiam quod Patrum scripta et carmina multimoda internas aures vestras nocte dieque demulcent; sed parumper in auribus vestris liceat inter olores anserem strepere. Audite [Col. 0856C] et intelligite cum praecipue perstrepat anser, ex usu venit ut opem desiderantes ad suffragia probata confugiant. Ut igitur nobis arrideat effectus optati, ferte in curam spem petitionis: haec est autem petitio nostra, ut enixius oretis quatenus nobis detur a Domino venia peccatorum, gratia meritorum, gloria praemiorum. Attentius pro nobis orantes vos Domini Salvatoris gratia tueatur et foveat. Voti nostri est ut sancta congregatio vestra bene valeat, et perpetua meritorum dote ditescat. Spiritus sanctus adjuvans infirmitatem nostram, et intellectui rationem, et voluntati devotionem inspirans, non errori locum relinquat, non tepori. Valete et organa vestra quae suspendistis, amicum qui interrogat [Col. 0856D] vos verba cautionum cum opportunum fuerit audire facite.


Fit vox grata chori quoties cor concinit ori,
Multaque dulcedo dulci venit ex citharoedo.
Illa dies mihi cum liceat tua dicere facta
En erit ut liceat mihi totum ferre per orbem.





EPISTOLA XXXI. N . . . AD GAUFRIDUM. Videtur esse responsio ad praecedentem.

Charissimo in Christo Patri et amico G. canonicorum Sanctae Barbarae, Dei gratia praeeunte, ductori, ille suus quondam non ultimus inter amicos [Col. 0857A] ut credo, spero, gaudeo, prospere procedere in mandatis et justificationibus Domini sine querela.

Nudiustertius cum sibi familiarem vestri memoriam cor meum recoleret, quam fateor aliquotiens nec dormienti deesse repente cogitare coepi, ac pro eo quod vobis non rescripseram meipsum reprehendere, maxime cum reprehensionis notam incurrisse metuerem pro ingratitudine vel contemptu. Sed absit hoc a me, absit et ab omnis vere diligentis affectu, quod sane haud aliud fuisset, quam retribuisse mala pro bonis. Verumtamen de negligentia qualicunque et segnitie mea excusare me usquequaque non possum, sed vel sero reddita mutuatio charitatis habeat me excusatum. Nec exquirendus mihi magnopere sermonis ornatus, hoc [Col. 0857B] magis optanti ut respersum aliquod vestrae exactioni de pectoris mei paupertate depromens, largiente Christo, vestrae satisfaciam voluntati. Unde igitur loquendi initium sumam? Si loqui coepero, os meum condemnabit me, et merito; quid enim in me reprehensione non dignum? Sed et qui laudabant me, adversum me jurabant (Psal. CI) . . . . vocatur eorum mendacium, et qui beatificant seducentes, et qui beatificant praecipitati. Mendaces enim filii hominum in stateris, decipiunt de vanitate semetipsos confitentes se nosse Deum, seipsos non cognoscentes, bona sua, si qua sunt, prae oculis habentes, mala vero dissimulantes, aut quod pejus est defendentes. Et haec est statera dolosa, [Col. 0857C] et detestanda mensura, vitam suam inaequali judicio trutinare. Ob hoc itaque versiculorum vestrorum sententia me promovet, qui dum taciturnitatis meae inertiam tacite increparent, confusionem meam pariter detexerunt, hoc ut recordor modo subscripti:

Illa dies mihi cum liceat tua dicere facta,
En erit ut liceat mihi totum ferre per orbem.

Quae facta, dilectissime? vanam vitam, conversationem tepidam, frigidam dilectionem. Hanc operationem meam ego cognosco. Miserum me, qui feriri debeo, laudes recipiam? Haeccine sunt facta illa insignia quae toto referantur in orbe? Absit, absit! Tolerabilius est ut suos lateant inter parietes, aut, quod optabile magis est mihi, deleantur de libro [Col. 0857D] qui aperietur in die judicii, hoc est de conscientia mea, quam pravo sequaces corrumpunt exemplo. Sed causari forsan non sine causa potestis, cur pro canticis Sion quae poposcitis de fluminibus Babylonis loquar, cum tantum distare videantur auster ab aquilone, Sion a Babylone, carmen a lamentatione. Verum quid mihi et cantico? Utinam super haec flumina mea sedenti mihi solitario et tacenti flere magis libeat, quam aliquid dicere, si forte vel modicum levari super me tanquam a Domini spiritu merear in desiderio animae proclamans ex recordatione Sion: Anima desiderabit te in nocte (Isa. XXVI). Quae est ista nox, nisi vita mea misera, et obscura nebulis tentationum, vitiorum tenebris, et caligine peccatorum? Sed [Col. 0858A] cur vobis adhuc onerosus existo, qui factus sum mihimetipsi gravis, luctum pro cantico prosequens, nec inducens animum cantare rogatus? Attamen non omnis fletus cantum excludit, quia est quaedam flere voluptas, dum suo anima luctu pascitur, lamentis gaudet, suspiriis vegetatur, ut subito in vocem exsultationis et confessionis sonus epulantis erumpens, dicat cum Propheta: In te cantatio mea semper (Psal. LXX); et: Cantabo Domino, qui bona tribuit mihi (Psal. XII); et: Cantabiles mihi erant justificationes tuae in loco peregrinationis meae (Psal. CXVIII). Quam laeto sinu taliter de praelio revertentes, mater illa nostra excipit, et consolatur filios suos qui renuunt consolari in hoc saeculo, exsilii sui aerumnam quotidie moerore portantes, qui [Col. 0858B] bona sua non receperunt in vita sua, consolationem quae lugentibus repromittitur a Domino praestolantes. Sed et ipse Pater misericordiarum, et Deus totius consolationis occurrens, amplexatur eos dextera sua, qui Filii ejus unigeniti amore languentes, et desiderio fatigati, laevam ejus sub capite habuerunt, pretiosae illius margaritae claritate radiati, et radicati charitate, fontem perennis vitae anhelo spiritu sitientes. Ideoque benignus Jesus jam sub umbra illius quam desideraverant residentes refrigerat, et torrente voluptatis suae potandos deducit ad vitae fontes aquarum, abstergens omnem lacrymam ab oculis eorum, et demulcens eos in gaudio genitali, collocans in paradisi amoenitate, [Col. 0858C] in solio Patrum praeelectorum, in splendoribus sanctorum, in angelica patria, in civitate Dei, in regione vivorum. Ad hanc, dilectissime, felicissimam regionem mortis ac malorum ignaram; ad hoc aeternae jucunditatis regnum, quo aufugit dolor, et tristitia, atque suspirium, inspirante Deo, vita nostra suspiret, donec aspiret nobis dies illa aeternitatis, et inclinentur nostrae mortalitatis umbrae, si forte inter pios suspiriorum singultus intercepti, et si non sicut adolescentulus ille de tribu Benjamin mente excedens Deo usque ad tertium coelum, vel quasi hora dimidia anima nostra conversa in aerumna sua incipiamus flere prae amore, et respirando in gratia cantare, in cordibus nostris Domino dicentes: Trahe me post te, curremus in [Col. 0858D] odore unguentorum tuorum, quia odor tuus concupiscentias in me excitavit aeternas (Cant. I). Ambulemus ergo et cantemus, sed expediti, sed exonerati, ut velocius et securius percurramus iter nostrum, quod latrunculi obsident. Beata et secura paupertas spiritus, animus autem avari non beatus, sed semper est pavidus, et vae illi, quia tacebit, David vel Moysi non habens clamorem. At contra

Cantabit vacuus coram latrone viator.
Utinam vacui simus, non veritate, sed vanitate; non oleo, sed vento; non oris, sed cordis appetentes testimonium; non verbis, sed virtutibus proficientes, imo et in virtute verborum, quia in hujusmodi cibi fortitudine usque ad montem Dei pervenitur. Et lucerna [Col. 0859A] pedibus meis verbum tuum, ait sanctus, et lumen semitis meis (Psal. CXVIII). Dulcia sunt super mel ori eloquia divina, dulcius tamen cordi sapientia sapit. Dulcissimam vero divinis auribus virtutum consonantia reddit harmoniam, quam dilectum nostrum gaudeo assecutum, qui collatam a Deo simplicitatem summae prudentiae maritavit discretionem temperantiae, humilitatem fortitudini, justitiae misericordiam, ut per diem quadrigae salvationem quinta illa rota quae spirituali plaustro solet impedimento esse, contrita sub pedibus velociter currentis, in directum eat per viam regiam quae ducit Bethsamis, non declinans ad dexteram prosperitatis, vel ad sinistram adversitatis, portans arcam sanctificationis, bonam scilicet conscientiam, [Col. 0859B] habentem manna, id est fidem non fictam, per quam Christus habitat in cordibus nostris, sicut ait Apostolus. Gaudeo igitur in vobis, sed volo vos memoris immemorem nequaquam existere. Factus sum enim insipiens, vos me coegistis proferre carmen in nocte, musicam in luctu, in dilecti miseria jubilum sanctitatis. Obsecro vos tanquam advenam et peregrinum, lubricantem et fatuum manu vestrae orationis tenete me et ducite caute, ut vobiscum perveniam quo tenditis, ad domum videlicet veri Solis justitiae, domum non manufactam aeternam in coelis, mundatus a peccato, et lotus ab iniquitate mea in labro aeneo facto de speculis mulierum quae excubant ad ostium tabernaculi [Col. 0859C] admirabilis usque ad domum Dei in Sancta sanctorum, in candidissimam lucem, in admirabile lumen, ubi fiores rosarum et lilia convallium non marcescunt, ubi cantatur ineffabile et inimitabile virginitatis canticum, ubi deliciis affluere et exsultare Domino facit populum humilem et beatum qui solus scit eam jubilatio . . . charitatis. Ibi decor et gloria Libani, Judaeae notitia, visio Israel, caminus Jerusalem, Sabbati requies, remissio jubilaei. Ibi gratia pro gratia, Sabbatum ex Sabbato, mensis ex mense. Ecce iterum qui de terra est, de coelo loquitur, et nox diei eructat verbum, et cantare nititur imperitus, cujus vitam vox remordet, verba verberant conscientiam, et dictis opera non respondent. Sed quid mirum, si de bono loquar, [Col. 0859D] non bonus? sed infelix ego homo, de quo Balaam non potuit silere jumentum. Terrenis inhians cupidus et avarus, merito jumentis insipientibus comparatur, et a dignitate recedens conditionis, seu rationis humanae, bestialem migrat in sensum, imo et a Deo recedens in terra scribitur, qui neglecto superiorum appetitu, talentum intellectus quod acceperat abiens et fodiens abscondit in terra, non abscondendus in fossa humo a facie timoris Domini, et a gloria majestatis ejus, cum surrexerit percutere terram, nisi poenitendo resipiscens excusso pulvere pedum, abjecta luti et lateris servitute, relicto adulterae pallio, contactus mundi contagia beata melius paupertate vestitus evadat, et elongans fugiensque in desertum quod deseruit, de [Col. 0860A] terra aliena in qua inveteravit inter omnes inimicos suos in terra promissionis intrare, et in gentis sanctae, in populi peculiaris et acquisitionis numerum, in adoptionis gratiam, et in gloriae filiorum Dei mereatur recipi libertatem. Proinde, charissime, edomito et subjecto spiritui carnis jumento, suspicientes in coelum, cum gemitu et suspirio pietatis per sancta desideria transeamus ex hoc mundo ad Patrem, quae sursum sunt postulantes, non quae super terram. Terra enim haec quam calcamus, et quam calcare debemus, quam dedit nobis in maledictione spinarum et tribulorum, sitiens, et sicut dicitur sic est arida. Terra vero illa promissionis in qua vere vivitur, sicut in diebus vernis floret in decore, frondet in gratia, fructifera est in benedictionibus, [Col. 0860B] fluminis impetu, fontibus Salvatoris, et in vitam aeternam salientibus aquis irrigua. Ut jumentum igitur facti, sed non sicut Balaam, qui divinis recalcitrans stimulis dorsum mentis transeuntibus incurvavit, imo mansuetudine et humilitate cordis Dominum Deum portantes, ipso praesidente, et gressus nostros in semitis suis perficiente, tendamus in Jerusalem coelestem, ut mereamur videre bona Domini in terra viventium, bona aeterna et ineffabilia, quae nec aestimare, nec desiderare, nec promereri digne possumus, sicut scriptum est, quod oculus non vidit, et auris non audivit, et in cor hominis non ascendit (I Cor. II), et promissiones tuas quae omne desiderium superant, etc. Et non sunt [Col. 0860C] condignae passiones hujus temporis ad futuram gloriam, quae revelabitur in nobis, ad quam nos perducat Jesus Christus. Amen. De recordatione tremendi judicii, et pavore gehennae aliquantulum forsan turbatus sum, sed non sum locutus; scio enim cui locutus sum, et de quo credidi, et certus sum quia non sicut servus, aut mercenarius, sed sicut filius in domo patris abundans panibus, et per ignem, et per aquam, id est per charitatem et sapientiam jam eductus in refrigerium, meliorem transivit in effectum cordis; unde praesumptionis vanae argui me posse non abnego, qui talis talem, licet non solum, sed mecum, ausus sum admonere. Sed quem accusat temeritas, charitas excuset; magis tamen intellexi super me egenum et pauperem, [Col. 0860D] quam super illum qui sermonum meorum non eget. Sed jam finem postulans sermo claudendus est. Desiderio autem desidero, non tam chartis, quam charitatis vestrae in colloquio et visione frui solatio, ut refrigerer vobiscum, ut vitta illa coccinea et eloquium dulce cordis mei evagationes restringant. Jungantur saltem votis qui locis separantur ab invicem, et absentia sint praesentes, qui praesentia sunt absentes. Vereor tamen ne amicitia vestra, tanta absentia, tantoque sepulta silentio, tanquam moram faciente sponso, dormitet et dormiat. Illud nobis potius contingat. Vinum novum amicus novus veterascet, et cum suavitate bibes illud. Dicere solebat sanctae recordationis Haimo, totum se reformatum esse, cum post multum temporis ipse [Col. 0861A] amicum, vel aliquis eum viseret ex omnibus charis ejus. Recessit pastor bonus, fons aquae vivae, domnus Willelmus vetus prior Cadomi, sed jam novus incola paradisi, cujus, obsecro, non obliviscamini; dulcis est enim et pia ejus memoria, ut et ipse non obliviscatur misereri nostri. Sancta et salubris est cogitatio pro defunctis exorare, tum ut debitum illis charitatis solvamus, et illi a peccatis-salventur, tum ut reminiscantur et convertantur ad Dominum, dum bene illis fuerit, suggerentes pro nobis, ut educat nos de isto carcere, et coelestium bonorum faciat esse consortes. Salutat vos per me domnus Simon monachus Sancti Salvatoris, et vere, ut credo, monachus Jesu. Salutat vos ad extremum omnium extremus, praesentium scriptor, [Col. 0861B] cujus nomen taceo, ne proditum displiceat, non confusione vocabili, sed vilitate personae. Hunc familiaribus vestris, quos coelestem in terris agere vitam noveritis, commendate, ut ei sit praemium, ipsis intercedentibus, supplicium evasisse. Valete in Domino semper; iterum dico, valete, et id potius agite ut aliquando obliviscamini mei, quam ut aliquando recordemini mei. Deus pacis sit semper vobiscum. Amen.



EPISTOLA XXXII. GAUFRIDI AD QUEMDAM JUVENEM EREMITAM. Salutaria ei dat monita.

Petiit a me obnixe atque suppliciter pater tuus, ut tibi scriberem et in juvenilis aetatis flore constitutum maturioris consilii pondere redderem graviorem. [Col. 0861C] Patris namque est timere de filio graviora pericula veris. Ferreas mentes, teste Hieronymo, libido domat, quae transacta semper sui relinquit poenitudinem, nunquamque satiatur, et exstincta reaccenditur. Hic est carbo sulphureus ardens et fetens. Hic est ignis usque ad perditionem devorans et omnia eradicans virtutum genimina. Haec est inimica Deo, inimica virtutibus; haec est mus in pera, ignis in sinu, serpens in gremio, maleque suos remunerat hospites. A facie hujus suavissimae pestis fugias, et ab omni levitatis specie oculum, ora, manum, omnesque corporis gestus refrenare studeas. Est versiculus ille vulgatus:

Risit et arguto quiddam promisit ocello.

[Col. 0861D] Impudicus oculus impudici cordis est nuntius. Dulcius cordi tuo insedeat amor pudicitiae, induens ipsum castitatis affectum, quem induerat qui dicebat: Pepigi foedus cum oculis meis, ut ne cogitarem quidem de virgine (Job XXX). Si tentatio te perculerit, ad te post tentationem reversus, et de temetipso erubescens apud temetipsum, in teipsum ultor severissimus exardescas. Attende gaudia fugitiva, vitae miserias, celerem mortem, vitam post mortem seu in bono seu in malo perpetuam. Purum cor habeas, oculum columbinum. Accingere quasi novus tiro ad spirituale certamen, induere arma potentia Deo, sanctae paupertatis humilitatem, rigorem disciplinae, orandi assiduitatem; prolixitatem orationis comitetur fervor devotionis. [Col. 0862A] Recordare quanta tibi fecerit Deus, nec donis ejus ingratus sis, sed satagas mente semper ire ad meliora. Omnis hypocrisis omnisque simulatio longe sit a te, ut omne bonum quod a te agitur, per intentionem semper ad coelestia levetur. In actu, in locutione, in cogitatione tua circumspectus sis, ut ea quae Deo displicent perfecte deseras, et quod ostendis humanis oculis habitu, haec ante Dei oculos moribus praetendas. Quod vis ut faciant tibi fratres tui, et tu secundum Domini praeceptum facito illis, in quo brevi accinctoque praecepto multa simul monita continentur. Non sis quasi arundo vento agitata, sed inflexibilem mentis verticem inter laudes hominum et derogationes teneas. Vilis suppellex, humilisque cellula sufficiat tibi, ne [Col. 0862B] illud quod de Megarensibus dicitur tibi quoque coaptari possit: Aedificant quasi semper victuri, vivunt quasi altera die morituri. Ne obliviscaris quia cujus vita moritur in culpa, illius mors vivit in poena. Etsi amara est potio, ait Augustinus, tamen bibenda est, quia in periculo sunt viscera: multoque melior modica amaritudo in faucibus, quam aeternum tormentum in visceribus. Infinita vero de Scripturis exempla suppeditant quae avaritiam te doceant esse fugiendam. Hieronymus ad Eustochium: Quid ante non plures annos, inquit, in Nitria gestum sit referam. Quidam e fratribus parcior magis quam avarior et nesciens Dominum XXX argenteis venditum, centum solidos quos lina texendo acquisierat, moriens dereliquit. Initum est inter monachos [Col. 0862C] consilium (nam in eodem loco circiter quinque millia diversis cellulis habitant) quid huic facto opus esset. Alii pauperibus distribuendos esse dicebant, alii dandos Ecclesiae, nonnulli parentibus remittendos; Macarius vero, et Pambo, et Isidorus, et caeteri quos Patres vocant, sancto in eis loquente Spiritu, decreverunt infodiendos esse cum domino suo, dicendo: »Pecunia tua tecum sit in perditione.« (Act. VIII.) Ne hoc quisque creduliter factum putet. Tantus per totam Aegyptum cunctos terror invasit, ut unum solidum dimisisse sit criminis. Huic itaque vitio abrenuntians, in via Dei quotidie sancti desiderii gressus ponas. Humilitati praecipue stude, nec te per elationem subleves ut coelestis [Col. 0862D] regni purpuram in mente serves. Vadas ad utilitatem proximi, stes ad custodiam tui, eleveris ad contemplationem Dei, quod ut possis, te ad coeleste desiderium pennae virtutum levent. De nulla tamen virtute confidas; sed sub magno timore trepides, donec mens tua igne sancti Spiritus calefacta et vehementer inflammata, timorem in amorem vertat. Non appetas illis placere quos scis Deo displicere. Stultum valde, ait Gregorius, si illis placere quaerimus, quos non placere Deo scimus. Deo enim se amicum denegat, qui ejus placet inimico; et inimicis veritatis adversabitur, qui eidem veritati in corde subjugatur. Aurem sanae doctrinae libenter accommodes. Verbum Dei, ait Sanctus, semen in corde audientis est, et auditor bonus inde profert [Col. 0863A] magnum messem scientiae, unde parvum prius acceperat semen linguae. Ut autem in cujusdam sancti actibus legimus, interioris hominis nostri pulchritudinem, fortitudinem, puritatem, indicare debent mores nostri et vita, ipsum exteriorem, ita uno semper modo ipsoque modestissimo et decentissimo gerere, ut nihil prorsus appareat in eo quod possit intentos offendere, verbum otiosum non solum non proferre, sed nec nutum, nec manum pedemve movere frustra. Nihil sit non aedificans in vestro incessu, aspectu, habitu, vultu. Denique vultus hilaritatem non fuscet moeror, nec leviget risus Totum in vobis disciplinatum, totum insigne virtutis, perfectionis forma. Remissi interdum, dissoluti nunquam; negligentes nihil, etsi pro [Col. 0863B] tempore multa dissimulantes; quieti saepe, sed minime aliquando otiosi. Hortor itaque ut ista observans vestigiis inhaereas beati Eligii, in cujus loco nocte dieque versaris, verbis sanctorum utens quasi in brevi tabella latissimos ostendere volui. Videtur hic deesse aliquid.



EPISTOLA XXXIII. AD HUGONEM PRIOREM S. MARTINI SAGIENSIS. Hugonis prioris Sancti Martini Sagiensis laudes praedicat, docetque quomodo ad Resurrectionis Dominicae festum praeparare se debeant.

HUGONI venerabili priori sancti Martini Sagiensis, suus G., quod sibi.

Potuit sine litteris lator praesentium, si quid de [Col. 0863C] me quaereretis, exponere; sed quia, ut ille ait, fastidiosa salutatio est, quae nudo sermone profertur, junxi scripta mandatis, et eo maxime, ut sermonum vices nobis esse possint solatio. Congruum est enim, ut hujusmodi remedio taedium nostrae peregrinationis relevemus, et mutuam diligentiam religiosis salutationibus excolamus. Crescere quotidie inter nos amicitiae debitum volo. Scribo itaque vobis non in doctis humanae sapientiae verbis, quam Deus destruet, sed in simplicitate cordis et charitatis sinceritate, quae nunquam excidet. Nulla erit hic rhetorici pompa sermonis, nec enim in talibus magnopere eruditus sum, sed nec decet religiosas aures fulgore saecularis eloquentiae delectari. Habent qui eas spiritualiter delectent, sanctos [Col. 0863D] scilicet doctores divinae lacteo eloquentiae fonte manantes. Confido autem in Domino quod, meritis vestris adjuvantibus, steriles in me et emortuas aquas vivificet, et coelestis sapientiae sale condiat, et gratiae suae infusione fecundet. Ipse arva arentia irrigat, et torrentem spinarum ac mare mortuum condulcorat. Inde est quod divino rore irrigatus, et in charitate radicatus et fundatus, summo nitimini studio cum Elia stare in foramine petrae, per angustias acus transire, et posteriora Domini contemplari. Inde est nimirum quod pedibus vestris mundum subjicitis, quod hic contenditis ut alibi coronemini. Et vos plane ad [Col. 0864A] exemplum Eliae habetis currum igneum, qui vos in astra sustollat, quem qui ascenderit mortem non gustabit in aeternum. Haec est quaternarum quadriga virtutum, prudentiae, temperantiae, fortitudinis et justitiae. Prudentiae, ut fertur, est mundum istum et omnia quae in mundo sunt divinorum contemplatione despicere, et omnem animae cogitationem in sola divina dirigere; temperantiae, nihil appetere poenitendum, in nullo moderationis legem excedere, sub jugo rationis cupiditatem domare; fortitudinis, animum supra periculi metum agere, nihilque nisi turpia timere, tolerare fortiter vel adversa vel prospera; justitiae servare unicuique quod suum est. His religiosi ac Deo dilecti quadam humanorum fuga solis se gaudent inserere [Col. 0864B] divinis. Hae sunt virtutes, ut ait Sapiens, purgati jam defaecatique animi, et ab omni hujus mundi aspergine presse pleneque detersi. His virtutum ornamentis ad digne celebrandam proximam Dominicae resurrectionis diem, vobis orantibus, praeparemur, cujus suavissimus odor mundum aspersit, ut nulla pars orbis, ut Alexander papa scribit, alienam se ab odore isto sentiat, vel expertem, sed omnes gaudeant se odore hoc suavissimo spirituales nequitias in coelestibus jam vicisse. Porro, ut ille ait, ad ipsius Christi resurrectionem spiritualiter denotandam, sanctae mulieres ad sepulcrum aromata detulerunt, suavitate redolentium unguentorum ipsius gloriam praefigurantes, quae [Col. 0864C] utique terrorem inferis, coelis gaudium, terris intulit sanctitatem. Ista vobis, ut amico loquens, scribere praesumpsi: licet autem unctionem habeatis a sancto, quae docet vos de omnibus sanctum tamen datum canibus et margaritas conculcatas a porcis auferte. Nostis enim quia per canales lapideos aquae fluunt ad areolas, et Moyses cui Deus loquebatur facie ad faciem sicut solet homo loqui ad amicum suum, acquievit consilio Jethro viri gentilis; et Elias ignipotens et nubium clavis, escam patienter exspectavit a corvo. Faciem vestram det nobis in brevi Pater misericordiarum videre cum gaudio.



EPISTOLA XXXIV. AD R. PRESBYTERUM. Quid significet in Missa statio sacerdotis ad dexteram, et de quibusdam aliis ritibus.
[Col. 0864D]

Venerabili amico et compresbytero suo [(15) 1Kb] R., G. omnium peripsema sacerdotum, sapere et intelligere, ac novissima providere.

In me mihi bene complacui, si quid possim agere, quod tuae possit voluntati complacere. Postulas autem ut stylo digeram quid significet in missa statio sacerdotis ad dexteram, et cur Evangelium legitur in sinistra, et ni fallor, caetera hujusmodi tibi cupis explanari. Laudanda voluntas in sacerdote, qui timet illam Domini sententiam: Quia tu scientiam repulisti, repellam et te, ne sacerdotio [Col. 0865A] fungaris mihi (Ose. IV). Sed non tibi propria me tradidisse putes, nec tanquam nostra suscipias, sed ex multis sermonibus Patrum, quorum digna satis laus est in Ecclesia, quae huic aptae videbantur negotio noveris decerpsisse sententias. Intellige itaque quae dico. Dabit enim tibi Deus in omnibus intellectum. Igitur introitus sacerdotis ad altare notat Filii Dei in hunc ingressum mundum. Adsunt flammantes cereoli, videlicet insignia gaudii quod in ortu Salvatoris omni mundo effulsit, de quo angelus ad pastores: Annuntio, inquit, vobis gaudium magnum (Luc. II), etc. Sacris indutus ingreditur: unde egregius versificator:

Vestibus ille sacris tegitur, texit caro Verbum,
   Tota carens macula, tota sacrata Deo [(16) 1Kb] .

[Col. 0865B] Significatur autem, ut breviter dicam, per albam munditia, per zonam continentia, per superhumerale justitia, per manipulum discretio, quae est omnium mater virtutum; per stolam jugum Domini suave et onus leve; per casulam vero, qua super omnia ornamenta induitur, sanctitas et justitia, quibus sacerdotalis gloria fulgere debet, designatur. Pergit vero ad dextrum cornu altaris, quia dextram Christus semper egit vitam: dextra enim vita acquiritur coelestis gloria. Jam dictus versificator:

Ille, inquit, slat a dextris quia quaesiit auctor inanes
   Exsecrata deos gens quasi dextra fuit.
Inde, ait, sinistrorsum Domini sacra verba leguntur.
   Rejiciente fidem Judaea gratia Christi
      Transiit ad gentes, Israel errat adhuc.
   Transitus hic quoties Evangelium recitatur,
      [Col. 0865C] Mentibus occurrit, exprimiturque loco.
   Ad laevam legitur, quia quo transivit aberrans,
      Et velut a laeva gens idolatra fuit.
   [Ad [(17) 1Kb] Christi reditura fidem Judaea notatur,
      Cum Pater ad dextram sedit et explet opus.]

Sed non omnia tibi proposui scribere, quae tu in Patrum scriptis poteris invenire. Sane de his quidam non parum mirantur, quod jam confectis sacramentis signum crucis apponitur. Ubi enim dicitur: Hostiam puram, hostiam sanctam, hostiam immaculatam, panem sanctum vitae aeternae, et calicem salutis perpetuae, quinarium crucis signaculum panis et vini imprimens substantiae, Christo sedenti ad dextram Patris veraciter concorporate eruditum contemplatorem rerum ad illam beatam [Col. 0865D] passionem mittit. Haec ergo sunt illa viventis petrae foramina, in quibus formosa est et immaculata columba, scilicet Ecclesia, in quibus tunc certius nidificat, cum inter verba praedicta, per quinque crucis signacula quinque dilecti plagas, videlicet duas manuum, totidemque pedum, et unam lateris fida contemplatur memoria. Sicut autem recordatio passionis ipsius Ecclesiae vulnerat charitatem, sic et memoria resurrectionis confortat fidem, et contemplatio ascensionis laetificat spem. Itaque assistentes ad offerendum recte dividamus, id est prius nosmetipsos offerentes, [Col. 0866A] arietinam spiritus proterviam et taurinam feritatem hircinamque libidinem jugulantes mortificemus, juxta illud quod in Psalmo canimus: Holocausta medullata offeram tibi cum incenso arietum: offeram tibi boves cum hircis (Psal. LXVI). Tunc Deus nostra accepta sacrificia habere dignabitur. Cur vero tres portiones de hostia fiant, satis eleganter ille versibus canit:

Pars, inquit, intincta mero pro vivis orat, opusque
   Sanguinis et carnis expiat ipsa caro.
Pro bene defunctis, quorum purgatior unus
   Hoc interventu non eget, alter eget,
[(18) 1Kb] Offerimus tibi, Christe, duas, sed propter eosdem
   Oblatae pariter non operantur idem.
Nam pars pro justis, pars est pro justificandis
   Illa refert gentes, supplicat ista Deo.

Hoc autem sacro sanctum altaris mysterium idcirco [Col. 0866B] missa dicitur, quia ad placationem et solutionem inimicitiarum quae erant inter Deum et homines sola valens et idonea missio est. Sed haec nos de missa dixisse sufficiat. Si autem quaeris quid ara, quid calix, quid patena, quidve corporalia designent, audi:

Ara crucis, tumulique calix, lapidisque patena,
   Syndonis officium candida byssus habet.
Porro in thuribulo,

Sunt tria quae signes, vas, thus, signabis et ignes.
Vas cor, thus psalmus, calor intus Spiritus almus.

Sed vide ne in thuribulo tuo offeras ignem alienum coram Domino; hoc enim fecerunt Nadab et Abiud filii Aaron, et mortui sunt. Ignis sacer ignis domesticus est charitatis; unde Propheta: [Col. 0866C] In meditatione mea exardescet ignis (Psal. XXXVIII). Ignis cupiditatis, ignis luxuriae est ignis alienus; unde Job: Ignis est, inquit, usque ad perditionem devorans, et omnia eradicans genimina (Job XXXI). Vides quod ignis iste, in multis hodie multipliciter exarsit, qui puritatis Auctori in puro corde et corpore ministrantes, non verentur stare angelum [f. ante angelum] Domini, qui secet medios et disperdat; sed omnino audent Agni immaculati sacras contingere carnes, intingere in sanguine Salvatoris manus nefarias, quibus paulo ante, proh dolor! carnes meretricias attrectarunt, sic circuire altaria, frequentare psalmos, cum et hujusmodi laus sit exsecrabilis, et oratio sit in peccatum. [Col. 0866D] Vendunt sacramenta, justitiam produnt, quorum guttura necdum traxit ad laqueum, necdum praefocavit fauces verbum blasphemiae, vox sacrilega, sermo nequam: Quid vultis mihi dare, et ego vobis eum tradam? (Matth. XXVI.) Ex istorum thuribulis procedit coram Domino pro suavi odore fetor, non veniat in judicium istorum anima mea, nec sit in coetu illorum gloria mea: quoniam ignis succensus est in furore Domini contra illos, et ardebit usque ad inferni novissima (Deut. XXXII). Sed jam veniendum est ad id quod tandem exarari tibi postulas, videlicet quid sacerdos plebi, quid plebs [Col. 0867A] debeat sacerdoti. Quod ut succincte dicamus, sacerdotis est erudire, et intervenire; erudire quidem verbo et exemplo, Deum placare prece et sacrificio. Haec sunt ergo quae populo debet: verbum doctrinae et exemplum vitae, hostias et preces pro eis offerre. Unde Petro dictum est: Simon Joannis, amas me? pasce oves meas (Joan. XXI). Ideoque tertio repetitum, tertio dictum Pasce, nec mulge, seu tonde, vel semel additum est. Sacerdos igitur Dominicum pascere gregem magis satagat quam tondere, et pascere tripliciter: exemplo conversationis, verbo praedicationis, oblationum fructu et orationis. Est itaque sacerdotalis professionis coelestem sacrificiis placare indignationem. Non omnes tamen apud Deum impetrant, qui pro aliis interpellant; neque [Col. 0867B] omnes Deum placant, qui Deo immolant. Immolat facinorosus, sed per Isaiam dicit Deus: Facinorosus qui mihi immolat, quasi qui canem occidat (Isa. LXVI). Et Propheta: Iniquitatem si aspexi in corde meo, non exaudiet Deus (Psal. LXV). Non placatur talibus votis Deus, imo exacerbatur hostiis impiorum Deus. Cum is, ait Gregorius, qui displicet ad intercedendum mittitur, judicis animus ad iracundiam provocatur. Exacerbant itaque Deum sacrificia tua, si ei displicet vita tua; placabitur autem tibi, et aliis per te, si puro corde et corpore sacrificatur ei a te. Sed ne longius protrahamus, dicamus, quod proposuimus, videlicet quid et plebs debeat sacerdoti. Exhibere debet justitia plebis sacerdotibus, propter honorem Dei, cujus [Col. 0867C] ministri sunt, subjectionem humilitatis et devotionem charitatis, ut omnis eorum obedientia et humilis sit et devota. Porro vidisti pallorem in foliis, scias esse vitium in radice; vidisti scelus in plebe, culpam esse noveris in sacerdote. Sed jam loquendi finem faciamus, opto autem ut in tui receptaculo cordis, demptis vitiorum spinulis, supernas virtutes inseras, quorum copia et subditorum corda erudias, et erudiens in bono opere nunquam deficias.


Aut metues dulces, aut experieris amaros [amores],
Sensibus humanis, res est non parva, reponas.
Nec succus pecori, nec lac subducitur agnis,
Nec mala vicini pecoris contagia laedunt.



EPISTOLA XXXV. AD JOANNEM ABBATEM. Compatitur pro infortunio quod ipsi acciderat.
[Col. 0867D]

Venerabili abbati suo J., frater G., viriliter agere et confortari in Domino.

Desideravi litteras vestras, adventantibus aliquibus quos mihi sermonem vestrum praesumpseram tradituros; sed ubi exspectationem meam spes ista frustrata est, ultro vos alloqui studui, ut vos exemplo beneficii ad curam similem provocarem. Quaeso igitur ne amicitiae munia frigere patiamini, quae impatienter requiro, licet noverim diligentiam circa me vestram, et cum scripto abstinens sitis, fido [Col. 0868A] animo contineri. Haec fidenter loquor. Scimus autem, ut ille ait, fiduciam ex simplici affectione surgentem genus esse virtutis. Et ego diu me siluisse fateor, exspectans ut mihi congruentem rescribendi materiam vester sermo praestaret; sed cum perspicerem necdum me aliquo incitamento provocari, prior in verba salutationis erupi. Natura siquidem rerum est, ut qui balbutiunt plus loquantur, affectant enim copiam pudore defectus. Hoc exemplum me expetit, cui magna scribendi impatientia est, cum desit oratio; sed ad hoc vestra me compellit dilectio, quae et cor meum acumine compassionis penetravit, cum ex praescriptorum relatione commeantium innotuit quantum in vos fortuna saevierit, quae vos amantissimo atque optimo patrono [Col. 0868B] privavit. Hei mihi, quia timor quem timebam evenit mihi, et quod verebar accidit (Job III). Est igitur quaedam

   . . . flere voluptas.
Expletur lacrymis, egeriturque dolor.

Sed lugubri stylo, et calamo tragico parcendum est, ne vestrae mentis vulnus exasperem, ne sera retractatio scindat praeteriti cicatricem doloris. Verum contra haec virtute et ratione animus armandus est. Spes quoque assumenda est melior. Saepe, ut quidam sapiens ait, titubantia in solidum conversa sunt. Nihil hominibus aeternum est, volvunt mortalia vices crebrae.

Singula de nobis anni perduntur euntes
Et vere labilis aetas repletur multis miseriis.

[Col. 0868C] Tempora labuntur, tacitisque senescimus annis,
Et fugiunt freno non remorante dies. (OVID., Fast., VI, 772.)


Sed superanda omni fortuna ferendo est.

Auro, inquit Job, locus est in quo conflatur (Job. XXVIII); auri plane puritas in fornace, equi cursus in stadio, militis virtus in campo approbatur. Scimus tres pueros de camino puriores exiisse, quamintraverant. In hac igitur figuratae Babylonis fornace decocti, fortes simus in bello, sicque per sextae curramus stadium, ut instantia nostra, largiente Domino, per communem septimam octavae bravium apprehendat. Exsurgite itaque, sicut ille senex Matathias; habetis enim in filiis et fratribus vestris virtutem [Col. 0868D] Judae, strenuitatem Jonathae, prudentiam Simonis. Hi plane vobiscum praeliantur bella Domini. Ipsos ut vice nostra salutetis rogamus. Illam etiam dominam quam omnis nocivae dulcedinis expertem esse desideramus, sororem videlicet dulcem salutamus in Domino, ad cujus dulcia gaudia nonnisi per amaras lacrymas pervenitur. Refloreat, obsecro, oratio vestra ad Deum pro me. Vigeat et semper ferveat in vobis charitas Dei.



EPISTOLA XXXVI. AD SIMONEM AMICUM. De laude cujusdam virginis.

Venerabili et charissimo domino et amico suo [(19) 1Kb] [Col. 0869A] Simoni, devotissimus suus G. salutem et se totum.

Grates vestrae benignitati refero, quae sicut audivi, et certus sum, amicum longe positum non obliviscitur, et dum pia affectione mei reminiscitur, orationibus sanctis infirmitatem meam relevans salutare mihi remedium impartitur. Hujusmodi remedium saepius mihi impartiendo miseremini mei, non quia dignus sum, sed quia inops et pauper sum ego (Psal. LXXXV). Miseremini, inquam, non quia merui, sed quia egeo. Miseremini mei, tanquam misericordiam consecutus a Domino, ut serviatis ei in sanctitate et justitia. Obsecro autem ut quaesita opportunitate, si fieri potest, nos vestrae visitationis consolatione laetificetis, quod et saluti nostrae proderit, et proposito vestrae sanctitatis non oberit.

[Col. 0869B] Ego plane, si possem, ad vos libenter venissem, non solum propter vos, sed et propter virginem vestram, in qua Deus tam mirabiliter operatur, ut contra naturam, imo supra naturam pene sine cibo subsistere possit humano. Mirum dictu! in his duobus more vivit angelico, non comedendo, virginitatem servando. Datum est ei a Domino servare virginitatis titulum, apprehendere fructum. Haec reliquit Chaldaeos, qui quasi daemones interpretantur, ut oblita saeculari pompa, et carne contempta, sponsi jungatur amplexibus, et obliviscens populum suum, et domum patris sui (Psal. XLIV), habitet in regione vivorum. Haec non in Segor civitate parva, sed virtutis culmine ascenso, in monte [Col. 0869C] salvam se facit, nec post Christi tunicam ad tollendum aliud vestimentum in tecta descendit. Ipsa plane pudicitiae virtus in terra quae spinas et tribulos germinat, et quam serpens comedit, invenitur tanquam aurum in luto, gemma in sterquilinio, lilium inter spinas. Ipsa sane virginitas supernae civitatis est virtus, supernorum civium decus, ubi non habet quis de integritate quod perdat, de corruptione quod doleat. Hujus laus et exsultatio virtutis canticum est quod ignorant viduae, nesciunt conjugatae. Condelectamur itaque gloriae virtutis ejus, quae fallacem mundi gloriam respuisse jactatur, quae Deo nubere maluit, carne virgo et spiritu. O quam decenti rubore, ut verbis illius utar, genas [Col. 0869D] suffundit virgineas ingeniti gemma pudoris! Compositum reddit omnem puellaris corporis statum et mentis habitum disciplina, cervicem submittit, ponit supercilia, componit vultum, ligat oculos, cachinnos cohibet, moderatur linguam, gulam frenat, iram sedat, moderatur incessum. Talibus decet pudicitiae vestem distingui margaritis. Istiusmodi circumdatur varietate virginitas. Porro de saepedicta admirabili virgine vestra multa mihi narrastis, ad quae non incredulus, rogo quatenus pro nobis Dominum roget. Ex parte nostra ei preces porrigatis.

Bene valeatis, et servi vestri jugem memoriam habeatis.



EPISTOLA XXXVII AD R. PRESBYTERUM. Aegre fert datas sibi laudes.
[Col. 0870A]

Dilecto et semper diligendo compresbytero suo R., frater G., parce laudare, vituperare parcius.

Non est opus multis vos alloqui sermonibus, nec rhetoricae mella eliquare dulcedinis. Et hoc quidem postremum sicut imperitia denegat, sic illud primum nec angustia temporis nec festinatio permittit latoris. Maximo vero genas nostras rubore suffunditis: dum in laudibus nostris lascivo scribendi genere utimini. Liquet plane quod ignoto scribitis, dum tam a nobis aliena profunditis: parum quippe laudis promeretur principium, si sapori deroget finis inconditus. Ut autem B. Gregorii verbis utar, certe super simiam leonem vocas, quod eo modo [Col. 0870B] vos agere conspicimus, quo scabiosos saepe catulos pardos vel tigres vocamus. Hoc quoque mihi ad iniquitatum mearum cumulum accidit, ut cum vindicari in me iniquitas debuerit, laudes pro vindicta recipiam. Et quidem non est ita, ut dicitur, sed utinam ita esset ut dicitur, ne is qui non solet mentiretur! Ad haec autem cujusdam bonae mulieris verba respondeo, Nolite me vocare Noemi, id est pulchram; sed vocate me Maram, quia valde amaritudine plena sum (Ruth. I). Ipsa vero scripta vestra in hoc approbo, quod exercitia scholaria redolent, et accurati sermonis copiam administrent, laeta festivo quodam schemate decurrit oratio; porro debitas super hoc vobis porrigo gratiarum actiones, [Col. 0870C] quod litterarum vehiculis ad me prius currere dignata fuit vestra dilectio. Valete memor mei in Domino. Ore vestro loquor, sum tuus, esto meus.



EPISTOLA XXXVIII. AD W. ABBATEM SANCTI ANDREAE. Gratulatur abbati Sancti Andreae ordinis Cisterciensis de sua promotione.

Dilecto et venerabili patri W. abbati sancti Andreae, frater G. humilis Sanctae Barbarae subminister, scuto bonae voluntatis gregem suum defensare.

De promotione vestra exsultat spiritus meus illum prosequens gratiarum actione, qui superbos humiliat et exaltat humiles. Non enim de illorum [Col. 0870D] sorte vos esse censemus, de quibus scriptum est: Dejecisti eos dum allevarentur (Psal. LXXII), qui honoribus quidem proficiunt, sed moribus cadunt; qui [magis] praeesse cupiunt, quam prodesse; qui seipsos pascunt, non oves; qui quae sua sunt quaerunt, non quae Jesu Christi; qui veniente lupo gregem non defendunt, sed fugiunt; quos Deus ponit ut rotam; qui sumentes magisterium, majus sumunt et judicium; de quibus et poeta Clau.:

   . . . Jam non ad culmina terrae
Injustos crevisse queror, tolluntur in altum
Ut lapsu graviore ruant.

Verum de illo numero vos esse confidimus, qui praesunt in sollicitudine, quos zelus domus Dei comedit, sub quorum cultura arida ficus reflorescit; [Col. 0871A] et in gratiam cum suo redit Domino, cujus minas et securim formidat. De illorum, inquam, estis consortio qui cum Moyse occidunt sacrilegos, cum Phinees perfodiunt impudicos, cum Samuele lugent inobedientes, cum Job pro filiis sacrificium offerunt, cum Aaron coram Pharaone divinas criminationes edicunt, cum Noe his quibus submersio imminet arcam bitumine litam provident; quibus est virga correctionis in oves, baculus defensionis in hostes, quorum animus vermiculus humilitatis in prosperis, clypeus est constantiae in adversis. Plantationem plane quam inter sylvestres sylvae illius arbores plantavit Pater vester coelestis divini roris aspersione virere facitis; quippe qui coelestium litterarum copiosa lectione pinguescitis, et [Col. 0871B] de cujus pectore manat fons aquae salientis in vitam aeternam, puteus aquarum viventium. Saepe autem vidimus multas radices unius trunci sylvestris unius solius surculi unitione fructificare feliciter: unde et de nativae ac dulcioris arboris ramis, quae ad praedictam plantationem cujus fructus longe redolet, pertinere dignoscitur surculus assumptus et naturali sed humilioris arboris trunco insertus est; sed inde priori arbori unde assumptus fuerat restitutus, et ipsius arboris culmini reinsertus ut ex eo, largiente Domino, major fructus successerit. Quia igitur de illa novella plantatione Cenomannici pagi ad quam irrigandam accessistis, ad priorem et saepedictam plantationem redistis, et ibi data est vobis potestas dicendi huic: Vade et [Col. 0871C] vadit, et alio: Veni et venit (Luc. VII), devotas paternitati vestrae preces porrigimus, ut fratrem Robertum sacristam vestrum ad nos usque destinetis. Peracto autem pro quo eum vobis necessarium duximus, illum ad vos post duos dies vel tres remittemus. Valeat et semper proficiat in Domino paternitas vestra.



EPISTOLA XXXIX. AD PETRUM DE BUXERIA. Dicit se professionis voto et praepositura officio impediri quominus in solitudine maneat.

Amicissimo Patri et domino [(20) 1Kb] P. de Buxeria, filius suus G., salutem et plenum sincerae dilectionis affectum.

[Col. 0871D] Mihi quidem, venerabilis Pater, optabile esset secretioris vitae beatitudine perfrui, et talium uti consortio cum quibus possem de Scripturis saepius celebrare colloquium. Eapropter, assumptis pennis columbae, cuperem in purum liberumque transire volatum, requiescere et manere in solitudine. Sed in ecclesia nostra, in qua non sum expers talium, duplicis vinculo necessitatis astringor: ex voto videlicet meae professionis, et ex officio praepositurae ordinis. Qualiter igitur id quod tam obnixe flagitatis adimplere possim non video. Scio equidem, beatissime Pater, quia ipsa, quam ardenter sitio, dulcedo praesentiae vestrae, et vox vestra [Col. 0872A] plena suavitatis mellifluae, ibi me saepius refoveret. Scio quod peregrinationis nostrae taedium de aeterna patria vobiscum loquendo frequentius relevaret commorantem. Novi quod per ignitum eloquium vestrum charitatis flamma quae ex gratia concipitur ad aeterna invisibilium gaudia nostrum crebro affectum succenderet. Spiritus enim sanctus, qui, ut credimus, in pectore vestro jucundum sibi habitaculum praeparavit, vestris intervenientibus meritis, ad illam supernae laetitiae frequentiam quandoque cor nostrum sublevaret. Conarer namque et verbis vestris adjutus et exemplis secretum speculativae repetere libertatis, in qua supernae vobis claritas arridet visionis ad illa revolare quietis culmina, quibus secreta coelestia cordis manu tangere, [Col. 0872B] quibus superna quaeritis gaudia incorporaliter videre. Vigeat et semper ferveat in vobis charitas Dei.



EPISTOLA XL. AD JOANNEM ABBATEM. Causatur de litterarum raritate.

Venerabili abbati suo J, frater G., quod merita supplicum excedit et vota.

Amor quo simplicior eo tenerior ad laedendum: simplicitate sua proficiens incedit, si quid in amico ei nubilum occurrit, offenditur. Id enim ab amico exigit, quod ex se praebet. Mollis est nimirum, ut ille ait, animus diligentis, et ad omnem sensum doloris argutus. Quorsum hoc spectet alloquium breviter explicabo. Sum silentii vestri vehementer [Col. 0872C] impatiens, quod genus querelae amantibus familiare est. Diu scribendi operam distulistis, et vereor ne forte in nos vestra claudicet affectio. Facit tenerior affectio ut sit querela proclivior. Forsitan occupationes ad excusationem praetenditis; sed ille rerum eventus nunquam eveniat, ut ingenium vestrum labor detrahat, benignitatem cura flectat, facundiam usus exhauriat. Ego licet pauperrimi mei ingenii conscius, amoris inde vestri gratia ductus non erubesco infantiae meae maciem publicare, cum sileatis ac si eloquii vestri vena tenuata sit. Sed dilectio vestra, obsecro, me visitare dignetur, aeternumque vitae manna suavi litterarumrore animae meae infundat. Adsit nobis dignatio [Col. 0872D] vestra charitatis affectu, quo longe melius junguntur animae, quam locis corpora. Et hoc quidem satis esset eis quos amor spiritus a terra sublevaverit perfectius; nobis autem sermonum vices oportet esse solatio. Fecit religiosa cura ut prior scriberetis, non eritis tam irreverens, ut provocatus abstineatis. Consentaneum naturae est, ut officia a vobis inchoata a me probata coalescant. Ergo de reliquo sermonis estote munificus: mea cura non deerit, quae vos styli vicissitudine muneretur. Porro multas ob causas me vobis obnoxium esse confiteor, ut quoties convenienter possim, et debeam et desiderem vos praesentialiter visitare, sed [Col. 0873A] ad praesens desideriis meis opportunitas non occurrit. Obstant impedimenta quam plurima, verba tamen salutationis et excusationis vobis mittere credidi fructuosum, sperans quod apud prudentiam vestram intellecta necessitate charitas veniam impetrabit. Scit ipse Deus qui * charitas est qua vos affectione complector, et utinam cor meum lynceis, ut aiunt, oculis videretis! Sed jam habeat sermo modum, quem erga vos nunquam habebit affectio. Opto ut vobis jam dudum suscepti officii cursus arrideat, quamvis dubitare non possim ne mutare vos posse probitatem, et virtutes stimulo praemiorum felicius incitari. Valeant fratres nostri qui nos una vobiscum foveant orationibus sacris.


[Col. 0873B] Diligo te sane. Si quaeris quomodo? pure.
   Si quantum? juxta pondus amicitiae.



EPISTOLA XLI. AD HUGONEM PRIOREM S. MARTINI SAGIENSIS. Ejus virtutes praedicat, hortaturque eum ad Vitam Walt. scribendam.

Dilecto et venerabili domino et amico suo [(21) 1Kb] II., frater G., salutem in Deo salutari suo.

Teste papa Innocentio in familiaribus scriptis dilectio vera consistit, eapropter quod ad vos scribo amicitiae tenacis indicium est. Me namque vis * amoris trahit post vos, quia verus amor post Christum trahit vos. Tantoque majori affectione vos diligimus, et chariorem in nostris visceribus retinemus, [Col. 0873C] quanto ad ea quae ad honorem et incrementum religionis pertinere cognoscitis, libentius et promptius aspiratis. Constat enim vos corde et opere divinis obsequiis et piis actibus frequenter inhaerere. Hinc denique est in juvene nostro vestis asperior, victus restrictior, et ad omne opus bonum spiritus promptior. Hoc aetas impedit, ubi se potentiae coelesti infudit. Vere, ut Scriptura refert, Senectus venerabilis est non diuturna, neque numero annorum computata. Cani sunt autem sensus hominis et aetas senectutis vita immaculata (Sap. IV). Ipsius autem juvenis nostri anima in numero adolescentularum quae in odore unguentorum post sponsum currunt posita, ad perfectam, ut credimus, [Col. 0873D] aetatem, et ad nubiles, ut ita dixerim, perveniens annos, annos dico meritorum, non temporum, facta nuptiis coelestis sponsi idonea, ipsius absentiam sursum tendentibus desideriis novit quaerendo gemere, gemendo quaerere. Agnovit actorem suum coelestis sapientiae gemmis redimita illius simplicitas; agnovit, inquam, et tota virtute * dilexit Dominum ejus anima, Christi columba, lacte lota, residens juxta fluenta plenissima, et aemula castitatis angelicae, ipsius thalamo, ipsius cubiculo se devovit. Hinc est nimirum, quod ipsa mens vestra, frater charissime, amoris flamma in compunctionis [Col. 0874A] lacrymis inardescit, coelestis patriae praemia ante oculos proponit, supernis jam civibus interesse concupiscit. Florem aetatis vestrae datis Deo, nec a liminibus sapientiae alienus prudenter deliberastis inter vitam et mortem, inter spiritum et carnem, inter Christum et mundum. Merito itaque talem prompto et patulo amicitiae sinu recipimus. Merito optamus ut et nos in curam sancti et fidelissimi pectoris vestri recipiamur. Totis vero affectibus exoptamus, ut bonarum rerum fructus dulcissimos afferatis, qui copiosa virtutum laude floruistis. Non vereor ne diligentia vestra tali laude tepescat, quin potius benevolentiam vestram spero hac quasi quodam stimulo ad id quod melius est incitari; ut enim vir sapiens ait, bonis familiare [Col. 0874B] est laude sua non tepescere, sed studia bona accumulare, quorum mercedem sentiunt non perire. Sed haec hactenus. Caeterum quae de Vita beati viri [(22) 1Kb] Wal., Deo inspirante, scribere coepistis, si vita comes fuerit, prosequi et perficere ne pigritemini. Non erit in conspectu Dei inglorius, qui tantorum praeco fuerit meritorum. Ut animus fuit celerior litteris, ita prius fuit vos amare, quam scribere. De his quae circa vos sunt edoceat vestrarum recursus litterarum. Gaudete in Domino semper; Spiritus sancti aura vos provehat, et ad portum optati littoris prosequatur. Valete.


* Si quis amat vere, quod amat nescit removere
   A cordis thalamo.
* Est ratio, quod amor rationis nesciat usum.
   [Col. 0874C] Est in amore modus, non habuisse modum





EPISTOLA XLII HUGONIS PRIORIS S. MARTINI SAGIENSIS AD GAUFRIDUM. Superiori epistolae respondet.

Dilecto et venerabili Patri et amico suo G., H. suus, quam vellet habere salutem.

Litteras vestras habui, litteras jucunditatis, quae pium animum mulcent et excitant ad salutem. Utinam me talem inveniret exitus mei ex hac Aegypto dies, qualem me fieri litterae vestrae jam fatentur! Sed * ponens ante oculos meos speculum Scripturarum, invenio animam meam peccatorum maculis [Col. 0874D] sordidatam, miseram, et inanem, nec laude dignam. Gratia tamen Dei non me permittit sic excaecari, ut laudibus hominum animae meae salutem committam. Recurro enim ad conscientiam, quam si invenio debilem, imbecillitatem meam condemno; si sanam, grates refero Sanatori. Scripsistis ut de beati W. prosequerer quod incoepi; sed vos modo moneo et rogo ut scribatis quia, ut audivi, diu perendinavit apud vos, gratia Dei ei dante, infirmitatem, ut credo, propter vos. Nisi enim infirmus fuisset, non tantam moram apud vos fecisset. Nunc autem consequenter scribite quae audistis ab eo, et [Col. 0875A] remittite, et rogate eum, si adhuc est apud vos, ut veniat ad festum Sancti Martini securiter, quia in illo itinere, nec in corpore, nec in anima, gravem ullam patietur infirmitatem, et multam multis conferet utilitatem. Haec breviter litteris vestris respondi. Illis duobus mandatis, quae mihi per domnum Ernaldum canonicum mandastis, videlicet ut vinum biberem, et feniculum comederem, quorum primum grave, secundum leve est, nolo respondere per scripta, sed ego ipse tibi respondebo dulciter. Sciatis quod multum mihi profuit id quod dedistis scriptum in rollo et verba vestra. Valete et orate pro nobis attentius quam, ne deficiamus, sed semper proficiamus in via, et quam citius poteritis, ad Vallem-Dei per nos venite [(23) 1Kb] .


[Col. 0875B] Conflictu triplici me vexant tres inimici,
Serpens antiquus, caro lubrica, frater iniquus.



EPISTOLA XLIII. GAUFRIDI AD HUGONEM PRIOREM S. MARTINI SAGIENSIS. Hortatur ad scribendam vitam Walt. laudatque ejus a vino abstinentiam.

Dilecto dilectori suo H., frater G., talarem induere tunicam, et hostiae caudam immolare.

Me juvat ille suavissimus, ille floridus, quem mihi per venerabilem et approbatae religionis virum misistis, vestri sermonis afflatus. Legi eum, et frequenter relego, et placet saepius repetitus. Quoties illum sumo, quaedam mihi ante oculos praesentiae vestrae imago versatur. Amor amori, [Col. 0875C] litteris litterae responderunt. Gratulor itaque pares nos esse, non solum affectione mentium, sed etiam vicissitudine litterarum. Curabo tamen ut obsequii mei trutina et libra praeponderet. Videtur enim, ut ille ait, inertiae quoddam esse colludium semper aequa lance censeri. Optatis ut ipsae litterae vestrae sonant, ut talem vos extremus inveniat ex hac Aegypto exitus vestri dies, qualem vos esse scripta nostra loquuntur. Sed opponendo vobis speculum Scripturarum, invenire vos dicitis animam vestram peccatorum maculis sordidam, miseram, inanem, nec laude dignam. Et quidem recte de vobis ista sentitis; nemo enim mundus a sorde, nec infans cujus est unus diei vita super terram. Quis gloriabitur castum se habere cor? [Col. 0875D] Astra non sunt munda in conspectu ejus. In multis nimirum offendimus omnes; et si dixerimus quoniam peccatum non habemus, nos seducimus. Sed propitiatorium est super arcam, et miseratione ejus super omnia opera ejus, cui canimus in Psalmo Misericordia tua, Domine, magna est super me. (Psal. LXXXV.) Advocatum quippe habemus apud Patrem Jesum Christum justum, et ipse est propitiatio pro peccatis nostris, qui dilexit nos et lavit nos a peccatis nostris in sanguine suo. (I Joan. II, 8.) Haec est spes nostra, haec tota fiducia nostra. Caeterum ad hoc quod rogatis et monetis, scilicet ut vitam beati W. quam [Col. 0876A] ex parte jam edidisti, conscriberem, respondeo quod indecens mihi videtur ut tam illustrem materiem styli diversitate confundam; sed et supra imbecillitatis meae vires istud esse perpendo negotium. Vos potius ea quae coepistis explete, oretisque Deum, ut extensa sibi fidei vestrae devotionisque vela flatu Spiritus sui impleat, vosque in cursum operationis initae propellat, tribuat vobis verborum significationem, dictorum honorem, intelligentiae lumen, veritatis cognitionem, vosque a periculo falsitatis defendat, ut sicut Anastasius in Antonii, Sulpitius in Martini, Hieronymus in Hilarionis, Gregorius in Benedicti, sic et vos in venerandi W. gestis conscribendis tota ingenii vestri Spiritui sancto vela pandatis. Naviculam vestram ipsius [Col. 0876B] Spiritus sancti aura provebat, et ad portum optati littoris prosequatur. Non ergo ulterius fragilem cymbam nostram nequaquam concitis fluctibus, sed vix stagnis et tranquillis aquis opportunam quaeratis. Mandavi vobis ut modico vino aqua misto, propter stomachum vestrum, et maxime propter infirmitatem, tisim vitandam, uteremini; quod et Paulus Timotheo scribit, usus non Apostoli praecepto, sed medici consilio. Hoc autem vobis grave esse dicitis: legitis enim vinum omnino monachorum non esse [(24) 1Kb] , et: Bonum est homini non manducare carnem, neque bibere vinum; et de Domini Baptista: Vinum et siceram non bibet (Luc. I). Potens est autem Deus vos ab infirmitate defendere, pro cujus [Col. 0876C] amore a tali poculo abstinetis. Utinam et ego talem ab illo abstinentiae percepissem gratiam; sed infirmus sum, et vitiorum pondere pressus, pene in via deficio. Gemens dico, cum absinthium meum respicio, cum consita melle pocula vestra deprehendo. Rogatis ut quam citius potero ad Vallem Dei per vos veniam, sed multa mihi occursant remoramina, si tamen votis meis divinus favor arriserit, faciam quod hortamini. Valete, et pro nobis frequentius Domino supplicate. Det vobis ipse Dominus sic per sextae currere statum, ut post communem septimam octavae bravium comprehendatis. Amen.


* Ille Deum vita accipiet, divisque videbit
Permistos heroas, et ipse videbitur illis.
[Col. 0876D] * Lenta salix quantum pallenti cedit olivae,
Puniceis humilis quantum saliunca rosetis,
Tantum cedo tibi.



EPISTOLA XLIV. AD AUGUSTINUM AMICUM SUUM. Laudat Augustinum, hortaturque eum ad sectanda spiritualia.

AUGUSTINO venerabili amico suo, et in Christo dulcissimo, suus omnino G., salutem, et si quid melius esse salute potest.

Vere amicus fidelis protectio fortis; qui invenit illum, invenit thesaurum. Eapropter gaudeo, et [Col. 0877A] congratulor vobis, utpote thesauro desiderabili reperto, qui me in gratiam amicitiae, tam festivis principiis, tam laetabundis vultibus suscepistis. Nec cedet in contrarium principii felicitas, quin suo currat ordine, donec (donante Deo) optatos cursus contingere mereatur. Id autem grave sustineo, quod postea quam vestrae penetralia charitatis benigna mihi simplicitas reseravit, vos inter nos diutius immorari non licuit, nec meae mentis aegritudinem relevare vestra dulci praesentia. Quod ergo praesentialiter mitius egistis, per reciprocum litterarum vestrarum munus peragite. Assurget animus meus, quoties amabilitatis vestrae sermo deferetur. Nam et sanitatis apportabit fidem, et profectum ostendet ingenii; et quod majus est, charitatis elucebit [Col. 0877B] officio. Hortor igitur ut me hujusmodi linguae vestrae flosculis frequentius aspergatis. Ipsos linguae flosculos dulces etiam musarum sonos recte dixerim, qui mulcent aurem cordis grati modulatione dictaminis. Sed cum ad nos scribitis, quasi pastorales inflatis calamos, cum sacra quae nostis gesta componitis, quasi sacris tubis carmen incinitis. Canite itaque sicut coepistis, canite tuba in Sion, buccinate coram servis Dei, qui libenter audient. Quanto enim recentiora, tanto et gratiora. Proferantur igitur eleganter, profundantur egregie in tubis ductilibus, et voce tubae corneae. Tubas ductiles, ipsa vestra studia voco sancti Spiritus munere, tanquam mallei percussione producta. Tubam vero corneam, quia cornu carnem excedit, [Col. 0877C] ipsam dictantis coelestia considerantis intentionem, ad nihil aliud respicientem, nisi ad Dei gloriam et honorem, et proximorum aedificationem. Ita plane titulum praeclari testimonii albo calculo, veterum more, signatis. Non enim ex ore jejuno vobis tributa est laudatio, sed de bono thesauro cordis, et de copioso conscientiae promptuario boni fructus arrisit. Unde confidimus quia dabit vobis Dominus calculum candidum, et in calculo nomen novum scriptum, quod nemo scit nisi qui accipit. Spes igitur remunerationis solatium sit laboris, donec quod in ipsa spe suspiramus, in specie cognoscamus. De caetero illa amatoria, illa epithalamica cantica, et ad contemplationem commonitoria, quae vestro [Col. 0877D] nomini consecravi, vobis dicitis profuisse, quae volo ut in interiori cordis thalamo ad excitandam animam vestram, ad sacri sponsi osculum, castosque complexus, horis secretioribus nonnunquam decantetis. Opto siquidem, et ex intimo cordis affectu desidero, non meis, sed sanctorum verbis utar, ut studeatis devotione penetrare coelos, et mente supernas circuire mansiones, salutare Patres, apostolos, et choros prophetarum, martyrum admirari triumphos, ac stupere pulcherrimos ordines angelorum, et suavem cibum coelestis patriae, quia adhuc perfecte non potestis, saltem suspirando gustetis. Opto, inquam, opto ut studeatis quotidie ad illam transire angelorum metropolim, quae libera est, et nulla contaminationis sorde maculatur, omnique [Col. 0878A] voluptate calcata et compressis luxuriae fluctibus, qui adversus nos, ut ille ait, crebrius intumescunt, coelestibus jungamur choris, ut jam nunc illuc mente translati, angustiora contemplantes loca, simus quod futuri sumus. Spiritus sanctus sancta cordi vestro desideria inspiret, ut opera vestra fervore devotionis et dulcedine spiritualis gratiae condiantur. Orate attentius, quatenus fervor coelestis desiderii quotidie in nostra mente ardentius excrescat, donec sarcina corporis abjecta, ad suum anima revolvet auctorem, et antiquam possessionem diu peregrinata conscendat. Amen.



EPISTOLA XLV. GAUFRIDUM SACERDOTEM. Munuscula non esse spernenda quia parva sunt; sed quam magno animo fiant, consideranda.
[Col. 0878B]

Sacerdoti magno et excelso in verbo gloriae G., ejusdem nominis frater, gaudio quod nominis ore sui fert consonare.

Ita praeceptis salutaribus monemur, et divina institutione formamur, semper gaudete, in omnibus gratias agite. Non igitur de exiguo munere quod cum gaudio pauper misit amicus (parvum nempe munusculum si aestimetur pretio sui, sed religiosum si amore pensetur); non, inquam, de illo parvo munusculo vos contristari deceret, sed gaudere et gratias agere. Relatum est enim mihi quod inde conquerebamini. Videte autem si patres quorum inhaerere debetis vestigiis, taliter egerint. Vas electionis, ut de ipso primum loquar, [Col. 0878C] doctor gentium in fide et veritate ad Philippenses. Gavisus sum, inquit, vehementer in Domino, quod tandem aliquando refloruistis pro me sentire sicut et sentiebatis; occupati enim eratis, non quasi propter penuriam dico. Ego enim didici in quibus sum sufficiens esse. Scio humiliari, scio et abundare. Ubique et in omnibus institutus sum et satiari et esurire, et abundare et penuriam pati. Omnia possum in eo qui me confortat (Phil. IV, 10 et seq.) et caetera quae mihi labor est dicere, et forsitan non vobis necessarium audire. Paulinus ad Augustinum: »Panem unum unanimitatis gratia vobis misimus.« Quem utique panem dictus doctor cum gratiarum actione suscepit. Hieronymus ad Eustachium de [Col. 0878D] acceptis muneribus: »Parva specie, sed charitate magna sunt munera accepisse a virgine, armillas, epistolas et columbas. Verum ne videar dona minuisse, accepimus et canistrum cerasis refertum, talibus et tam virginali verecundia rubentibus, ut ea nunc a Lucullo delata existimarem, siquidem hoc genus pomi Ponto et Asia subjugatis de Cerasumto primus Romam pertulit, unde et a patria nomen arbor accepit.« Gregorius Anastasio Antiocheno episcopo: »Gratias Deo quia et odora sunt et sapora quae dicitis, quae agitis, quae datis.« Et iterum: »Benedictiones locupletissimas omnes quae directae sunt suscepi, quae mihi vir Dei pauper spiritu transmisisti. De quibus dicitis: Quid enim det pauper, nisi ea quae paupera sunt? Sed [Col. 0879A] nisi vos per humilitatis spiritum pauperes essetis, benedictiones vestrae locupletes non fuissent.« Vir sanctus ad amicum qui sibi aegrotanti exenium miserat: »Suscepi, ait, charitatem vestram in charitate non in voluptate.« Ildebertus Mathildi Anglorum reginae: »Benedictionem tuam gratiarum prosequor actione, nec aliter tuum munus amplector, quam vel thura superi vel pinguium libamina victimarum. Illi siquidem non hostiam sed affectum considerant, eorumque gratiam devotio non impensa promeretur: purus et integer animus eos quocunque vult inclinat, nec minus quadrante quam talento coelestem mittigat indignationem. Sic et apud me tuum donum tuus animus commendat, sic magnificat, sic illustrat.« Vir eruditus de exenio quod sibi amicus miserat ita versibus ludit:

Abbas Fulcherius mihi mel pro melle rependit,
   Spirituale dedi, materiale dedit.
Esculei fructus pira coctana melle redundant,
   Gratia mittentis plus mihi melle sapit.
Dona recompensat donis, quae dulcia per se
   Plenius indulcat melle a lingua senis.
Verba repraesentans Domini faciemque serenam,
   Munera commendat nuntius ipse mihi.
Noverant plane hi de quorum scriptis diversorum testimoniorum flores velut in unam coronam texuimus, quod secundum illud tritum vulgi proverbium in ratione dati et accepti matres et filiae fiant amicae. [Col. 0879C] Sic etenim nutritur amor, concordia crescit. Indoctus temere doctum praesumo docere. Sed gaudeo quod materia mihi attributa est ludendi vobiscum. Gaudeo quoties meas aures aura flaverit, quae vos sospitem nuntiet. Rogo autem vos, ut pro mei cordis infirmitate enixius oretis, quatenus mihi virtus detur a Domino, qua ad illum finem toto amore possim tendere, in quo sine fine valeam vobiscum gaudere. Gaudete in Domino semper.



EPISTOLA XLVI. AD H. AMICUM SUUM. Compatitur amici adversitatibus.

Charissimo suo H., frater G., vitam bonam et exitum beatum.

[Col. 0879D] Grandis, ut ille ait, aperitur dilectioni semita, cum supernae causa dulcedinis migrat in delicias diligentis, et ille Spiritus, ille, inquam, rector coeli, incola paradisi amicorum mentes ligat: quos in corde uno et anima una vera charitas coacervat. Sic de nobis duobus scribimus, quia sic sentimus, et in hoc maxime gaudemus, quia dilectio ista non tam temporali floret officio, quam profectu germinat spirituali. Et ego, amantissime, amicorum rem faciendo, quam per portitorem litterarum vestrarum mandastis, visito dominum et amicum, et quia adversitatem vestram ex parte cognovi, notae condoleo, nec mirum si in profundo pii pectoris grandis inhorruit spiritus tempestatis. Magne Deus! quanta est in antiquo adversario fraudulenta versutia, qui [Col. 0880A] dum terminum vitae nostrae respicit, adversitati nostrae terminum non imponit, sed adversus nos acrius inflammatur, ut sibi arctius nostras rapiat actiones? Sed absit, domine mi! absit, inquam, ut quem Deus usque modo in suis honestavit laboribus, in eisdem vos deturpet inimicus, sed in flore juventutis vultum frugiferum aeternus agricola metiatur, efficiaturque odor vester sicut odor agri pleni, cui benedixit Deus, ita ut redoleat in vobis flos uvae per praedicationem, ut gratia linguae medicinalis in multis multos morbos curetis animorum, redoleat et flos lilii per castitatem, flos violae per humilitatem, flos spicae per bonorum operum maturitatem, flos olivae per misericordiam, flos rosae per patientiam. Per ipsius vero patientiae virtutem, Domino patientiam infundente, omnia vobis penitus cedent adversa. Nam secundum Job carmen habetis in nocte et in pressuris praesentibus de futuris gaudiis consolamini. Consolamini quoque et pascimini sanctorum scriptis, verbo Dei dulcibus, et oleo laetitiae delibutis, quo libenter ungitis caput vestrum, quia non est in vobis mendax opus olivae, in quo habitat charitas de corde puro et conscientia bona, et fide non ficta. Nostis plane, ut beatus Gregorius scribit, quia perfecte bonus non est, nisi qui fuerit et cum malis bonus. Animus itaque vester ab his inquietantis mundi turbinibus extractus, salutaris portus statione fungatur, ad coelum esse sustollat, ac Deo suo jam proximus, sicut martyr beatissimus et doctor suavissimus [Col. 0880C] docet Cyprianus, quidquid apud caeteros in rebus humanis sublime ac magnum videtur, intra suam jacere conscientiam glorietur. Experimento autem, ut credimus, vobis datur intelligi quam affectuose memoria vestri, in nobis sit vigilans ac devota et mutuae allocutionis consolatio non sopita. Recordamur in hoc loco illius dulcis colloquii, quod apud sanctam Barbaram nobiscum habuistis, ut de spiritualibus sermo discurreret, sermo noster coelesti spiritu redundabat, verba quae loquebamur spiritus et vita fuere, nec a nostra discesserunt memoria, quae in libro vitae memoriter sunt scripta. Suadentibus vero quibusdam magnis viris amicis vestris, quorum consilium respuere seipsum decipere est, vos per praesentia scripta monemus, ut sic [Col. 0880D] in vobis abstinentia discreta sit, ne, dum hostem comprimere intendetis, civem necetis. Quod restat, Deum precamur, ut sic praesens a sapiente disponatur actio, ut qui dissociamur in via, sociemur in patria.



EPISTOLA XLVII. AD NICOLAUM SANCTI VICTORIS SUBPRIOREM. Gratias agit pro amicitia.

Venerando patri et domino NICOLAO subpriori sancti Victoris Parisiensis, frater G, humilis sanctae Barbarae subminister.

Pro gratiarum actione hostia haec pauperum est, quibus non est munus a manu, licet enim animus meus et nationi et loco respondeat, duri siquidem [Col. 0881A] et feri feruntur Normanni, et nomen Barbarae duritiam quamdam praeferat naturalem. Non sum tamen adeo lapideus et ab omni affectionis humore alienus et siccus, ut tam multiplici gratiae vestrae possim esse ingratus. Grandis quippe aperta est a vobis in nostris cordibus dilectionis semita, unde supernae causa dulcedinis migrat in delicias diligentis. Hoc experti sunt clerici per quos meritis vestris debitum misimus salutationis obsequium, qui miro modo vos benignum erga se liberalemque senserunt. Pulchrum sane atque praedicandum beneficium, nullis redditum est meritis, nulla collatum justitia, nullis supplicationibus comparatum. Ad nomen amici non ad preces venit. Porro, ut ille ait, gratiora sunt beneficia quae non alieno interventu, sed affectu [Col. 0881B] spontaneo proveniunt. Facio igitur quod possum, et faciam quod potero, et quod omnes legis victimas hostiam laudis jugiter immolabo, et si fortuna votis arriserit, et Deus gratiae benignitatem dederit, profecto terra nostra dabit fructum suum, ut sic justitia possit ante nos ambulare, et gratiae debitum compensare. Verumtamen quidquid ego fecero, qui prior est tempore potior est in jure. Vos enim praevenistis nos in benedictionibus dulcedinis. Sicut promisistis nobis qui adhuc in populo barbaro sumus, orate ut in charitate Dei desideriorum vinculis astringamur, et primitias nostri spiritus in coelestis patriae amore ligemus et effici mereamur cives sanctorum et domestici Dei. Salutat vos ipsa domus [Col. 0881C] Jacob quae est in populo Barbarae . . . . Bene autem nostis quia non propriam, verum patriam signare videtur nomine sancta suo Barbara barbariem. Pax vobis et gratia multiplicetur.



EPISTOLA XLVIII. AD JOANNEM ABBATEM Laudat Joannem abbatem de gratia sermonis illius.

Venerabili abbati J., frater G., cum virtutum decore gloriam et honorem.

Ut vobis scribam amor impellit, ambigo si consuetum morem vobis omnino relinquam. Aestimer erga vos tepuisse, vel penitus vestri oblitum fuisse. Scio quia amor stimulis motatur, vestrum igitur amorem libenter incitassem si possem, sed ingenii [Col. 0881D] mei parvitas tenues admodum fruges parit. Non enim est acutum, sed exile et obtusum. Hoc utinam a vobis potius munus accepissem! Accepistis namque gratiam a Domino, ut sciatis quomodo vel quando oporteat vos proferre sermonem. Nam ut ad sanctos pro comparatione veniam, instruitis ut Hieronymus, astruitis ut Augustinus, attollimini ut Hilarius, submittimini ut Joannes, ut Basilius corripitis, ut Gregorius consolamini, ut Rufinus stringitis, sollicitatis ut Eucherius, ut Paulinus provocatis, ut Ambrosius perseveratis. Sed forsitan tacite respondetis, psalmorum et eorum quae famulatui divino et familiaris rei providentiae aptiora sunt cura accuratior, [Col. 0882A] sermonum phaleras et litterarum elegantias mihi in incuriam retorsit. Sed non a vobis Graecanam exigo elegantiam, non Italicam celeritatem, non Gallicam abundantiam. Nihil nobis de Quintiliani throno fulminetis, sed sanctorum more nos exhortari et consolari velitis. Simplici tantum littera festivitate decurrat, ut magni nectaris potus suavissimus delectationibus hauriatur. Ad haec siquidem vobis est importunitas in exemplis, fides in testimoniis, pondus in sensibus, urbanitas in figuris. At si magis placet, verba vestra non sint ex vobis, sed prolata ex divinis fontibus. Gaudemus autem et laetamur in Domino, quod sub regimine vestro domus Domini amplificatur et proficit, et beatus plane de cujus culmine datur amicis laetitia, lividis poena, [Col. 0882B] posteris gloria, vegetatis et alacribus exemplum, pigris et desidibus incitamentum. Omnes fratres et filios vestros affectuosissime salutamus. Orate attentius ut det Deus suam gratiam, et misericordia nos attendere faciat finem praemiorum, et cum omni facilitate et alacritate suorum currere viam mandatorum, per quam vos deducat, et perducat ipse qui est via currentium, et bravium pervenientium. Amen.



EPISTOLA XLIX. AD HUGONEM PRIOREM S. MARTINI SAGIENSIS. Hortatur iterum ad scribendum Walt. vitam.

Hugoni suo G.

[Col. 0882C] Par erat garrulitatem nostram silentii vestri talione frenare, sed quoniam perfecta dilectio non tam debet recolere quid officiorum solvat, quam meminisse quid debeat, nunc laxatis verecundiae habenis, obsequium alloqui impudentis iteramus, cujus improbitas vel hinc maxime dignoscitur quod tacetis. Ego semper grandia litteras vestras praemia puto. Vellem itaque ut compunctorii salubritate sermonis avidam nostrae ignorantiae pasceretis esuriem. Hortamur vos in Christi charitate, ut tandiu desides digitos incudibus officinae veteris imponatis, videlicet ut jam diu intermissum opus de * vita [(25) 1Kb] justi studeatis repetere, et ad Dei laudem id quod coepistis explere. Copiosa est materia, plena nectaris, florum, margaritarum. Jucunda est et illustris, [Col. 0882D] flamma cocco, rutilans auro, lactea byssino. Sed forsitan timetis ne id jactantiae seu vanae gloriae ascribatur. A candore suo vestra charitas naevum tam miseriae suspicionis eliminet, et hominum contemnens judicia, quod Deo gratum esse cognoverit, facere non formidet. Labor erit in studio, sed aderit qui gratiam praestet remunerator laboris, in cujus manu sumus et nos et sermones nostri. Non enim sumus idonei cogitare aliquid a nobis quasi ex nobis; sed sufficientia nostra ex ipso est. Noveritis plane quod vobiscum die nocteque conversor. Benedicta ipsius bonitas Conditoris, qui habitationem potius hominum quam charitatem finalibus claudit [Col. 0883A] angustiis. Opto ut in ipso valeas, dilectissime, Gaufridique tui semper memor esse digneris.


   Censeo laude styli dignum quem regia coeli
Suscipit, et rutilis inscribunt sidera gemmis,
Exsilium patria, mare portu mutat, agonem
Pace, crucem palma, cognitione fidem.



EPISTOLA L. AD ANDREAM ARCHIDIACONUM TURONENSEM. Varia dat ei monita.

Dilecto et semper diligendo domno ANDREAE Turonensi archidiacono, G. humilis Sanctae Barbarae subminister, aeternam in Domino salutem.

Nolui ulterius officiorum differre sermonem, ne vester affectus quamdam vitio meo duceret, ut [Col. 0883B] gladius impolitus de curae raritate rubiginem. Vereor enim ne semel amor vester mihi indultus, aut interjecti itineris longitudine, aut absentiae communis diuturnitate tenuetur. Quia igitur honestate et affabilitate vestra nostrum ad vos propensius traxistis affectum, orationum vestrarum suffragia a vobis expetimus, nostrarum quoque participationem vobis in Domino gratanter concedimus. Nostis enim, ut peritissimus Christianorum philosophus, et quorumlibet primus eruditorum ait, quod justae humilitatis pretio inaestimabilem vicem divinae gratiae promeremur, qui solus, inquit, modus est quo cum Deo homines colloqui posse putantur, illique inaccessae lucis, prius quoque quam impetrent [Col. 0883C] ipsa supplicandi ratione, conjungi. O quam suave, et quam odoriferum purae orationis sacrificium ex pinguedine devotionis et igne dilectionis ex sanctorum corde ad illud sublime ascendit altare! In ipsa itaque ara cordis thymiama boni odoris igne compunctionis ac divini amoris incendite. Summa sit vobis cura de litteris, sed maxime religiosis, in quibus magis vos occupet medulla sensuum, quam spuma verborum. Nihil otiosum faciatis, nihil faciatis non quietum. Non gero personam docentis, sed admonentis. Vestrum saepius panem ille potius qui non est redditurus accipiat, totius popularitatis alienus gratiam non captetis omnium, sed bonorum, non indiscreta familiaritate vilescens, sed examinata soliditate pretiosus existens, [Col. 0883D] maxime ambiendus, utpote minime ambitiosus, non studeatis honores dignitatum suscipere, sed mereri. Amicitias probatas expetite, constanter retinete, perenniter servate; non enim vobis illorum expetendae sunt amicitiae, qui juxta Sidonium, de cujus dictis aliqua hic excepta ponimus: »Sunt ad intelligendum saxei, ad judicandum linguei, ad succendendum flammei, ad ignoscendum ferrei, ad amicitias pardi, ad facetias ursi, ad fallendum vulpes, ad superbiendum tauri, ad consumendum minotauri. Ad quorum consilia Faleris cruentior, Mida cupidior, Ancus jactantior, Tarquinus superbior, Tiberius callidior, Gaius periculosior, Claudius socordior, Nero impurior, Galba avarior, Vitellius sumptuosior, Otho audacior, Domitianus [Col. 0884A] truculentior reddetur.« Sed haec hactenus. Caeterum rogamus dignationem vestram, quatenus magistrum Joannem coarchipresbyterum vestrum vice nostra salutetis, quem sicut et vos nominis vestri virilitati, sic et illum nominis sui gratiae consonare gaudemus. In ejus persona multa bona concurrunt. Est illi censura cum venustate, abundat animi sale cum consulitur, melle cum consulit: simplicitatem columbae in ecclesia servat, in foro serpentis astutiam. Domino Adae Majoris Monasterii armario familiari vestro me canonicum et confamiliarem exhibere curate; qui etsi de terrae nomine nomen habet, tamen quae sursum sunt sapit, et in coelestibus conversatur. Simili modo vestra quoque dilectio elevata de terris in coelesti suavitate suum [Col. 0884B] locet affectum.

Angulus iste placet, pauperrimusque recessus.
Est tibi delatus plus onerosus honor.
Sancti Spiritus illustratio vos visitare dignetur, erigens vos ad sublimiorem profectum, et propositum vestrum ad meliores actus, voluntatemque convertat.



EPISTOLA LI. AD R. AMICUM SUUM. Laudat R. amici sui ardorem pro contemplatione.

Venerabili et praecordiali amico suo R., suus G., quae sursum sunt quaerere, quae sursum sunt sapere.

Id pro consuetudine, sicut ante nos dilectum est, semper inquirit animus unde gaudere solet. [Col. 0884C] Inde est quod mens vestra coelestium praemiorum aviditate flagrans, postulat favorabile aliquid cantari sibi de canticis Sion, postulat dari sibi carmina in nocte, postulat cantica ad contemplationem divinam commonitoria. Placet, fateor, quod petitis, si sane apud locupletiorem, et in spirituali musica eruditiorem, id facere libuisset. Accipite tamen de mea paupertate quae habeo, ne tacendo philosophus puter, aut ne illud Horatianum velitis ingerere:

Omnibus hoc vitium cantoribus, inter amicos
Ut nunquam inducant animum cantare rogati,
Injussi nunquam desistant. (HORAT., lib. I, sat. 3.)

Scio plane ardorem desiderii vestri; novi quod in amplexus speciosae Rachel, cui visio sua gratissima [Col. 0884D] est, intendat labor militiae vestrae. Desiderio enim desiderat spiritus vester sabbatizare, dulces contemplationis fructus carpere, octavae illius gaudia praelibare. Immortali sponso anima vestra cupit adhaerere, totum amorem suum illi impendere, unde ad superni gaudii munera fixo foedere amoris religatis primitias spiritus vestri. Charitas quippe per Spiritum sanctum in corde vestro diffusa intima in schola pectoris magistra docet vos terrena despicere, et amare coelestia. Ipsa in vobis utitur amico ad gratiam, inimico ad patientiam, quibus potest ad beneficentiam, omnibus ad benevolentiam. Ipsa in centro virtutum residens, ut regina et domina omnium rerum exitus dispensat, ornat et ordinat, et sicut radix in surculum, surculus in gemmam, [Col. 0885A] gemma in florem, flos in fructum coalescit. Sic ipsa suis initiis roboratur, et proficit in statum perfectum, in mensuram plenitudinis. Ipsa animum in contemplationem inducit. Est enim vita contemplativa, ut beatus scribit Gregorius, ipsam quidem charitatem, scilicet amorem Dei et proximi tota mente retinere, sed ab exteriori actione quiescere, ut jam nihil agere libeat, sed calcatis curis omnibus ad videndam Creatoris sui faciem animus inardescat. Hic autem, sicut in Patrum collationibus legimus: Praecipuus noster debet esse conatus, ut divinis rebus, ac Deo mens semper inhaereat. Quidquid ab hac diversum est, quamvis magnum, secundum tamen, aut etiam infimum, aut certe noxium deputandum est. Contemplationem ergo divinam, [Col. 0885B] inquit, cum potuerit mens obtinere, gaudeat, a qua distractam se doleat atque suspiret, totiesque se sentiat a bono summo recedisse, quoties ab illo intuitu deprehenderit segregatam, fornicationem reputans vel momentaneum a Christi contemplatione discessum, a quo cum deviaverit paululum vester obtutus, rursus ad eum cordis oculos retorquentes, velut rectissima linea mentis aciem revocemus. In hoc sublimi contemplationis gradu humillimus pater Gregorius consistebat, cum illi adhuc in monasterii quiete posito labentia cuncta subtererant, cum rebus quae volvuntur eminebat, cum nulla, nisi coelestia cogitabat, cum adhuc detentus corpore carnis claustra contemplatione transibat, cum mortem quae pene cunctis poena est, ut ingressum [Col. 0885C] vitae et laboris sui praemium amabat; unde in epistola ad sororem imperatoris, a tam dulci quiete abstractus, et in cura regiminis constitutus, conquerendo ait: »Alta, inquit, quietis meae gaudia perdidi, et intro corruens, exterius ascendisse videor, unde me a facie Conditoris mei longe expulsum deploro. Conabar namque quotidie extra mundum fieri, cuncta corporum phantasmata ab oculis cordis abigere, superna gaudia incorporaliter videre, et ad Deum Dei faciem anhelans, non solum vocibus, sed et totis cordis medullis clamabam: Tibi dixit cor meum, Quaesivi vultum tuum, vultum tuum, Domine, requiram. Nihil autem in hoc mundo appetens, nihil pertimescens, videbar mihi in [Col. 0885D] quodam rerum vertice stare, ita ut in me plene fieri crederem, quod, pollicente Domino, ex propheta didicissem: Sustollam te super altitudinem terrae. Super altitudinem namque terrae attollitur, qui ipsa quae alta et gloriosa praesentis videntur saeculi, per mentis despectum calcat.« Verum haec hactenus. Caeterum rogamus Dominum, ut vobis concedat ipsius supernae contemplationis dulcedinem degustare. Det vobis mores vestros, totiusque vitae rationem, ad coelestis ordinis exemplar formare. Amen.





EPISTOLA LI N . . . . AD N . . . .

Amantissimo patri et domino filius et suus, si quid est, quidquid est.

[Col. 0886A] Jussistis, imo potius injunxistis, ut tertio vobis scribens, tertio audacis irreverentiae animositatem exhibens de meae pera paupertatis, de sacculo pertuso vanitatis Croesi divitias cumularem. Sed unde tantae exactionis emerserit instantia diu multumque meditatus sum in corde meo, attendens in hoc ridiculosam jussionem, nisi in vobis verae charitatis et sincerae veritatis adverterem praeeminentiam; materiam quippe scribendi inopiae proscribit copia, copiam disserendi sensus et memoriae pervertit inopia. Quid itaque sibi vult Dominus meus? Nunquid in modico exhaurire paupertatem meam, cum non in una litteralis amicitiae missione, non in uno quidem apice multiplicastis locupletare eam? Quid, inquam? Nunquid ut ingenii tarditas [Col. 0886B] excitetur, aut ut mentis ariditas omnino exsiccetur. Primum quidem ad amicum dicere fas est, sequens vero, ut dicitur, de amico sentire nefas est. Quid itaque agam nescio; ego enim videns paupertatem meam, et vestrae jussionis instantiam, coarctor undique, cum nec sensum linguae suppleat facultas, nec verborum maciem sententiae redimat ubertas, nisi forte cor amantis obedientia, quasi jubentis violentia, compunctum producat sensum, promptius vobis parere, quam sibi ipsi audeat imperare. Itaque, dum jubetis, juvatis. Ago igitur quod imponitis, ago quod exigitis; sed ea ratione conditionis, ut et vicem rependatis, et auctoris praesentium diligentiam et dilectionem juxta redamantis [Col. 0886C] violentiam compensetis. Non itaque requiro ut praesentes reponatis in sacculum vestrum, sed ut me ponatis ut signaculum super cor vestrum. Magna prorsus rogo, et fere immerito merito deneganda, nisi quod amor gratis largitus, largitoris gratiam profusius commendat, et pro magnitudine charitatis gratuitae gratum non tam meretur, quam mereatur amantem. Hortor itaque et opto ut habeat me cor vestrum, quod etsi dixisse pudet, non poenitet. In ipso enim ac si in urna legis manna continetur absconditum, manna utique non vermibus scaturiens, sed spiritum salutis pariens, sed vermium spiritualium laesionem allidens et adversitatem pervertens, quod dum a vestro corde, tanquam a thalamo gloriae, tanquam a vase puritatis [Col. 0886D] et munditiae, omnem immunditiam eliminat, in quodam mentis altae, sed non elatae triclinio evectus, fidei, spei et charitatis ordinatae repositionem commendat. Sed cur animalis homo, cur filius hominis vermis ista audeam nominare, cum nec nominatur a me sicut decet sanctum, sicut debuit decere me. Haec quippe dicens, factus sum velut aes sonans, aut cymbalum tinniens, quod non nisi alienae opis opera operatur aut resonat. Simili modo et ipse alienae messis non vindicans, sed nendicans alimoniam, si mercedes congregavi, nisi eas in sacculum pertusum, in quo non amor virtutum nutritur, sed vanitas vanitatum admittitur. Sed forte de more vestro respondebitis ad haec: Haec est humilitas tua. Nostis autem quod [Col. 0887A] falsa humilitas non est veritas, sed duplex vanitas. Haec mandat filius tuus, haec mandat et amicus, jam dudum fraudatus amico, fraudatus socio, fraudatus et solatio, fraudatus a desiderio suo, quaerens, et non inveniens virum secundum cor suum, qui mentis ejus vastam solitudinem solus frequentet, cum quo cor suum participet, in quo caput suum reclinet. O me beatum, si inveniam unum! O si eumdem, si ipsum ad quem nobis sermo! Sed quia caro et sanguis regnum Dei non possidebunt, eos qui Spiritu Dei aguntur, in spiritu et veritate oportet ambulare, oportet et amare; quatenus et amantis spiritus spiritualem affectum habeat et exhibeat, et redamantis veritas juxta sui nominis idioma ex fide non ficta prodeat ut proficiat, et [Col. 0887B] quia scire puto hominem in corpore sive extra corpus in ea quae ante sunt, totum cor, animam, et virtutem tota virtute extendere et his tota utriusque hominis diligentia intendere, mihi omnino difficile, imo parvitati meae et pravitati pertimesco negatum, ne male conveniant, et ab una [Col. 0888A] sede recedant, quae non concordant caro et spiritus; en licet alter regnet sub Moyse Pharaonis ad allia gustum convertit qui non gustavit manna saporum. Et quia vindex est Deus super omnem operantem malum, fateor, gaudeo, sed et gaudebo in eo qui non tam vindicavit se, quam visitavit me, qui fecit et creavit me. Etenim manus Domini super me plaga corrigentis percussit me, et morti non tradidit me. Flagellum mundans vellem nollem excepi, inexpiatam impietatem in flagelli immanitate adverti. A facie manus suae ego defeci; visitavit enim me in gladio suo duro, in gladio suo forti nec tam ad vindictam in hostem saeviens, quam paterne, quam misericorditer hostis utilitati deserviens. Et quia die ac nocte circumdedit super [Col. 0888B] muros meos iniquitas mea, die ac nocte gravata est super me manus sua. Et vere necdum furor ejus quievit, necdum indignatio sopita, necdum vindicta retenta, sed adhuc manus ejus extenta. Finis ab his. Memor esto mei; quidquid male dixi corrigat in melius cura benigna. Vale.




ANNO DOMINI MCXCVI
MAURICIUS DE SULLIACO PARISIENSIS EPISCOPUS




[Col. 0887]
NOTITIA HISTORICA
(Gall. Christ. nov., VII, 70, in episc. Paris.)

[Col. 0887D] Non ex illustri familia dominorum Soliaci, sed humili apud Soliacum oppidum ad Ligerim matre Humberga ortus loco Mauricius, unde illi de Sully cognomen, industria bonisque artibus ad pontificatus apicem ascendit. De eo id singulare monachus Antissiodorensis, Guillelmus Nangius, Vincentius Belvacensis et alii referunt quod, cum esset junior, pauper ac mendicus, eleemosynam postulatam hac lege noluerit accipere, ut nusquam fieret episcopus. Et certe Parisios primum profectus ut litteris operam daret, tantum in eis progressum fecit, ut non solum theologiam publice edocuerit, sed etiam sacras ad populum habuerit conciones, etiamnum inter mss. Victorina asservatas, quibus in declamandis [Col. 0888D] mandis excellentis fuisse studii tradit Trithemius, qui duos illius sermonum libros scriptumque ab eo libellum de cura animarum ad presbyteros commemorat. Fuit autem primo canonicus Bituricensis, ut discimus ex monumentis istius ecclesiae, tum Parisiensis; de modo autem quo factus est episcopus, haec scribit Caesarius Heisterbacchensis monachus Cisterciensis [(1) 1Kb] : »Cum nostris temporibus vacaret episcopatus, et electores inter se concordare non possent, tribus sua vota commiserunt, qui tres cum in unam non possent convenire personam, magistro Mauricio, qui e tribus unus erat, duo suam dederunt auctoritatem, ut quemcunque ipse nominaret, ipse episcopus esset: et quia idem Mauricius, [Col. 0889A] ut rei exitus probavit, magis cupiebat prodesse quam praeesse, seipsum nominavit, dicens: »Aliorum conscientias et propositum ignoro, episcopatum hunc, gratia Dei me adjuvante, irreprehensibiliter regere propono:« quod et fecit: sanctae enim vitae fuit, tam verbo quam exemplo, plurimis profuit, dies suos in eodem episcopatu clausit.« Sic autem electum Mauricium jam anno 1160 probat ejus charta data tunc temporis [(2) 1Kb] pro Herivalle, ubi canonicos regulares instituit. Confirmavit anno eodem donationes ab antecessoribus ecclesiae S. Victoris factas. Anno 1162, mense Augusto, comitatus est Ludovicum regem cum pergeret ad colloquium cum Frederico imperatore in urbe S. Joannis de Latona ob duos de papatu contendentes [Col. 0889B] habendum, missusque est a rege cum Joscio Turonensi archiepiscopo, et Guillelmo abbate Vizeliacensi, qui cum Henrico comite Trecensi poscerent inducias. Cum Mauricius Alexandrum papam ad dedicationem ecclesiae Sangermanensis comitatus fuisset XI Kal. Maii, anno 1163, monachi episcopi praesentia commoti, a summo pontifice obtinuerunt, ut ab ecclesia recederet; unde indignatus Mauricius, querelas in concilio Turonensi coram papa detulit, jurisdictionem sibi in abbatiam S. Germani a Pratis vindicans, quae ipsi fuit negata.

Circa id tempus prima novae cathedralis fundamenta jecit, cujus primarium lapidem posuit Alexander III, ut habet Joannes canonicus victorinus. [Col. 0889C] Opus incoeptum successor Odo maxima ex parte implevit. Duos quoque pontes lapideos condidisse dicitur ab Antissiodorensi monacho in Chronico, alterum super Sequanam, alterum super Matronam. Controversiam habuit cum Rogero abbate Columbensi super monasterio Sancti Germani in Laia et parochia ejusdem, quae ab arbitris terminata est an. 1163. Orta fuerat discordia inter Mauricium et Odonem S. Dionysii abbatem pro monasterio Argentolii, ubi vel abbatissam debere collocari cum virginum collegio affirmabat episcopus, vel abbatem quem ipse benediceret. Haec autem controversia in Parisiensi palatio coram Alexandro III quadragesimali tempore utriusque partis consensu, judicum arbitrio commissa est, qui controversiam [Col. 0889D] ad triennium tantummodo sopitam anno 1164, mense Aprili, non terminarunt, nisi sub pontificatu Innocentii III. Confirmavit eodem anno Mauricius donationem Hugonis Capeti factam monasterio Fossatensi. Emit duas domos ante paravisum sitas anno eodem, pro facienda via ante ecclesiam Beatae Mariae [(3) 1Kb] .

Lustralibus aquis tinxit filium Ludovici VII, qui fuit Philippus, cognomento Augustus, die Dominica 22 Aug., anno 1165, in ecclesia beati Michaelis de Platea, Hugone Sancti Germani, Hervisio Sancti Victoris, et Odone S. Genovefae abbatibus susceptoribus ac sponsoribus cum Constantia regis sorore [Col. 0890A] duabusque viduis Parisiensibus. Composuit eodem anno litem inter Rogerium abbatem Fossatensem et Radulfum de Buxeio. Adfuit concilio Belvacensi anno 1166, ubi excommunicati monachi Resbacenses episcopo et abbati rebelles. Vineam a Guidone montis Gaii monachis. Caroliloci concessam scripto testatur anno 1167. Lectum episcopi mortui pauperibus domus Dei assignavit de assensu capituli anno 1168. Consecravit Senonis Guillelmum de Campania archiepiscopum Senonensem, XI Kal. Januarii anni ejusdem. Insequenti approbavit concordiam initam inter abbatissam de Edera et Albertum pro nemore de Plaissiaco anno 1169, episcopatus nono. Emit eodem a Ledemallo milite possessiones apud Sanctum Clodoaldum, et a [Col. 0890B] Theobaldo Cocherel quidquid habebat apud Viriacum ep. 10. Anno 1170, episc. decimo, comparavit terram apud Victoricium a Willelmo de Mathiaco milite. Querelam habuit anno eodem cum canonicis suis pro redditibus decanatus, quos mortuo decano suos esse contendebat utraque pars. Causa ad Alexandrum delata est, qui Guillelmum Senonensem archiepiscopum delegavit. Interim vero canonicis cedentibus, controversia sopita approbante Guillelmo archiepiscopo litteris, in quibus mentio est novae domus episcopi Parisiensis: sibi enim et successoribus novas quoque aedes exstrui curaverat. Easdem litteras Clemens papa a Mauricio sibi exhibitas aliis litteris confirmavit in regia bibliotheca [Col. 0890C] asservatis. Sancti Landerici Parisiensis episcopi corpus cum Remigio Sancti Germani Antissiodorensis decano in capsa lignea recondidit Mauricius anno 1171, qui eodem domum datam monialibus de Edera approbavit. »Actum in domo nostra nova, inquit, episc. XI.« Donum eisdem factum ratum habet anno 1172, ep. XII. Garino S. Victoris abbati renuntiato benedictionis munus anno eodem impendit. Praesens astitit partitioni urbis Anicii factae inter episcopum Aniciensem et comitem de Polignac anno 1173. Anselli de Garlanda et ejus filii excepit hominium anno 1175 pro castello de Tornan, quod confirmavit rex Philippus mense Martio 1185.

Joannem Saresberiensem Carnotensem episcopum [Col. 0890D] Senonis consecravit VI Idus Augusti 1176. Ejus consiliis persuasus Ludovicus rex assensum praebuit venditioni factae a canonicis Sanctae Opportunae anno eodem. Insequenti confirmavit donum decimae de Luabium factum ecclesiae beatae Mariae de Pompona a Joanne et Mauricio de Pompona anno 1177, episcopatus decimo septimo. Eodem emit medietatem molendini de Canturanae apud Corbolium a Petro de Chantelou. Compositam inter abbatissam de Edera et Petrum de Cantulupi controversiam testatur anno 1178, episcopatus decimo nono. Insequenti ineunte, XIV scilicet Kalend. Aprilis, consecravit altare abbatiae Barbelli. Habitus est, [Col. 0891A] anno 1179, in palatio Mauricii episcopi, Parisiis, a Ludovico rege conventus publicus episcoporum pro inauguratione Philippi filii. Emit anno 1180, episcopatus vicesimo primo, centum solidos redditus apud Victoricium a D. Philippo de Levis, die festo S. Agathae. Fecit potestatem anno eodem Sancelinae, quae femina erat de corpore, cum Drogone homine libero nuptias contrahendi. Discordantes priorem de Gisortio et Romanum presbyterum S. Gervasii auctoritate apostolica conciliavit in nova aula inferiori an. 1181, episcopatus vicesimo primo. Fer. IV Pentecostes anni 1182 Henricus legatus altare Sanctae Mariae Parisius consecrat una cum Mauricio praesule [(4) 1Kb] , qui ratam habuit anno eodem, episcopatus vicesimo secundo, venditionem factam [Col. 0891B] monasterio S. Maglorii a Roberto priore Leprosorum de Givisiaco. Memoratur hoc adhuc anno in chartulario Rigniacensi cum Stephano Sanctae Genovefae abbate, et in litteris Guidonis archiepiscopi Senonensis pro Sancto Dionysio, et in tabulis Villaeperosae, ubi annus 1182 dicitur episcopatus vicesimus tertius. Datam canonicis regularibus Herivallem confirmavit anno 1183. Alia eodem anno, episcopatus vicesimo tertio, confirmavit, alia decrevit statuta pro canonicis Sancti Germani [(5) 1Kb] . Eodem querelam habuit cum monachis Majoris Monasterii super ecclesia S. Nomni, cujus praesentationem iis dimisit. Capellanum ad ecclesiam S. Thomae de Montemagni ab Hervaeo et Burchardo de Montemorenciaco [Col. 0891C] praesentatum confirmavit anno 1184. Bullam accepit a Lucio papa, datam Anagniae pridie Non. Jan., adversus presbyteros qui publice concubinas detinebant [(6) 1Kb] . Insequenti, XVII Kal. Februarii, legatos a Jerosolymitano rege missos, patriarcham maxime, solemniter excepit. Hi autem generale Parisiis eodem anno concilium habuere pro fide contra inimicos crucis defendenda. Sepelivit in majori ecclesia, XIII Kal. Septemb. 1186, Godefridum Britanniae comitem, assistente Philippo Augusto, qui in eadem ecclesia quatuor capellanias fundavit, et ad decorem urbis Parisiensi regali impensa omnes vicos quadratis lapidibus stravit ob intolerantiam luti, et coemeterium publicum muris cinctum in loco Campellorum, quod postea Sanctorum [Col. 0891D] Innocentium dictum est, aedificari curavit, de cujus exordio Albericus in Chronico. Confirmavit anno eodem donationem factam eccles. Sancti Lupi in valle Montmorenciaca. Emit a Galeranno milite anno 1187, episcopatus vicesimo septimo, censum in burgo de S. Clodoaldo.

Habita est media Quadragesima 1188 Parisiis synodus, in qua concessae sunt regi decimae, dictae Saladinae, ob expeditionem sanctam, quod minime probavit Petrus Blesensis in epistola 112, ad episcopum [Col. 0892A] Aurelianensem: »Quae ratio est, inquit, ut qui pro Ecclesia pugnant, Ecclesiam spolient!« contendens non pecuniam a clericis, sed orationes solas esse exigendas. Confirmavit Mauricius anno eodem, episcopatus vicesimo octavo, domum a Theobaldo milite donatam hospitali S. Opportunae, nunc S. Catharinae [(7) 1Kb] . Bullam a Clemente III accepit, datam Laterani III Nonas Julii, pontificatus primo, qua ei facultas conceditur interdicendi canonicos regulares procurationem in ecclesiis parochialibus ipsi et archidiaconis denegantes. Confirmavit ei idem pontifex ex abundanti liberam ecclesiae Parisiensis praebendarum collationem. Donum ab Elisabeth uxore Anselli monialibus de Edera factum approbavit anno 1188, episcopatus vicesimo [Col. 0892B] nono. Insequenti, episcopatus vicesimo nono, ecclesiam de Besseaucour parochialem effecit. Anno 1190 mense Maio, pro anima Elizabeth uxoris Philippi regis in ecclesia Parisiensi a se humatae altare erexit, institutis a rege duobus sacerdotibus pro celebratione missarum, teste Rigordo. Anno eodem obtinuit a Philippo II rege synagogam Judaeorum Parisiensem ad aedificandam ibi ecclesiam. Init cum canonicis Corboliensibus super procuratione sibi debita compositionem mense Decembri, abbatibus Pontiniacensi et Pruliacensi arbitris a summo pontifice delegatis. Mauricii ad preces Philippus Augustus, regni XI, confirmavit diplomata Ludovici parentis, qui Theobaldo decessori supellectilem episcopi defuncti [Col. 0892C] et talliam hominibus episcopi mortui relaxaverat. Anno eodem Philippus rex Lutetiam contra hostes firmaturus, novum murorum ambitum cum fossis atque vallis e regione Academiae adorsus est.

Capellanum in ecclesia S. Leufredi de eleemosyna Roberti Balduini instituit Mauricius anno 1191, episcopatus tricesimo primo [(8) 1Kb] . Philippum regem ex obsidione Acrae redeuntem die festo S. Joannis evangelistae anno eodem Parisiis cum maxima multitudine cleri et populi honorifice suscepit. Circa id tempus de mandato Octaviani sedis apostolicae legati Herlevo abbati Sancti Martini Pontisarensis benedictionis munus impendit, inconsulto et invito Rothomagensi archiepiscopo. Ecclesiam du Plessis dès S. Leu in valle Montmorenciaca matricem ecclesiam [Col. 0892D] constituit anno 1192, episcopatus tricesimo secundo [(9) 1Kb] . Canonicorum Sancti Germani Antissiodorensis eodem anno episcopatus tricesimo tertio, jura, ecclesias ecclesiarumque praesentationes confirmavit [(10) 1Kb] . Donationes factas monachis B. Mariae de Valle approbavit an. 1193. Ecclesiam Sancti Germani monachis degentibus apud Pirosam confirmavit anno 1194, episcopatus tricesimo quarto [(11) 1Kb] . Eodem episcopatus tricesimo quinto venditionem cujusdam furni factam ecclesiae Beatae Mariae [Col. 0893A] de Monte aestivo laudavit, et Hugoni abbati S. Dionysii facultatem impertivit ecclesiam parochialem erigendi in vico de Villanova. Capellam Sancti Petri de Bobus, ecclesiam S. Eligii, capellas S. Boniti, S. Petri de Assis, S. Crucis et Sancti Martialis, ecclesiam S. Pauli cum atrio [(12) 1Kb] , magna decima et minuta, cum harumce ecclesiarum praesentationibus Fossatensi monasterio confirmavit mense Septembri 1195. Tanta aquarum inundatio contigit mense Februario ineuntis anni 1196, ut Mauricius ad coenobium S. Victoris confugere coactus fuerit. Dedit eodem anno litteras pro decima terrae apud Castanetum, quem Ansellus vendidit ecclesiae B. Mariae. Donum Guidonis de Levis militis factum beatae Mariae de Rocha episcopatus tricesimo sexto [Col. 0893B] confirmavit. Hoc ipso anno ineunte habitum est Parisiis consilium a legatis sedis apostolicae pro reformando Philippi Augusti matrimonio, qui consanguinitatis praetextu Ingelburgem uxorem, sororem Canuti Danorum regis repudiarat, ut aliam duceret; at in hoc actum nil.

Exstat inter epistolas Stephani Tornacensis quarta numero Mauricii epistola ad Pontium Claramontanum episcopum, qui eum interrogaverat utrum baptisma collatum omissis verbis: Ego te baptizo, valeret. Respondet Mauricius baptismum non esse, si quid in forma ab Ecclesia tradita imminueretur aut immutaretur. In ejus sententiam idem paulo post definivit Alexander III, qui Mauricium delegavit ut cognosceret causam quae vertebatur inter ecclesiam [Col. 0893C] S. Evurtii Aurelianensis et Hebertum de Gervesiis super quibusdam decimis, quas ecclesiae praefatae adjudicavit Mauricius, praesentibus Stephano abbate Sanctae Genovefae, Petro decano Sancti Germani Antissiodorensis, etc. Exstant tomo II, Ampliss. Coll. duae Alexandri III ad Mauricium epistolae, quarum prima data Tarraconiae X Kal. Januarii commisit ei accusationem adversus R. Flaviniacensem abbatem in civilibus et criminalibus; altera Januae, V Idus Februarii controversiam inter Hugonem Senonensem et abbatem Ferrariensem. Bullam praeterea ab Alexandro III accepit, qua facta inter episcopos et archidiaconos compositio confirmatur, simulque his interdicitur, ne presbyteros sibi subditos [Col. 0893D] nimia hospitiorum frequentia gravent. His accinit altera bulla Clemens III. Bullas accepit ab Urbano III, Veronae pridie Non. Januarii, et a Clemente III, Pisis Idibus Januarii, confirmantibus factam ordinationem super parochia Joannis in ecclesia S. Genovefae per Eugenium papam. Archiepiscopus Senonensis inconcessa praesumens in dioecesi Parisiensi jure metropoleos ipsi subjecta, excitavit querelas Mauricii episcopi, quas justas judicavit Clemens III decretali: Cum ex auctoritate canonum. Praeter concessa decessoribus privilegia a summis pontificibus, fundatas quoque ab ipso seu fundis auctas et dotatas abbatias de Herivalle, de Hermeriis, [Col. 0894A] de Monte aestivo et de Giffo approbavit idem pontifex bulla quae incipit: Justis petentium desideriis. His addit Coelestinus III abbatias Sancti Cirici et Vallis profundae, modo vallis gratiae apud Parisios.

Mauricius autem paulo ante obitum, si Chronico ms. Joannis a S. Victore fides, ad Sanctum Victorem se recepit, ejusdemque loci canonicus effectus est, ut liberius Deo vacaret, seque ad reddendam villicationis suae rationem praepararet. Narrat Caesarius febri acutissima tunc temporis vexatum sacram poposcisse eucharistiam. At cum presbyter insanienti sacra porrigere vereretur, detulit illi hostiam haud consecratam, quod praesentiens Mauricius exclamavit: »Tolle, tolle, non est Dominus meus.« Attonitus presbyter, verum corpus Domini [Col. 0894B] sumpsit, quod summa fide suscepit Mauricius, brevique post migravit ad Dominum. Morientis super pectus posita est schedula haec verba Jobi continens: »Credo quod Redemptor meus vivit, et in novissimo die de terra surrecturus sum, et in carne mea videbo Salvatorem meum, quem visurus sum ego ipse et non alius, et oculi mei conspecturi sunt. Reposita est haec spes mea in sinu meo.« Sic autem praescripserat, ut resurrectionem mortuorum a multis tunc impugnatam, quam moriens confidenter fuisset professus, alii deinceps haud dubitarent profiteri. Moriens Roberto S. Victoris abbati et Reginaldo S. Marcelli decano mandavit, ut quos alieni juris occupatione forte laeserat, his satisfacerent. [Col. 0894C] Qui paulo post ejus obitum Ricardo priori de Marcociis restituerunt quae ei illegitime abstulerat Mauricius patronatum et praesentationem ecclesiae ejusdem villae. Defunctus sepelitur in meditullio chori ecclesiae S. Victoris. Quatuor ejus tumulo e duodecim inscripti versus, quos ad preces canonicorum Parisiensium scripsit Stephanus episcopus Tornacensis, ut constat ex ejus epistola 260: »Paucos elegos scribimus, ut ex iis duos aut quatuor qui vobis magis placuerint excerpatis. Rogamus et obsecramus in Domino, ut auctoris tacito nomine recitentur.« Hi autem sunt quatuor selectis Romano charactere excusis:

Excisus misero lacrymarum vallis in orbe
   Ponitur aeterna vivus in urbe lapis.
[Col. 0894D] Doctor et antistes cathedra condignus utraque,
   A prima meruit continuare duas
Sana fides, doctrina frequens, elemosyna jugis,
   Clamat Parisius non habuisse parem.
Magnificum structura domus, et fabrica templi,
   Munificum perhibent advena, pauper, inops.
Horrea pauperibus, et scrinia semper aperta
   Exposuit miseris semper aperta manus.
Pontificem tanti meriti, servumque fidelem
   Serva Mauricium, Virgo Maria, tuum.
Quatuor his alii duo adjuncti diem ejus obitus annotant.

Virginei mensis quae tertia praevenit Idus,
   Splendorem sepelit nube sepulta dies.

Longo post tempore tumulo in Sancti Victoris choro [Col. 0895A] recens confecto imposita fuit haec nova inscriptio: Hic jacet reverendus Pater Mauricius Parisiensis episcopus, qui primus basilicam B. Mariae virginis inchoavit. Obiit anno Domini MCXCVI, tertio Idus Septembris. Hos quoque in Mauricii obitum a coaetaneo editos versus e ms. codice Nicolaus Camuzat canonicus Trecensis Sammarthanis olim suppeditaverat:

Migrat Parisii pater ad patriam paradisi
   Mauricius: Mundo Martha, Maria Deo,
Hic obit a quinta jejunus luce viator,
   Esurit in vera carne videre Deum.
Offertur panis, quem clausis sensibus intra
   Spiritus inspirat corporis esse cibum,
Verbo, mente, manu calicem, panemque repellit,
   Et sic coelesti corripit ore dolum.
[Col. 0895B] Illusere mihi velut hospes: postulo passum,
   Passum sub vera postulo carne Deum.
Rem stupet auditor, offert venerabilis abbas
   Quod petit, occurrit mente, manuque pater.
Sentit adesse Deum, fervescit in oscula: sanctum
   Vas tenet, et verum corpus adorat ita:
Ecce salus mundi, Verbum Patris, hostia sacra,
   Viva caro, Deitas integra, verus homo.
Te, Deus, esurio, quod non sinis exteriorem,
   Te, Deus, interior sumere possit homo.
Transeat ad dextram Patris Christi caro, cum quo
   Disponit Patris regna Redemptor homo.
Sic spes hic meruit rem praesentire, fidesque
   Scire, videre Deum glorificandus homo.
Sic amor exarsit, sic spes praesensit, ut una
   Crederet, et sciret credita certa fides.

Praeclara Mauricii in Necrologio Parisiensi memoria [Col. 0895C] est: »III Idus Septembris obiit Mauricius bonae memoriae Parisiensis episcopus, qui novum vicum de suo proprio factum tempore ante portas ecclesiae aperuit, quatuor abbatias novellas sub ecclesia Parisiensi plantavit, pontes in episcopatu constituit, domos episcopales novas aedificavit, redditus episcopatus multipliciter ampliavit. Idem etiam dedit nobis domum juxta portam claustri sitam ad stationem in festo Sancti Mauricii persolvendam, viariam quoque de Castaneto ad stationem die anniversarii sui persolvendam, feodum etiam de Ivry ad stationem die electionis suae, die scilicet tertio [Col. 0896A] post festum sancti Dionysii persolvendam. Haec autem Joannes nepos canonicus noster quandiu vixerit possidebit, post cujus decessum ad capitulum nostrum revertentur. Si quid vero factis, sicut praedictum est, tribus stationibus residuum fuerit, ad beneficium denariorum matutinalium canonicis cedat. Dedit insuper nobis viginti marchas auri ad faciendam tabulam auream ante majus altare; calicem quoque dedit aureum duarum marcharum et dimidiae, thuribulum aureum quatuor marcharum, et tabulas argenteas ad ornamentum altaris, duas cappas, tres infulas, pallium unum, dalmaticam unam, tunicam unam, et albas duas paratas cum amictis et stolam unam; trecentas quoque libras donavit ecclesiae, centum scilicet ad denarios matutinarum [Col. 0896B] canonicis, centum ad denarios matutinales pauperibus clericis, centum ad tectum novae fabricae faciendum plumbeum. Praeterea dedit nobis centum nonaginta marchas argenti, quae positae fuerunt in emptione terrarum, hospitum et vinearum, quae fuerunt Guillelmi de Bezon militis et uxoris ejus apud Vitry, quae omnia tenebit magister Philippus in vita, et de his omnibus reddet annuatim decem libras Parisienses, et quicunque post eum dictos redditus tenebit, similiter decem libras persolvet, de quibus canonici et majori altari servientes, qui vigiliae anniversarii intererunt, duodecim denarios habebunt, et clerici quatuor, et pueri duas, et sequenti die in missa similiter fiet distributio. Matricularii vero laiei [Col. 0896C] duos solidos habebunt. Statutum est autem a capitulo ut anniversarium ejus solemniter agatur, canonicis tam ad vesperas quam ad missam chorum tenentibus, et missa ad majus altare celebrabitur.

De Mauricii fato et gestis Rigordus Philippi Augusti chronographus libro De gestis ejusdem; Guillelmus Nangius ad annum 1196; Vincentius Belvacensis part. III Speculi historialis; Robertus in Supplemento Sigeberti, Jacobus Vitriacus, Caesarius Cisterciensis, magnum Chronicon Belgicum, Antoninus, Trithemius, etc., ubertim loquuntur.




[Col. 0897]
MAURICII DE SULLIACO PARISIENSIS EPISCOPI EPISTOLAE ET DIPLOMATA.



I.---EPISTOLAE.



I-III. EPISTOLAE AD ALEXANDRUM III PAPAM In causa S. Thomae Cantuariensis. (Anno 1169-1170.) [Epistolae Gilberti Foliot, ed. GILES, II, 229.---Vide inter variorum ad Alexandrum III epistolas, Patrologiae tom. CC.]




II.---DIPLOMATA.



I. Charta pro decima de Campellis. (Anno 1164.)
[Cartulaire de Notre-Dame de Paris, Paris 1840, 4o, t. I, p. 71]
[Col. 0897A]

Ego MAURICIUS, Dei gratia humilis minister Parisiensis Ecclesiae, notum fieri volumus universis tam praesentibus quam futuris, quod Joannes de Versaliis et Hermessendis uxor ejus invadiaverunt per manum nostram canonicis Sancti Martini de Campellis decimationem de Felioc usque ad IV messes pro LX libris Parisiensis monetae, hoc tenore quod si forte praedicta moneta ceciderit vel deterior facta fuerit, pro singulis XL solidis persolvetur marcha argenti; ita tamen quod si decimatio receptis IV [Col. 0897B] messibus non redimeretur, quousque praefata pecunia solvatur, canonici eam quiete possidebunt. Praenominatus vero Joannes plenivit in manu nostra quod decimationis hujus vadium ecclesiae de Campellis garantiret, et pro eo nullum fieri detrimentum ecclesiae sustineret, concessit hoc ipsum et laudavit Guillelmus de Mureto frater ejusdem Hermessendis, de cujus feodo praedicta erat decimatio. Plenivit etiam hoc ipsum in manu nostra eadem Hermessendis de cujus patrocinio res erat, et duo filii ejus Baldewinus et Fredericus. Huic rei testes iuterfuerunt quamplures tam clerici quam laici, Radulfus praepositus, Petrus canonicus, de campellis, Saanbertus sacerdos, Isenbardus, Galterus capellanus, Asselinus sacerdos, Vitalis decanus de [Col. 0898A] Moyseto, Odo canonicus, Fulco presbyter, Herbertus de Villa Nova, Josbertus de Moyseto, Herbertus de Villa-Crena, et laici quamplures, Gilbertus de Gueregnioco, Simon de Candor, Gocelinus de Santeaco, Robertus de Attiliaco, Hodius de Genuliaco, Morellus de Campellis . . . . . Richardus Caementarius.

Actum publice, in praesentia nostra apud Moysetum in octavis Sancti Dionysii, anno ab Incarnatione Domini 1164, episcopatus vero nostri anno IV. Et ne hujus rei pactio vel hominum calumnia, vel fraude malignorum, valeat dissolvi, sigillo nostrae auctoritatis dignum duximus confirmare.



II. De his quae vendidit Ledemallus miles apud villam Sancti Clodoaldi. (Anno 1169.)
[Ibid., pag. 50.]
[Col. 0898B]

Ego MAURICIUS, Dei gratia Parisiensis episcopus, notum fieri volumus, universis tam praesentibus quam futuris, quod Ledemallus miles de Villescoblen nobis, quadraginta librarum pretio vendidit, quidquid frater suus Thomas canonicus apud villam Sancti Clodoaldi, aut in vineis, aut censu nummorum et vini, aut pressoragio, aut in oblatis, aut corveis, nomine ipsius Ledemalli possidebat; quae omnia ad ipsum Ledemallum redditura erant et ad feodum nostrum pertinebant. Hanc autem venditionem concesserunt fratres ejus, scilicet Thomas canonicus et Hungerius miles, et filii ejusdem Ledemalli, Matthaeus miles et Philippus nondum miles, [Col. 0899A] qui se hujus venditionis fidejussores cum patre suo fidei interpositione constituerunt, et se garantiam laturos compromiserunt; quod etiam Philippus, primo anno militiae suae infra mensem quo submonitus fuerit, se facturum similiter fide interposita, pollicitus est. Fuerunt etiam alii fideijussores, scilicet Hugo de Plesseio et Hugo de Sancto Jonio [(13) 1Kb] . Testes qui adfuerunt: Galterius capellanus, Erchembaldus decanus, Bruno canonicus, Joannes sacerdos, Petrus miles, Matthaeus Panis, Sehericus, Andreas de Trembleyo, Girbertus major. Fidejussioni Hugonis de Plesseio interfuerunt, Joannes nepos noster et Joannes Rufus; fidejussioni vero Hugonis de Sancto Jonio interfuerunt, Thomas marescallus, et Guilertus et Matthaeus, servientes nostri. Quod [Col. 0899B] ut futuris temporibus ratum et inconcussum teneatur, scripto commendari et sigilli nostri auctoritate dignum duximus roborari.

Actum publice apud Sanctum Clodoaldum, anno Incarnationis Dominicae 1169, episcopatus vero nostri anno nono.



III. De his quae vendidit Willelmus de Maciaco apud Victoricium. (Anno 1170.)
[Ibid., p. 48.]

Ego MAURICIUS, Dei gratia Parisiensis episcopus, notum fieri volumus universis tam praesentibus quam futuris quod Willelmus miles de Maciaco [al. de Mathiaco] viginti arpenna terrae, quae ipse apud [Col. 0899C] Victoricium possidebat et de nobis ad sensum quinque solidorum tenebat, viginti quinque librarum pretio nobis vendidit, et se garantiae fidejussorem, posita constituit. Quam venditionem Avelina uxor ejusdem Willelmi et Stephanus Palmarius frater ipsius concesserunt. Huic autem venditioni et concessioni praefati Stephani coram nobis factae Parisius interfuerunt quamplures: Ascelinus, decanus Sancti Marcelli, Galterus capellanus noster. . . . . . Laici: Drogo miles de Sancta Cruce. . . . Stephanus pistor, Thomas marescallus, Hugo baticularius, Matthaeus panetarius, Simon carpentarius, Willelmus cocus, Ricardus camerarius. Concessioni autem uxoris ejusdem Willelmi, apud Calliacum factae, interfuerunt [Col. 0899D] quamplures Albericus, sacerdos Calliaci, Galterus capellanus ejus . . . . laici: Brunellus, major Victoricii, Helluinus decanus . . . . . . Odo Censarius . . . .

Actum publice Parisius, anno incarnati Verbi 1170, episcopatus vero nostri anno decimo.



IV. De censu quem Sancti Victoris canonici apud S. Marcellum et Ivriacum possidebant. (Anno 1171.)
[MARTEN., Ampl. Coll., VI, 245.]

Quoniam plerique perversi animi ad decipiendum maxime intendunt, nostri officii est res in praesentia [Col. 0900A] nostra bene gestas pro bono pacis ad notitiam posterorum memoriae tradere, et scripto confirmare. Ego igitur MAURICIUS Parisiensis episcopus notum facimus praesentibus pariter et futuris, quod Ferricus de Gentiliaco quemdam censum quem apud Sanctum Marcellum et apud Ivriacum ecclesia B. Victoris Parisiensis de dono fratri Ferrici ejusdem ecclesiae canonici diu in pace tenuerat, de feodo suo et antecessorum suorum eumdem censum esse dicens, saisivit. Ecclesia vero S. Victoris erga praedictum Ferricum querimoniam movit, et coram justitia nostra placitavit. Tandem consilio prudentium virorum habito in dicta ecclesia, ad confirmationem pacis supra nominato Ferrico quatuor libras denariorum donavit, et ipse praescriptum [Col. 0900B] censum saepe memoratae ecclesiae: qui etiam clamavit, et quidquid proprii juris in eodem censu se habere dicebat, eidem ecclesiae in praesentia nostra in pace perenniter possidendum concessit, et justam se inde garantiam laturum promisit. Quod etiam concessit et laudavit Anselmus de Bruneyo saepedicti Ferrici frater, videntibus et audientibus qui nobiscum aderant, quorum supposita sunt nomina et signa.

    S. domni Anselmi decani S. Marcelli.
    S. Simonis de sancto Dionysio.
    S. Gauterii capellani nostri.
    S. Magistri Manerii.
    S. Marcelli clerici nostri.
    S. Theoberti de Monte Leterici.
    [Col. 0900C] S. Petri de Monterello.
    S. Philippi de Athiis.
    S. Hugonis mercatoris.
    S. Drogonis carnificis.


Quod ne subrepens oblivio deleat, aut emergens calumnia contradicat, scripto mandari praecipimus, et praesentem paginam sigilli nostri auctoritate roboramus.

Actum publice Parisius anno Incarnationis Verbi 1171, episcopatus vero nostri anno XI [(14) 1Kb] .



V. De medietate molendini de Cantu Ranae quam vendidit Petrus miles de Chantelu Parisiensi episcopo. (Anno 1177.)
[Cartulaire de Notre-Dame de Paris, I, 51.]
[Col. 0900D]

Ego MAURICIUS Dei gratia Parisiensis episcopus, notum fieri volumus universis tam praesentibus quam futuris, quod Petrus de Chantelou et Ermengardis uxor ejus, medietatem cujusdam molendini, qui Cantus Ranae dicitur, qui apud Corbollum situs est, quae medietas praefatae Emengardis haereditatem spectabat, nobis vendiderunt, et insuper molturam suam quam praeter medietatem in eodem molendino, sine socii portione habebant. Hanc autem venditionem, filio eorum Gaufridus [Col. 0901A] miles, Odo clericus, Simon, Hugo et filiae Richeldis et Avelina concesserunt. Praedicti siquidem Petrus et Ermengardis et eorum filii et filiae, fide interposita, promiserunt se venditionem istam conservare et garantire, et seipsos et quam plures alios, qui subscripti sunt, fidei jussores constituerunt, scilicet Hugonem Pinel, Ranulphum de Chantelou, Gaufredum de Solorra, Joscelinum de villa Genart, Robertum de la Bretesche. Hanc vero venditionem prior Sancti Joannis de Corbolio et prior Sancti Guenaili, in quorum censiva situs est, praetaxatus molendinus, approbaverunt et concesserunt. Huic venditioni interfuerunt quamplures clerici: frater Daniel capellanus noster, Marcellus canonicus Parisiensis, Geisbertus decanus Moissiaci; Laici: [Col. 0901B] Gosbertus miles de Porrigniaco, Adam piper, postellus de Moissiaco, et Joannes filius ejus, Ricardus camerarius, Enjorannus, Boson servientes nostri . . . . . .

Quod ne temporum noxia vetustate deleri, vel malignantium fraude, possit aliquatenus infirmari, praesenti scripti attestatione et sigilli nostri super addita impressione dignum duximus praemuniri.

Actum publice apud Moissiacum, anno incarnati Verbi 1177, pontificatus vero nostri XVII.



VI. De his quae vendiderunt. Philippus de Sevies et Gaerannus de Galardone. (Anno 1181, Febr. 5.)
[Ibid., p. 45.]
[Col. 0901C]

Ego MAURICIUS Dei gratia Parisiensis episcopus, notum fieri volumus universis tam praesentibus quam futuris, quod dominus Philippus de Sevies et uxor ejus Elisabeth redditus centum solidorum, quos apud Victoricium a domino Galerando de Galardone idem Philippus in feodum tenebat, quater viginti librarum pretio nobis vendiderunt, et se rectam garantiam laturos, fide interposita spoponderunt et fidejussores garantiae Guidonem de Palaciolo, Bartholomaeum de Carlertin, Michaelem Dun Vileir, sub astrictione fidei dederunt. Quam venditionem laudaverunt praedictus Galerandus et Idonea uxor ejus, et dominus Becelinus de Sinaiis et uxor ejus de Loherengia et filius eorum Hecelinus, [Col. 0901D] et se garantiae obsides, sub fidei sacramento constituerunt: insuper jam dictus Galerandus quod residuum habebat de parte uxoris suae, pro quater viginti libris nobis vendidit, uxore sua Idonea hoc ipsum laudante et assensum praebente, et tam ipse quam uxor ejus se rectam garantiam laturos, fidei interpretatione, promiserunt. Hoc ipsum dominus Hecelinus de Linaiis a quo idem Galerandus tenebat, et uxor ejus Lorehengia, et eorum filius Decelinus et Rencia uxor Guidonis de Palaciolo, et aliae duae juniores praefati Hecelini filiae laudaverunt, et quietam clamaverunt, et fide praestita, se rectam garantiam laturos concesserunt. Fidejussores etiam garantiae praedictus Galerandus nobis constituit, scilicet Gaufridum, Pocot, Guidonem [Col. 0902A] de Vallibus, Garinum de Malpertuis, Guidonem de Valle Grinosa, qui se hoc garantire, sub fidei sacramento, compromiserunt. His autem venditionibus et laudantium concessionibus interfuerunt, etc. Ad majoris autem firmitatis munimentum, praedicti scilicet Philippus et Elisabeth uxor ejus Galerandus et Idonea uxor ejus, Hecelinus et Loherengia uxor ejus, supradictam terram et redditus super altare Beatae Mariae in eleemosynam Ecclesiae Parisiensi obtulerunt.

Actum apud Victoricium publice, anno incarnati Verbi 1180, die festi Sanctae Agathae, episcopatus vero nostri XXI.



VII. Mauricius episcopus Parisiensis fundationem Herivallis confirmat. (Anno 1183.)
[Gall. Christ. Nov., VII, 74.]
[Col. 0902B]

Quaecunque ad divini cultus ampliationem utiliter ordinata sunt, perpetua oportet stabilitate firmari. Eapropter ego MAURICIUS Dei gratia Parisiensis episcopus, notum fieri volumus universis, tam praesentibus quam futuris, quod nobilis vir Guido buticularius, assensu Margaritae uxoris suae, et filiorum suorum Guidonis buticularii et Guillielmi, ob remedium animae suae et antecessorum suorum locum proprietatis suae, qui Herivallis dicitur, in quo ad honorem B. semper virginis Mariae constructa est ecclesia, canonicis ibi sub abbatis imperio regulariter Deo militaturis libere et absolute, [Col. 0902C] et quiete in perpetuum possidendum concessit, nihilque propriae potestatis aut dominationis sibi vel haeredibus suis ibidem retinens, eumdem locum omni libertate, quantum ad ipsum pertinet, per manum nostram donavit LX etiam arpennos terrae quam a Terico de Fossis, et XXX quos ab Hugone majore de Lusarchiis comparaverant, bosculum etiam domui praefatae vicinum, dimidium etiam modium annonae in molendino de Coya de eleemosyna comitis Reginaldi; cuncta etiam quae in proprietate sua, aut feodo ex ipsius, vel aliena liberalitate, aut alio quocunque modo in decimis, in nemoribus, in terra arabili, in vineis, in pascuis, in vinagiis, in molendinis acquisierunt, fratribus [Col. 0902D] divino intuitu jure perpetuo ac plena libertate habenda et tenenda concessit. Huic donationi testes fuerunt Petrus capellanus noster, Stephanus Silvanectensis decanus, Theobaldus, de Viri et Philippus canonici Parisiensis, et alii plures.

Actum est apud Herivallem, anno Incarnationis Domini 1183, episcopatus nostri XXII.



VIII. De his quae vendiderunt Tiulfus et Herbertus de Moriana et Avelina soror ejus. (Anno 1187.)
[Cartulaire de Notre-Dame de Paris, I, 52.]

In nomine sanctae et individuae Trinitatis. Amen.

Ego MAURICIUS, Dei gratia Parisiensis episcopus, [Col. 0903A] notum fieri volumus universis tam praesentibus quam futuris, quod Tyulifus et Herbertus de Moriana fratres et Avelina soror eorum, sex solidos et decem denarios censuales in terra nostra sitos, et in octavis Sancti Dionysii annuatim reddendos, nobis vendiderunt pretio C et X solidorum, quidquid juris pro censu illos ipsos contingebat in nostrum, fide rectae garantiae in manu nostra praestita, transferentes dominium. Hanc venditionem Henricus et Joannes et Milo filii Richardi de Musterolo, concesserunt et sese venditores et garantiae fidejussores, interposita, constituerunt. Hujus rei testes interfuerunt: frater Daniel et Nicolaus et Adam de Barris canonici Parisienses, Joannes de Castris, Herveus archipresbyter, Bernerus decanus de Mosterolo, [Col. 0903B] Andreas de Exonia, Enardus de Basneolis, presbyteri, Hamelinus praepositus noster matricularius, Balduinus de Platea, Henricus de Termis, Henricus Flandrensis, Emerboldus de Vitri, Willelmus cocus, Albertus camerarius, Gervasius buticularius, Thomas marescallus, Robertus de Chavenois et alii quamplures.

Actum Parisiis anno Incarnationis Dominicae 1187, episcopatus nostri 27.

Quod ut perpetuam obtineat firmitatem, scripto praesenti commendari et sigilli nostri auctoritate praecepimus confirmari.



IX. De censu quem vendiderunt Galerannus de Loco Sancto et uxor ejus apud Sanctum Clodoaldum. (Anno 1187.)
[Ibid., pag. 46.]
[Col. 0903C]

In nomine sanctae et individuae Trinitatis. Amen.

Ego MAURICIUS Dei gratia Parisiensis episcopus, notum fieri volumus universis tam praesentibus quam futuris, quod Galerannus miles de Loco Sancto, et Havis uxor ejus, nobis vendiderunt, pretio XXV librarum Parisiensium totum censum suum in burgo nostro de Sancto Clodoaldo situm, nihil ibi potestatis aut dominii retinentes, sed quidquid in ea habebant in nostram transferentes proprietatem. Cum autem idem Galerannus censivam [Col. 0903D] illam feodalem de Petro Latruge milite teneret, et Petrus ipse de feodo illo nobis hominium fecisset, Petrus in praesentia nostra constitutus venditionem istam concessit et hominium et feodum ipsum totum in manu nostra resignavit. Ipse quoque cum Joanne fratre suo et Felicia matre, fide interposita rectae garantiae se fidejussorem constituit. Huic venditioni a Galeranno et praenominata uxore sua nobis factae, interfuerunt testes; Osmundus archidiaconus, Petrus decanus Sancti Germani, frater Daniel, Nicolaus et Adam, canonici Parisienses, Matthaeus de Modum et Adam de Gif [Col. 0904A] decani, Herveus archipresbyter, Rogerus de Asinariis, Willermus de Palaciolo, Jordanus de Celeuil (al. de Sarcuil), Clemens et Nicolaus Becceriis presbyteri, Joannes de Castris, Theobaldus Veltro, Hugo Blondellus, Theodinus de Vitry milites, Floardus, Odo de Sancta Mederico, Richardus, Capicerius, Garnerus Andree et Garnerus Vaalius, et Joannes de Tremblay, Rericus de Sancto Marcello, Gaufridus de Solorre et Robertus tabernarius, de Moissi. Concessioni vero et resignationi feodi quam fecit Petrus La Truie, interfuerunt . . . . Joannes matricularius, Simon carpentarius, Albertus camerarius, Willermus et Herbertus coqui . . . . et Joannes portarius.

Actum Parisiis in inferiori aula nova, anno incarnati [Col. 0904B] Verbi 1187, episcopatus nostri XXVII.

Quod ut perpetuam obtineat firmitatem, praesenti scripto commendavimus et sigilli nostri auctoritate confirmamus.



X. De molendino de Cantu Ranae quod est apud Corboilum. (Anno 1190.)
[Ibid., p. 49.]

Ego MAURICIUS Dei gratia Parisiensis episcopus, notum fieri volumus universis quod, cum nos et Guido de Mossiaco, molendinum quoddam, quod de Cantu Ranae dicitur, apud Corboilum communiter possideremus, idem Guido pro necessitate sua et Girardus filius ejus, jam miles factus, partem [Col. 0904C] suam quam in praefato molendino habebant nobis, fide garantiae in manu nostra praestita vendiderunt pretio XXV librarum monetae Parisiensis. Hujus quoque venditionis fidejussores, garantiae fide data, se constituerunt: Hugo de Everi, miles, Henricus de Luigni, Gillibertus de Moissi, Gaufridus de Solorre, et sic molendinum illud totum nostrum fecimus. Praesentium quoque ac futurorum notitiae transmittere curamus, quoniam praenominatus Guido cum praedicto filio suo Girardo, similiter nobis vendiderunt, pretio XVIII librarum Parisiensium, duodecim arpennos terrae arabilis, quae dicitur terra Sancti Petri juxta culturam nostram. Utramque autem venditionem, scilicet molendini et terrae concesserunt, [Col. 0904D] et se fide media garantire promiserunt, filiae supradicti Guidonis, Hildeburgensis et Ermengardis, et generi ejus Petrus et Matthaeus, et filii ipsius Odo, et Guido, et frater ejusdem Guismundus canonicus de Campellis.

Actum [(15) 1Kb] [de venditione quidem molendini Parisius, de venditione vero terrae et concessionibus amicorum, apud Moissiacum, testibus, etc., anno Incarnationis Dominicae 1190, episcopatus nostri XXXI. Quod ut perpetuam obtineat firmitatem, scripto commendari et sigilli nostri sub impressione praecepimus confirmari].



XI. Charta Mauricii Parisiensis episcopi qua abbati et monasterio S. Dionysii Parisiensis concedit ut ecclesiam baptismalem in curia Novae Villae cum jure patronatus, erigat. (Anno 1194.)
[DOUBLET, Histoire de Saint-Denys, 526.]
[Col. 0905A]

In nomine sanctae et individuae Trinitatis, amen. Ego MAURICIUS Dei gratia Parisiensis episcopus, notum fieri volumus universis, tam praesentibus quam futuris, quod nos in villa Beati Dionysii quae dicitur Nova Villa, prope Novalia de Ternomio, ecclesiam baptismalem institui volumus et benigne concessimus, ut curatas et synodalia, et caetera parochialia [Col. 0905B] debita, nobis et successoribus nostris episcopis, et archidiacono similiter persolvat, et fontes et coemeterium, campanas et caetera parochialia, sicut matrix et baptismalis ecclesia obtineat, et proprii sacerdotis praesentia gaudeat. Ad abbatem vero tanquam ad patronum jus praesentationis et eligendi sacerdotem in ecclesia illa ab episcopo instituendum pertineat, salvo in omnibus jure episcopi et archidiaconi. Quod ut ratum et firmum permaneat, praesentem paginam inde conscribi, et eam sigilli nostri auctoritate praecipimus communiri.

Actum anni incarnati Verbi 1194.



XII. De pratis Insulae de Mera. (Anno 1195.)
[Ibid., p. 53.]
[Col. 0905C]

In nomine Domini, Amen. Ego MAURICIUS, Dei gratia Parisiensis episcopus, notum facimus universis quod Hugo filius Ebrardi et uxor ejus Ascelina, fide garantiae in manu nostra praestita vendiderunt nobis, octo libris monetae Parisiensis, duos arpennos pratorum in insula quae Mera dicitur sitos, et pratis nostris contiguos. Hujus venditionis fideijussores se constituerunt, Garnerius filius et Galterus gener dicti Hugonis, Garnerus Andreae, Joannes Aldegundis, Willelmus de Moncello, Matthaeus filius Joslenni, et se garantiam laturos compromiserunt. Testibus . . . . . Richardo capicerio, Erchembaldo [Col. 0905D] praeposito, Guimberto panetario . . . .

Actum apud Sanctum Clodoaldum incarnationis Dominicae anno 1195, episcopatus nostri XXXV.

Quod ut ratum permaneat, scripto commendavimus, et sigillo nostro confirmavimus.



XIII. Charta Mauricii de Ansello de Chetenvilla et Aalesi uxore ejus. (Anno 1196.)
[Cartulaire de Notre-Dame de Paris, II, 114.]

In nomine Domini, Amen. Ego MAURICIUS, Dei gratia Parisiensis episcopus, notum facimus universis praesentibus et futuris quod Ansellus de Chetenvilla et Aalix, uxor ejus, vendiderunt ecclesiae beatae [Col. 0906A] Mariae Parisiensi, pro viginti libris, totam decimam suam quam habebant apud Chastanetum tam de terra arabili quam de terra Martanda. Hanc venditionem Joannes de Bevre, de cujus feodo est decima illa concessit et approbavit, et se defensorem et fideijussorem garantiae cum Radulpho de Plessiaco, et Galtero de Chaterun, fide in manu nostra praestita, constituit. Testes sunt, Hugo decanus, Petrus cantor, Galo succentor, Matthaeus decanus de Meudun, Nicolaus decanus de Viceor, Guibertus, Aubertus, Hunaudus.

Actum Parisius, anno Dominicae Incarnationis 1196, episcopatus nostri XXXVI.



XIV. De hospitibus et censu quae vendiderunt apud Victoricium, Hugo Malvias et Gondrea uxor ejus, Parisiensi episcopo. (Anno 1160-1196.)
[Cartulaire de Notre-Dame de Paris, I, 52.]
[Col. 0906B]

Ego MAURICIUS, Dei gratia Parisiensis Ecclesiae episcopus, notum fieri volumus universis, tam praesentibus quam futuris, quod Hugo Malvias et Gondrea uxor ejus vendiderunt nobis pro LX libris, VII hospites et censum annuum XXVI solidorum et dimidii, et quidquid apud Victoricium possidebant. Hoc autem ipse et uxor ejus in manu nostra refutaverunt, et uterque venditionem istam plevivit, et fide interposita se perpetuo garantire firmiter promisit. [Col. 0906C] Mater etiam praedictae Gondreae hoc ipsum concessit, et fide interposita, plevivit. Joannes quoque de Curcellis, ad cujus feodum id pertinebat, ipse et concessit et laudavit.



XV. De transactione facta inter Mauricium episcopum et canonicos Sancti Marcelli de Vitriaco. (Anno 1163-1196.)
[Ibid., p. 53.]

Ego MAURICIUS, Dei gratia Parisiensis episcopus, notum fieri volumus universis, tam praesentibus quam futuris, quod controversia exstitit inter canonicos [Col. 0906D] Sancti Marcelli, et Giroldum de Vitriaco, eo quod ancillam nostram duxisset, cum ipse esset de familia Sancti Marcelli. Insuper conquestum quemdam terrae et vinearum quem idem Giroldus a patre et matre sua habuerat, praedicti canonici vindicare conabantur. Tandem controversia illa ante nostram translata praesentiam compositione terminata est tali, scilicet, quod nos filiorum Giroldi primum habebimus, canonici vero secundum, nos tertium, et ipsi quartum, tam de his qui nati sunt, quam qui nascituri sunt. Si vero unus superfuerit impar, dabitur in clerum. Haereditas vero Giroldi et uxoris suae inter ipsos, tanquam inter fratres convenienter dividetur, etc.




[Col. 0907]
VARIORUM CHARTAE Ad Ecclesiam Parisiensem spectantes, sub Mauricii regimine datae.





I. Charta de terra data a capitulo monachis de Karoliloco ad firmam, apud Espiers. (Anno 1164.)
[Cartulaire de Notre-Dame de Paris, II, 340.]
[Col. 0907A]

In nomine sanctae et individuae Trinitatis, amen, ego HUMBERTUS monasterii Karoliloci abbas dictus, et totus fratrum conventus, notum fieri volumus, tam praesentibus quam posteris, quod, praesente et annuente Mauritio Parisiensi episcopo, praesente etiam Silvanectensi episcopo Eumaurico, adcensivimus a canonicis Beatae Mariae Parisiensis LXVII arpenta terrae, in territorio d'Espiers constituta, hac scilicet conditione, ut singulis annis, in festo Sancti Martini, XVIII sextaria frumenti de meliori [Col. 0907B] quod crescet in illa terra, ad mensuram Parisiensem, ad minam regis, praedictis canonicis persolvamus, et vectura nostra Parisius deportemus. Illi vero canonici qui annonam illam habebunt, sex equos nostros et quatuor homines, una tantum die illa videlicet qua venerint, hospitabunt et procurabunt convenienter. Si vero praedicta annona in communitatem totius capituli sui venerit, de communitate sua procurabuntur, equi nostri et homines, quot praedicti sunt. Quod ut nullatenus violari possit, etc. . . . Signum Humberti abbatis, S. Humberti prioris, sig. subprioris Enjorranni . . . . . . S. Alfredi, praecentoris et sacerdotis, S. Odonis succentoris et sacerdotis, S. Guaremboldi celerarii . . . . . .

[Col. 0907C] Actum publice, anno ab Incarnatione Domini 1164, regnante glorioso rege nostro Ludovico, XXVII anno, Mauricii Parisiensis episcopi pontificatus anno IV.





II. Authenticum Milonis archipresbyteri Mediolanensis et Osmundi canonici Parisiensis super ecclesia de Argenteolo. (Anno 1164.)
[Ibid., p. 43.]

In nomine sanctae et individuae Trinitatis, amen. De discordia quae vertebatur inter dominum Mauricium episcopum Parisiensem, et ex altera parte dominum Odonem sancti Dionysii abbatem, Milo sanctae Mediolanensis Ecclesiae dictus archipresbyter, [Col. 0907D] et Osmundus Sanctae Mariae canonicus, atque Aymericus Sancti Dionysii frater, quibus jurejurando se utraque pars commisit, hanc, quae infra legitur, sine praejudicio utriusque partis, temporalem fecerunt concordiam. Discordia siquidem [Col. 0908A] talis erat: dicebat dominus episcopus Parisiensis ecclesiam de Argentolio debere restitui in statum pristinum, ut ibi abbatissam ponet, more solito, et virginum foret collegium; aut si hoc non liceret ei, dicebat instanter debere ibi confirmare abbatem, et in eum benedictionem habere. Ad quorum postulationem querelam deposuit praedictus episcopus in consistorio ante dominum papam Alexandrum, contra jam dictum abbatem, quadragesimali tempore in Parisiensi palatio. E contrario vero respondebat dominus abbas quod, nec abbatissam, vel monacharum collegium, seu abbatem confirmare, vel benedicere ullo modo ei licebat, eo quod jam dictam Ecclesiam longis retro temporibus possedisset quiete, tam ipse quam praedecessores [Col. 0908B] sui, Parisiensis episcopi donatione et multorum apostolicorum confirmatione, quorum scripta produxit in medium. Post igitur litis contestationem et utriusque partis interpositam disputationem, commiserunt se praedictus episcopus et dominus abbas, jurejurando, jam dictis mediatoribus, qui statuerunt, et in eo sacramento quo eis astricti erant, utrique parti praeceperunt, quatenus praedicta querela cessaret a resurrectione Domini usque ad triennium continuum, sine praejudicio utriusque partis, et ut interim unus adversus alterum, circa hanc quaestionem, nullo modo machinetur, nec episcopus propter hanc concordiam, solito jure privetur, et dominus abbas possideat quiete, et transacto triennio, non teneatur dominus [Col. 0908C] episcopus, quominus contra hunc abbatem vel successorem suam possit quaestionem movere. Et ut haec majorem obtineant firmitatem, statuerunt praedicti arbitri concordiam ab eis factam scripto confirmari et subscriptionibus et sigillis utriusque partis communiri.

Actum est hoc anno Incarnationis Domini 1164, mense Aprili.

Ego Mauricius Parisiensis episcopus hanc compositionem concessi et subscripsi.

Ego Odo abbas Sancti Dionysii hanc compositionem concessi et subscripsi.





III. De quitatione Garnerii de Domibus Parisiensi episcopo facta ab abbate et conventu Fossatensis Ecclesiae. (Circa annum 1165.)
[Ibid., 54.]
[Col. 0908D]

Ego ROGERUS [(16) 1Kb] Dei gratia Fossatensis Ecclesiae [Col. 0909A] abbas et totus noster conventus, notum fieri volumus universis, tam praesentibus quam futuris, quod nos, Garnerium de Domibus, filium Dode a jugo servitutis, qua nobis tenebatur astrictus, absolvimus et ipsum domino episcopo Parisiensi cum omni substantia et possessionibus et haeredibus suis, quos vel habet, vel habiturus est, et cum eadem conditione qua nobis erat obnoxius, perpetuo habendum concessimus, hoc tenore, quod dominus episcopus Parisiensis quemdam hominem suum, Stephanum, scilicet de Domibus, filium Bernardi, eodem modo nobis futuris temporibus habendum concessit. Quod ut irrefragabiliter teneatur in posterum, praesenti scripto et sigilli nostri auctoritate, dignum duximus praemunire.





IV. Authenticum Radulfi comitis de Claromonte, de quitatione praebendae quam tenuit Petrus de Monciaco in ecclesia Beatae Mariae Parisiensis. (Anno 1169.)
[Ibid., 39.]
[Col. 0909B]

Ego RADULPHUS comes de Claromonte, notum fieri volo, tam praesentibus quam futuris, quod querelam moveram adversus dominum Mauricium Parisiensem episcopum super praebenda quadam quam Petrus de Monciaco tenuerat, quam ad jus meum de feodo de Lusarchis, pertinere asserebam; episcopus vero hoc penitus inficiabatur. Tandem rogatu et petitionibus ipsius, et affectu dilectionis quam [Col. 0909C] Ecclesiae Parisiensi volebam exhibere, si quid juris in praebenda illa habebam, praefatae Ecclesiae concessi, et super altare Beatae Mariae, per manum episcopi, praebendam illam liberam et quietam in perpetuum clamavi, et per annulum unum Ecclesiae et episcopo jus suum recognoscens, resignavi, et hoc tenore, quod nullus successorum meorum in praebenda illa jus aliquid requirat in posterum, sed ad jus Parisiensis episcopi, sicut et aliae praebendae, futuris spectabit temporibus. Quod ne oblivione deleri, vel hominum malignitate aliquatenus in futurum posset infirmari, sigilli mei auctoritate roboravi et hoc ipsum in praesentia domini regis Ludovici concessi et ut ipse hoc idem sigilli sui munimine confirmaret, rogavi. Concessioni autem superallatae [Col. 0909D] Beatae Mariae factae interfuerunt quamplures, scilicet dominus Mauricius Parisiensis episcopus, Albertus cantor Parisiensis, Petrus archidiaconus Suessionensis, Ascelinus sacerdos, Guido de Issiaco qui tum missam celebrabat, magister Odo diaconus, Galterus subdiaconus, magister Hilduinus diaconus. Recordationi vero et recognitioni coram domino rege factae interfuerunt plures alii, comes Theobaldus, Fredericus Parisiensis, Bucardus Veautrus etc., et de canonicis Parisiensibus, Barbedaurus decanus, etc.,

Actum Parisius, anno ab Incarnationis Dominicae 1169.





V. Charta conventionis inter capitulum Ecclesiae Parisiensis et Henricum Magnum, Arnulphum de Corberon et Petrum dictum Girbont. (Anno 1173.)
[Cartulaire de Notre-Dame de Paris, II, 175.
[Col. 0910A]

In nomine sanctae et individuae Trinitatis. Ego BARBEDAURUS, Dei gratia Parisiensis Ecclesiae decanus, totumque ejusdem Ecclesiae capitulum, notum fieri volumus universis quod quaedam controversia vertebatur inter nos et Henricum Magnum et Arnulfum de Corberon et Petrum Girbont, super quadam decima de territorio de Boneis (alias de Bonoilo), [Col. 0910B] quod est inter Cristoilum et Susciacum. Ad ultimum haec conventio facta est inter nos, et praedictos milites, in praesentia venerabilis patris nostri Mauricii, Parisiensis episcopi, quod haberemus decimam omnium vinearum quae in eodem territorio erant, et ubicunque in eadem terra postea factae essent, etiam si totum praedictum territorium vineis occupetur. Praeterea in grangia praedictorum militum, quae sita est in villa Bonoili, habebimus, singulis annis unum modium annonae, dimidium frumenti et dimidium avenae. Praefati vero milites et eorum successores jure haereditario habebunt totam decimam frugum quae in praedicto territorio colligentur, et etiam si totum territorium in agriculturam redigatur, usque ad Bosum de Barez. [Col. 0910C] Quod si forte contingeret quod, praedicto bosco diruto, terra in agriculturam redigeretur, si quid juris ipsi habebant in eodem bosco, nobis quiete et absolute in perpetuum reliquerunt. Hanc autem pactionem ratam perpetuo habendam et tenendam supra nominati milites et eorum uxores, cum filiis et filiabus suis concesserunt et fide confirmaverunt. Nos vero ab ipsis de justitia requisiti, ecclesiasticam exerceri vindictam faciemus. Quod ne ab aliquo posterorum infirmari possit, chirographo muniri, personarum quoque subscriptarum testimonio et auctoritate sigilli nostri corroborari decrevimus.

    Signum Barbedauri decani.
    S. Alberti praecentoris.
    S. Germundi archidiaconi.
    [Col. 0910D] S. Simonis archidiaconi.
    S. Gerardi archidiaconi.
    S. Magistri Galteri presbyteri.
    S. Jocelini presbyteri.
    S. Simonis diaconi.
    S. Helduini diaconi.
    S. Balduini subdiaconi.
    S. Hervei subdiaconi.
    S. Joannis pueri.
    S. Guillelmi pueri.


Actum publice Parisius, in praesentia Mauricii, Parisiensis episcopi, anno Verbi Incarnati 1173, episcopatus vero domni Mauricii XIII.

Datum per manum magistri Petri cancellarii.





VI. Charta de Gunsanvilla. (Anno 1189.)
[Ibid., p. 197.]
[Col. 0911A]

In nomine sanctae et individuae Trinitatis, amen. Ego HERVEUS Parisiensis decanus, totumque ejusdem capitulum, notum facimus tam futuris quam praesentibus, quod Robertus filius Willelmi de Gunsanvilla, quam pater suus et mater sua acquisierant, et ipsi, nomine eleemosynae dederant ecclesiae nostrae, pro remedio animarum patris et matris et praedecessorum suorum et sua, per manum venerabilis episcopi nostri Mauricii, perpetuo possidendam [Col. 0911B] concessit. Frater vero ipsius primogenitus, nomine Willelmus et uxor ejus et haeredes sui et sorores et nepotes hanc oblationem concesserunt et ratam habuerunt. Cum autem ad hanc partem quam a Roberto habemus, omnium partium decimae tota vicia (sic), totum forragium et omnes triturantes et trahentes singulariter pertinerent, medietatem nobis in perpetuum quittavit. Ipsi vero fratri suo Roberto in novalibus novem modios frumenti reddendos a colonis prima dominica post festum Sancti Dionysii, pro haereditatis portione assignavit, ad minam de Gunsanvilla, tali quidem conditione, quod de quinque modiis primo assignatis Roberto, justitia cum integritate ad se pertinebit; de aliis vero IV modiis ultimo concessis Roberto, [Col. 0911C] praefatus Willelmus venditiones et justitiam sibi retinuit hoc excepto quod si coloni, die assignata, Roberto redditus suos singulis annis non persolverint justitia et emendationes super hoc ad Robertum pertinebunt. Sciendum vero quod isti novem modii ad Willelmum et haeredes ejus, post decessum Roberti, revolventur. Quidquid autem jure haereditario vel aliqua obventione ad Willelmum descenderit vel descendere poterit, Robertus ei et haeredibus ejus in perpetuum quittavit, excepto dimidio modio frumenti quod singulis annis praefatus Willelmus et mater sua Roberto infra praedictum terminum persolvent; post decessum verum matris suae, Willelmus vel haeredes ejus dimidium modium [Col. 0911D] ex integro solvere tenebuntur. Quod ut ratum firmumque permaneat, praesentem paginam sigilli nostri auctoritate communimus, et testium subscriptione confirmamus.

    Signum Hervei decani.
    S. Magistri Petri praecentoris.
    S. Mauricii archidiaconi.
    S. Hosmundi archidiaconi.
    S. Girardi archidiaconi.
    S. magistri Petri, capellani episcopi.
    S. Galonis presbyteri, succentoris . . . . .


Actum publice Parisius, in capitulo nostro anno ab Incarnatione Domini 1189.

Data per manum Hilduini cancellarii.





VII. De pratis venditis ab abbatissa Sancti Cirici in insula Mere. (Anno 1190.)
[Cartul. de Notre-Dame de Paris, I, 55.]
[Col. 0912A]

In nomine sanctae et individuae Trinitatis. Ego SOUCELINA, Dei gratia Sancti Cyrici abbatissa, notum fieri volumus universis quod nos, communi totius nostri conventus assensu, duos arpennos pratorum in insula Mere, de eleemosyna Gilonis Pilosi, venerabili domino et patri Mauricio Parisiensi episcopo ejusque successoribus in perpetuum concessimus possidendos, acceptis de beneficio episcopi ipsius quatuor libris Parisiensis monetae. Ad cujus rei perpetuam firmitatem praesentem chartam [Col. 0912B] fieri praecepimus, eamque sigilli nostri sub impressione confirmavimus. Signum Eugeniae priorissae, S. Hildeardis subpriorissae, signum Mamihae cantricis, signum Odelinae cellariae, signum Agnetis la Chevrelle, signum Hemeline secretariae. Testibus . . . . Hugone et Petro capellanis Sancti Cyrici.

Actum apud Sanctum Cyricum, in communi capitulo, anno Incarnationis Dominicae 1190.





VIII. De procuratione episcopi in ecclesia Sancti Exuperii de Corboilo. (Anno 1191, Mart. 3.)
[Ibid., 44.]

In nomine Domini, amen. ADELA, Dei gratia [Col. 0912C] Francorum regina, notum fieri volumus universis qui praesentes litteras viderint vel audierint quod, cum querela, quam venerabilis Parisiensis episcopus Mauricius super procuratione sibi exhibenda adversus ecclesiam Sancti Exuperii Corboilensis proponebat, de mandato domni Clementis papae tertii, Mainardo Pontiniacensi et Guidoni Pruliacensi abbatibus commissa fuisset, in praesentia nostra, mediantibus venerabilibus viris Hugone Autissiodorensi et Joanni Nivernensi episcopis, hoc modo in amicabilem compositionem est redacta. Si Parisiensis episcopus Corboilum cum archidiacono ejusdem castri, vel etiam sine archidiacono, die festivitatis Sancti Exuperii, prima scilicet die Augusti [Col. 0912D] in eadem ecclesia divina celebraturus advenerit, canonici S. Exuperii, pro procuratione, ei quinquaginta tantum solidos persolvere tenebuntur. Si vero archidiaconus, sine episcopo, die festivitatis praedictae ad Ecclesiam illam accesserit, canonici nihil archidiacono pro procuratione persolvent. Quocunque autem alio die vel tempore episcopus vel archidiaconus ad ecclesiam S. Exuperii venerit, nullam vel episcopo vel archidiacono procurationem exhibere debebunt.

Actum apud Meledunum, in regia domo prima hebdomada XL [i. e. Quadragesimae], anno Incarnationis Domini 1190, praesentibus ipso Hugone Clementis, abbate, etc. Hugone, Enjorrando et Joanne de Perracheto, Sancti Exuperii canonicis, [Col. 0913A] Matthaeo, Nicolao, Joanne canonicis Parisiensibus; fratre Daniele, magistro Alberto Lombardo, Petro de Lodevilla, et aliis quampluribus. Ad cujus rei perennem memoriam praesentem paginam scribi et sigillo nostro praecepimus confirmari.

Datum per manum Roberti capellani nostri.





IX. Authenticum capituli Parisiensis super eadem procuratione. (Anno 1191.)
[Ibid., p. 45.]

In nomine sanctae et individuae Trinitatis, amen. Ego MICHAEL Parisiensis decanus, totumque ejusdem ecclesiae capitulum, notum fieri volumus, etc., ut in no XXXIII . . . . . . .

[Col. 0913B] Hanc igitur compositionem ad nos sub testimonio sigillorum abbatum praedictorum allatam approbavimus et ratam habuimus, praesentem chartam sub chirographi partitione conscribi praecipientes, et sigilli nostri sub impressione communientes.

Actum publice in capitulo nostro anno Incarnationis Dominicae 1191, praesentibus illis quorum subscripta sunt nomina:

    S. Michaelis decani.
    S. Petri Praecentoris.
    S. Mauricii archidiaconi.
    S. Osmondi archidiaconi.
    S. Girardi archidiaconi.
    S. Galonis succentoris.
    S. Stephani presbyteri.
    [Col. 0914A] S. Radulphi presbyteri.
    S. Matthaei presbyteri.
    S. Willelmi diaconi.
    S. Petri diaconi.
    S. Odonis diaconi.
    S. Adam subdiaconi.
    S. Suggeri subdiaconi.
    S. Henrici et Wilelmi puerorum.


Datum per manum Hilduini cancellarii.





X. De quitatione Emelinae mulieris Parisiensis facta ab abbate et conventu Sancti Germani de Pratis [(17) 1Kb] . (Circa an. 1194.)
[Ibid., p. 54.]

Ego ROBERTUS, Dei gratia Beati Germani de Pratis [Col. 0914B] humilis abbas, universis praesentes litteras inspecturis, salutem in Domino.

Noverit universitas vestra, quod venerabilis Mauricius Parisiensis episcopus donavit nobis et ecclesiae nostrae Isabel ancillam suam in uxorem Roberti hominis nostri, ita ut nec ipsi aliquid in ea neque in descendentibus ex ea filiis vel filiabus liceat in posterum vindicare. Nos quoque domino Parisiensi episcopo in commutatione praedictae ancillae suae, donavimus Emeliam ancillam nostram in uxorem Guarini hominis sui similiter, ut neque ecclesiae nostrae, neque nobis aliquid in ea neque in descendentibus ex ea filiis vel filiabus liceat in posterum vindicare. Quod ut ratum permaneat, sigillo nostro praecepimus roborari.




ANNO DOMINI MCXCVIII
ODO TULLENSIS EPISCOPUS




[Col. 0913]
NOTITIA
(Gall. Christ. Nov., t. XIII, p. 1004.)

Hugone I Vadani-montis (De Vaudemont) comite et Agelina de Burgundia ejus uxore progenitus Odo, Gerardi II comitis germanus, in Ecclesia Tullensi sub Henrico a Lotharingia educatus est. Primum archidiaconi, tum thesaurarii munera obivit; episcopalem vero dignitatem est assecutus an. 1192. Sub pontificatus ejus initium de primicerii dignitate emersere difficultates. Theodoricus a Lotharingia, Mathaei I ducis filius, ad eam dignitatem, quae licet a Riquino episcopo capitulari mensae adunata, se promoveri curaverat. Post Theodorici obitum archidiaconus Tullensis, nomine Simon, sub falsa allegatione bullas ut ipse succederet a papa impetravit. Canonici, facta possessionis acceptioni intercessione, ad sanctam sedem appellarunt. At Simon suffultus potentis familiae suae auctoritate possessionem iniit. In adversandum impares canonici, ad summum pontificem confugerunt, qui hujus causae judices instituit Catalaunensem et Lingonensem episcopos, abbates Altaesilvae, Belliprati et Claraevallis, qui, in gratiam Simonis sententiam tulerunt. Ex quo judicio facta est ad summum pontificem appellatio, qui, re sedulo perpensa, secundum capituli vota pronuntiavit. Sexaginta canonicis centumque clericis vel vicariis capitulum tunc constabat. Alendis tot hominibus non sufficere cernens Odo proventus, ut canonicorum numerus ad quinquagenarium redigeretur obtinuit a Coelestino III, posita hac conditione ut suppressarum decem praebendarum reditus tam in canonicos quam in vicarios refunderentur. Statuit etiam Odo ut unusquisque e tribus scolarum institutoribus unius canonici praebendam sortiretur; qui vero humanitatis studia docerent, [Col. 0915] vicariorum praebendas essent habituri. Romam peregrinationem aggressus est: quo anno nobis incompertum; sed certo scimus, dum ille abesset, Gerardum ejus nepotem, thesaurarium et archidiaconum, ab archiepiscopo Trevirensi vicarium generalem dioecesis institutum fuisse. Alterum in Cluniacense monasterium iter suscepit, monachorum illic degentium sanctam conversationem virtutesque suscipiendi et aemulandi gratia. Plurimas res ecclesiae suae tradidisse dicitur in Actis episcoporum Tullensium. In synodo celebrata VIII Idus Maii 1192, ad archidiaconorum et abbatum preces publicavit statuta de insequendis raptoribus, haereticis et monachis apostatis. Ratas habuit eo anno item et 1196 indultas Flabonis-montis monasterio donationes. Subscripsit 1194 litteris in gratiam S. Michaelis. Ipso quidem anno pacem conciliavit inter Simonem ducem Lotharingiae et Ecclesiam Romaricensem. Ecclesiam d'Euville ab Herberto, Radulfi de Asperomonte filio, conditam sacravit anno 1195. Eodem anno Simoni de Parois, mox Jerosolymam profecturo, crucem exhibuit, ipsiusque in peregrinatione defuncti testamentum, quod ab illo acceperat, est exsecutus. Mirevallensi coenobio tradidit anno 1196 altare de Midrevault. Interfuit eodem una cum nepote suo comitiis ab Henrico VI Caesare Spiram indictis, ubi et ipse a legato apostolico crucem ad iter in terram sanctam suscipiendum accepit. Insequenti anno ad imperatorem querelam de Theobaldo I Barri comite, ut ecclesiae Tullensis vexatore, detulit; largitusque est canonicis S. Leonis prioratum de Nas et Leprosorum domum sitam in parochia de Petra-ficta. Confirmavit etiam VIII Kalendas Junii ejusdem anni Hugoni abbati Cluniacensi ecclesiam de Mosterol. Adhuc etiam de exorta inter Simonem ducem Lotharingiae et Romaricensem Ecclesiam controversia litteras expedivit [(1) 1Kb] . Jerosolymam hoc anno vel insequenti profectus, uti voverat, in itinere decessit VI Kalendas Decembris, juxta Necrologium S. Mansueti. Corpus ejus in urbem relatum, in medio navis cathedralis humo mandatum est, dein in tumulum Hugonis II Vadani-montis comitis, nepotis sui, in ipsa ecclesia sepulti, translatum.




[Col. 0915]
ODONIS STATUTA SYNODALIA ANNO 1192 EDITA.
(D. MARTEN., Thesaur. Anecdot., IV, 1178, ex authographo Belli-Prati.)

[Col. 0915A] In nomine Patris, et Filii, et Spiritus sancti.

ODO, Dei gratia Leuchorum episcopus, omnibus ecclesiasticis personis in episcopatu nostro constitutis in perpetuum.

Noverint in posterum, ac memoriter teneant universi, quod dilecti nobis in Domino fratres et amici archidiaconi et abbates de episcopatu nostro ad nos venientes, et pro lacrymabilibus injuriis, quibus ecclesiae nostrae et ecclesiarum ministri quotidie oppressi irremediabiliter laborabant et afficiebantur, pariter ingemiscentes; unanimiter nos rogaverunt, ut contra tyrannidem raptorum et quorumlibet malefactorum in eos desaevientium, illud auxilii et protectionis consilium atque tutamen eis misericorditer exhiberemus, quod ex injuncta nobis [Col. 0915B] cura et officio pastorali eis paterne exhibere debebamus. Unde nos communicato cum eis consilio, sicut rationabile nobis visum fuit, et eorum discreta consideratio nobis consuluit, statuimus quod in praesenti pagina capitulatim adnotari praecepimus.



I. Divina non celebrentur in locis per quae transeunt injuste ablata ecclesiis.

Statuimus itaque, et sub anathemate interdiximus, ut quando per quodcunque castrum seu villam in episcopatu nostro consistentem bona ecclesiarum nostrarum, seu cujuslibet clericorum nostrorum per injustam ablationem deducta transire, vel forte ibi pernoctare contigerit, ita quod exinde nihil prorsus ibi remaneat, interim divina ibi non celebrentur. Ubicunque autem bona illa vel ex toto, vel ex [Col. 0916A] parte receptari, vendi, aut quocunque modo expendi contigerit, divina ibi fieri omnino interdicimus, et emptores pariter cum praedatoribus eadem excommunicationis sententia innodatos esse usque ad integram restitutionem, et condignam satisfationem decernimus: hoc adjicientes, quod interim si qui ibi manentes, et illius injuriae non consentanei nec auctores in extremis positi fuerint, confessionis et viatici suffragio fungantur, sepulturam vero in atrio non habeant, donec ablatis ex integro restitutis, et divina ibi celebrentur, et extra atrium positi sine omni emendatione debito atrii honore donentur.



II.

Constituimus etiam, ut si aliquis de principibus [Col. 0916B] aut nobilioribus hujus terrae bona quaelibet ecclesiarum seu clericorum nostrorum in propria persona sua per violentiam diripuerit, et in villam suam deduxerit; in eadem villa, et in tota alia terra sua divina non celebrentur, donec ablata ex integro restituantur. Si vero milites, vel quicunque de familia tam principum quam nobilium aliorum bona quaecunque similiter ecclesiarum seu clericorum nostrorum violenter acceperint, et in villam domini sui deduxerint; divina ibi penitus non celebrentur, donec ablata cum satisfactione ex integro restituantur; et cum ipsi maleficii auctores a nobis nominatim excommunicati fuerint, et hoc per episcopatum nostrum innotuerit; ab omnibus presbyteris ubicunque divina fient, singulis dominicis diebus nominatim excommunicentur. Si vero pro [Col. 0917A] rigore justitiae capitalia ex integro reddita fuerint, ipsi tamen, non nisi satisfactione nobis prius facta, nullatenus absolvantur. Hoc vero nunc superaddimus, quod quicunque aliquem de hujusmodi malefactoribus, a nobis nominatim excommunicatis, in domo sua receperit, apud sese eum pernoctare sustinuerit, pariter cum illo excommunicatus sit, nisi per ignorantiam se hoc fecisse probare possit: quod sola manu sua ei facere licebit si voluerit; si autem se inde purgare non potest, et ad emendationem culpae pro nocte illa decem solidos solvere voluerit, et toties decem solidos quot noctibus illum recepit, a sententiae vinculo absolutus erit.



III. Haec statuta transgredientes officio et beneficio privati.
[Col. 0917B]

Quia vero diligenti ac perutili consideratione haec deliberavimus, et communi omnium subditorum nobis clericorum tam rogatu quam assensu hoc teneri decrevimus ac praecepimus, statuimus, quod quicunque subditus nobis simpliciter clericus, seu etiam monachus hoc nostrum mandatum transgressus fuerit, et beneficio, si habuerit, et officio careat in perpetuum.



IV. Divina cessent cum sepelitur aliquis in coemeterio tempore interdicti.

Porro de his qui corpus alicujus defuncti violenter in coemeterio tumulaverint eo tempore quo villa illa a christianitatis obsequio propter justitiam [Col. 0917C] suspensa fuerit; constituimus, ut quandiu ibi sepultum fuerit, divina ibi penitus non celebrentur; et cum ejectum fuerit, nec in illo, nec in alio coemeterio deinceps unquam sepeliatur. De his vero qui corpus sic tumulaverunt, si quis ante reconciliationem obierit, similiter christiana sepultura careat in perpetuum.



V. Contra vim inferentes domibus religiosis.

Et quoniam gravis et intolerabilis plaga domibus religiosorum imminet ex hoc, quod potentes terrae boves seu caetera animalia, vel carros ad carrucandum sibi violenter diripiunt; irrefragabili determinatione constituimus, ut illi qui talem violentiam fecerint, statim sub interdicto excommunicationis teneantur; et illi qui eis dederint [Col. 0917D] vel vendiderint quod carricabunt, postquam violentiam illam cognoverint, similiter excommunicentur, et villa illa ad quam deportatum fuerit [Col. 0918A] quod carricaverint, ab omni christianitatis obsequio suspendatur, quousque damna domibus illata ex integro restaurentur, et digne de caetero Deo nobisque satisfiat.



VI. Adversus fugitivos.

De fugitivis vero qui professiones suas irritas facientes, de quolibet ordine ad saeculum revertuntur, similiter constituimus, ut singulis Dominicis diebus per universas parochias excommunicentur; et si uxores duxerint, uxores similiter et familiae eorum excommunicentur, et omnes qui eis aliquam christianitatis communionem scienter praestiterint, sub interdicto cum eisdem teneantur.



VII. De celebrante praesente excommunicato.

[Col. 0918B] Si quis vero nobilium vel potentum terrae tempore quo excommunicatus fuerit a nobis presbyterum aliquem adduxerit, et contra interdictum nostrum divina sibi celebrare fecerit; ille qui taliter celebrare praesumpserit, excommunicetur, et officio et beneficio ecclesiastico in episcopatu nostro careat in perpetuum.



VIII.

Constituimus etiam, ut aliquis presbyter a nobis excommunicatus in dioecesi nostra divina celebrare praesumpserit, beneficio et officio ecclesiastico careat in perpetuum.



IX. Contra Waldenses haereticos.

De haereticis autem qui vocantur Wadoys omnibus [Col. 0918C] fidelibus tam clericis quam laicis in remissionem peccatorum suorum praecipimus, ut quicunque eos invenerint, vinculis astrictos teneant, et ad sedem Tullensem puniendos adducant.



X.

Illud sane memoriae commendandum, quod si qui pro exsecutione hujus justitiae a propriis sedibus suis, quod absit! expulsi fuerint, apud nos nostro patrocinio nostraque dispositione victus et vestitus administrationem, prout dignum fuerit, indubitanter invenient. Omnibus hujus cartae tenorem servantibus sit pax et gaudium per omnia saecula saeculorum.

Actum legitime, publice recitatum, canonice [Col. 0918D] in sancta Tullensi synodo confirmatum, indictione X, VIII Idus Maii, anno Dominicae Incarnationis 1192.




CIRCA ANNUM MCC
ALEXANDRI GEMMETICENSIS ABBATIS




[Col. 0919]
EPISTOLA DE FILIO HOMINIS
(D. MARTEN., Anecdot., t. I, col. 777, ex ms. Gemmeticensi.)

[Col. 0919A] R. dilecto in domino fratri, fr. ALEXANDER, videre voluntatem Domini.

Secreta mihi meditatione aliquando quaerenti qualiter illud evangelicum: Quem dicunt homines esse Filium hominis? simplicioribus fratribus Gallico sermone exponerem, tanta obviavit difficultas, ut vel nimis remota interpretatione uterer, et quae vix ad litteram videretur accedere, vel quia hominibus, non litterae satisfaciens, aliud pro alio dicerem eorum de more qui sophistice disputantes, non ad orationem, sed ad hominem proferunt solutionem. Cum enim hoc nomen (Homo) non determinet sexum: Filium hominis, nec filium viri, nec filium feminae recte poteram interpretari. Horum enim et alterum omnino falsum est, et neutrum [Col. 0919B] de littera haberi potest. Non enim filius hominis determinate hoc exprimit quod filius feminae, vel filius Virginis, quamvis penitus idem sit filius hominis quod filius Virginis; sed neque aliud aliquid facile occurrebat quod hoc termino (filius hominis) determinate insinuaretur. Hac igitur difficultate coactus, ad profundiora meditationis subsidia recurrebam, et veluti ruminando quod ab aliis audieram, ad memoriam revocabam quidquid id est totum tibi, frater charissime, sine fictione effundo, ut cum cedulam nostram inspexeris, legisse in pectore nostro videaris. Aiunt igitur quod unus solus sit filius terrae, unus solus filius hominis, caeteri omnes filii hominum. Adam solus [Col. 0919C] filius est terrae, per carnalem concupiscentiam geniti omnes sunt filii hominum, sine qua genitus non hominum, sed hominis filius est solus Christus, quod quia illi solvi convenit, imo quia ipse sic voluit, pro descriptione ei assignatum est, quae illi et soli et semper convenit. Si vero objicitur quod et de Ezechiele scriptum hoc reperitur, improprie dictum putant, ut qui dicitur filius hominis, intelligatur et filius hominum, et haec est omnium fere de praedicta appellatione sententia. Tu tamen qui non verborum superficie falso deliniri, sed interiore veritatis medulla refici quaeris, animadverte quod praedicta verba in parte quasi verum, in parte autem praetendunt subterfugium. Quod enim hac oratione filius hominis Christus appelletur, certo [Col. 0920A] certius est, quod autem ideo dictum sit quia unius, et non plurium hominum filius est, non de verbis exponunt, sed verbis imponuntur. Sciendum est autem quod filius in sacra Scriptura quatuor modis accipitur; ratione creationis, ut in Luca Adam filius Dei; ratione successionis et generis, ut ibi de Christo filii David, filii Abraham; ratione legis, secundum quod Joseph dicitur filius Eli. Nam secundum carnem filius Jacob fuit, et fortasse in hac eadem significatione secundum legem mundanam dicuntur filii adoptivi. Quarto autem modo filius dicitur secundum propriam substantiae de substantia generationem, secundum quam Christus dicitur Filius Dei et filius hominis. Utrumque autem horum credere de substantia est fidei christianae; et ideo [Col. 0920B] nec tropo nec figura usus est aliquando Jesus Christus, cum se Filium Dei et filium hominis nominaret; sicut enim in aliis sacramentis in quibus substantia fidei vertitur, qualia sunt eucharistia et baptismus. Quid enim manifestius esse possit eo quod dicit carnem suam manducandam et sanguinem suum bibendum? Quid apertius eo quod dicit: Qui crediderit et baptizatus fuerit, salvus erit (Marc. XVI). Ita luce clarius et sine omni involucro filium hominis se nominat, non hominum, viri scilicet et feminae, sed singulariter hominis, ut ex necessitate intelligamus, non masculi, sed feminae, cujus naturalis proprietas est concipere et parere. Ut igitur veritatem humanae naturae nobis credendam [Col. 0920C] in se ostenderet, filium hominis sincera Veritas se vocabat et singulariter unius, ut singulari numero et virum excluderet, et tacite innuendo Spiritum sanctum intimaret. Unde sic intelligitur filius hominis, ac si diceret filius illius B. Virginis quae a principio in collegio Christi inveniebatur. Aliter fortasse autem hujus quaestionis solutio ex verbis Apostoli conjici poterit, ubi dicit Christum nequaquam decimatum fuisse in lumbis Abrahae, eo quod sine peccato Adae natus est de Adam, ut illius peccatum posset abolere. Dicit autem beatus Hieronymus, quod ubi apud nos legitur filius hominis in Evangelio, in Hebraeo habetur filius Adae. Idem enim est Adam quod homo. Unde quia hoc nomen, homo, primum fuit veteris Adae, et nos ab [Col. 0921A] illo per carnis propaginem derivamus, etiam ab illo vetere homine dicimus, juxta illud: Exuite vos veterem hominem, etc. (Ephes. IV.) Adam enim merito vetus appellatus est, quia et ipse primus inveteravit, et inveterandi aliis causam dedit. Cum enim peccasset, atque a primo statu suo in deteriorem statum declinasset, jure vetus atque inveteratus dictus est; novus siquidem beatus fuerat, sed inveterando, id est amissa gratia qua floruerat, et natura per peccatum debilitata, in sese deficiendo miserrimus inventus est. Quae miseria vetustatis nomine signata est, eo quod ab illo inveterato exordium habet. Filii autem nomine novitas signatur, quia cum filius auditur, novum aliquid indicatur: ideoque Christus filius hominis, id [Col. 0921B] est novus ex veteri appellatur. Ex homine enim secundum carnem est Christus, quod est esse ex Adam, sed nulla vetustatis seu peccati contagia contrahens: licet veteris sit filius hominis totus, ideo est novus, quia sine peccato est totus. Quod autem Christus vere filius Adae fuerit, et ita filius quod etiam haeres, aperte ipse monstravit, dum ascendendo in coelum haereditatem ejus apprehendit. Adae enim et semini ejus, nisi peccasset, ex decreto Dei haereditas in coelo debebatur, ubi construenda erat ecclesia ex duobus parietibus, hominum scilicet et angelorum, numero ac dignitate aequaliter sibi invicem respondentium; sed primus homo hanc haereditatem sibi et suis transgrediendo [Col. 0921C] forisfecit, in quo quia omnes homines tunc fuerunt, eadem haereditate omnes privati sunt, qui ab eo cum causa seu poena peccati descenderunt propter eamdem causam. Omnes enim nascentes in mundo, de corrupto primo parente corruptionem trahebant, et cum corrupti concupiscentiis resistere non possent, omnes inobedientes Deo erant, sicut et pater eorum Adam. Erat autem decretum Dei, neminem intrare in coelum, donec tanta obedientia in uno homine inveniretur, quanta inobedientia fuerat in primo parente. Nemo igitur caeterorum proprie filius hominis, id est haeres Adae fuit, quia nemo haereditatem ejus obtinere valuit, nisi ille [Col. 0922A] solus qui sine omni peccato et causa peccati conceptus est et natus. Obediens Deo Patri per omnia, quia nulla illi concupiscentia resistebat; potens omnino, quia Deus et Dei Filius, qui, cum per oblationem sui corporis Deum nobis reconciliaret, non habuit necessitatem primum pro suis peccatis offerre, deinde pro populo, sed tantum quae non rapuit, solvit. Inde est quod tanto praeconio, nunc haeres, nunc filius nominatur. Unde est illud: Postula a me, et dabo tibi gentes haereditatem tuam (Psal. II). Et alibi: Tu es filius meus dilectus in quo mihi complacui (Matth. III). Et iterum: Parvulus natus est nobis, et filius datus est nobis (Isa. IX). Postremo ipse est semen Abrahae, in quo benedicuntur omnes gentes. Non igitur aestimes me dicere [Col. 0922B] eum filium hominis, seu Adae, ideo tantum quod ab eo secundum carnem descendit. Hoc enim habuerunt et alii; sed quia haeres est, quod alii qui quasi spurii in peccatis concepti sunt, nullomodo esse potuerunt. Hic est ille masculus quem peperit mulier in Apocalypsi, cui nocere non potuit draco nec matri ejus, eo quod raptus est ad Deum. Et quia non solus Adam, sed in eo totum humanum genus haereditate privatum est: etiam toti humano generi filius datus est, juxta illud: In eum gentes sperabunt (Rom. XV). Bene ergo in ejus appellatione ponitur hoc nomen, homo, quod non discernit genus, quia nulli discretive, sed omnibus datus est in commune qui voluerint ei adhaerere. [Col. 0922C] In Christo enim Jesu, ut ait Apostolus, non est masculus, neque femina; non est servus, neque liber, nec acceptio personarum; sed qui timet Deum, acceptus est illi (Gal. III). Reminisci autem te oportet quod Adam et homo eamdem habent etymologiam; utrumque enim interpretatur terrenus. Homo enim, ut dictum est, proprium Adae nobis factum est commune, in quo, sicut et in Christo, omnes sine generum fuimus discretione. Sed ut jam parcat oculis nimis evagata oratio, filium hominis credimus esse id quod est novus ex veteri, seu filius Adae, habito respectu ad eum statum in quo fuerat Adam ante peccatum.




CIRCA ANNUM MCC
GERALDI CADURCENSIS EPISCOPI




[Col. 0923]
EPISTOLA AD FRIDERICUM IMPERATOREM. Orat imperatorem ut e carcere eum a militibus detentum liberari jubeat.
(D. DACHERY, Spicil., in-4, t. II, p. 403.)

[Col. 0923A] FREDERICO Dei gratia triumphatori et gloriosissimo Romanorum imperatori, et semper augusto, GERALDUS Cadurcensis dictus episcopus,


Parcere subjectis, et debellare superbos.

Ex quo, serenissime princeps, in festo Dominicae Nativitatis apud Albam celebritati gaudii coronae vestrae me sublimitas vestra interesse voluit et honorare, eamque mihi excellentiae vestrae conferre gratiam, ut inter alias benignitatis vestrae indicia, litteras etiam securitatis per universum imperium vestrum et ad omnes fideles vestros, mihi dignati sitis concedere, tantum circa magnitudinem vestram fidelitatis concepi fervorem, ut nihil possit esse, quod honori et beneplacitis vestris consonet, ad quod parvitas mea non sit per omnia prona, et in [Col. 0923B] omni puritate cordis promptissima. Cumque tunc ut per vos haberem regressum sublimitas vestra mihi imposuisset, et in Ramis palmarum apud Placentiam aspectui vestro me praesentassem imperialis magnificentia in tanta gratiae vestrae benignitate me suscepit, et dimisit, ut sicut charissimo domino suo fidelis famulus fuerim honori vestro extunc obnoxius factus, et pro viribus obligatus.

In hoc itaque fidelitatis proposito constitutus, contigit quod ad visitandum quemdam consanguineum meum vicecomitem, Eborum nomine, qui a Jerosolymis rediens apud Sanctum Benedictum de monte Cassino infirmabatur, ad partes illas irem. Qui, cum esset jam mortuus, quia dominus rex [Col. 0923C] Franciae, consanguineus vester, mihi dixerat quod ad curiam, ad quam dominus Pavembergensis pro reformanda pace Ecclesiae ex mandato vestro, et dominus Mendensis de beneplacito vestro ab eo missus erat, accederem, visurus quid de ipsa pace factum esset; per curiam illam transivi, volens satisfacere et domino marchioni Montisferrati, qui mihi fideli suo, quaedam negotia sua imposuerat. Cumque inde redirem, a Coitrado nuntio vestro, et marchione Marchiae Guarnerii, nullas prorsus litteras habens, captus, et sub custodia detentus, cum quibusdam clericis et monachis de regno Francorum et Anglorum, non divitibus quidem, sed de nobilibus ecclesiis, qui omnes sub spe pacis Ecclesiae perrexerant, quam et ipsi similiter factam esse [Col. 0924A] audierant. Inter quos, etsi aliqui litteras portarent, nihil tamen contra honorem vestrum, sed tantummodo ecclesiarum suarum justitias continebant. Ad pedes igitur imperialis misericordiae provoluti majestatem vestram suppliciter exoramus, quatenus dignationis vestrae miseratio me et quemdam consanguineum meum vicecomitem de Albucione, illius terrae marchionem, atque omnes alios cum honore et integra restitutione ablatorum faciat liberari. Religiosi siquidem sunt monachi et clerici, et in via ista qua ambulabamus absque dolo et malitia euntes sub spe pacis, quam factam esse audierant, qui nihil quod vobis credant contrarium volentes, si per alium super aliis gravaminibus justitiam assequi possent, ad eum utique libentius issent. Iteratis [Col. 0924B] itaque et lacrymosis precibus ad pedes serenitatis vestrae provolvimur, imperatoriam humiliter flagitantes misericordiam, ut amore Dei, intuitu domini marchionis Montis ferrati, et domini comitis Sancti aegidii fidelis vestri, in meam liberationem aperiat pietas vestra oculos suos super me, et alios concaptivos, quatenus super hoc Deus vobis retribuat, et nos, qui ab omnibus principibus Gallicani regni multiplices faciemus vobis gratias reddi, semper pro incolumitate vestra orare, et fideliores debeamus existere. Ad hoc, benignissime principum, celsitudinem vestram exoro, ut litteras illas securitatis ad omnes fideles vestros, quas mihi olim concessistis, non quidem momentaneas, sed sicut [Col. 0924C] credidi perpetuas, et nunc elargiri, et mihi velitis transmittere, quatenus pro tali gratiae vestrae argumento imperii vestri non solum fidelissimus, sed et famulus efficiar devotissimus. Liberalitas autem vestra nullam diminutionem in liberatione nostra inveniet, sed id ad augmentum nominis et gloriae vestrae plurimum poterit provenire. Statim enim ut captus fui ad majestatem vestram appellavi, me et mea, ac socios meos sub protectione vestra constituens, fidei jubere volens, quod recto gressu antequam ad propria redirem, vestro me conspectui praesentarem mandatis vestris pariturus. Tantum enim de gratia quam mihi dedistis confidebam, ut mihi benignitas vestra indulgeret, si in aliquo nescienter peccassem.




ANNO DOMINI MCC
MATTHAEUS VINDOCINENSIS.




[Col. 0925]
NOTITIA
(FABRIC. Bibliotheca mediae et inf. Latinitatis, t. V, p. 54.)

[Col. 0925A] Matthaeus oppido Galliae Vindocinensi oriundus, laudatusque Henrico Gandavensi c. 23, qui Bartholomaeo Turonensi ab A. 1177 ad 1206 [(1) 1Kb] archiepiscopo, Tobiadem suam sive Metaphrasin libri Tobiae, versibus elegiacis scriptam dedicavit, necessario diversus existimandus est a Matthaeo, custode regni Galliae sub Ludovico nono, sancto Galliae rege, et ab A. 1260 abbate S. Dionysii [(2) 1Kb] in quem epitaphium A. 1286 quod incipit:

Hic jacet abbatum speculum speciale probatum,
Qui dedit Ecclesiae magnum virtute decorem,
Archiepiscopii renuit Turonensis honorem, etc.
Parum credibile utique quod Oudinus tom. III, pag. 483, disputat, Tobiadem Bartholomaeo dicatam esse pridem defuncto, licentiaque poetica a Matthaeo honoratos ejus manes tanquam vivi ac spirantis. Aliud longe tinniunt verba quibus illum alloquitur hunc in modum:

Ecclesiae Turonensis apex, ovium speculator,
   [Col. 0925B] Ut speculum, praesul Bartholomaee, fave.
et cum de Engelbaldo praesule A. 1157, defuncto, avunculo ejusdem, dixisset:

Hunc rea mors rapuit, cujus dignissimus haeres
   Tractas emerita sceptra paterna manu.
Porro subjungit:

Vive, vale, decus Ecclesiae, dispone precanti
   Portum, naufragium pelle, medere rati.
Suscipe Tobiae titulos, cum fratre decano,
   Ut timidum duplex stella serenet iter.
Gaudeo luce nova vos praelucescere, etc.
Vivite felices fratres, quos corpore solo
   Esse duos, eadem mens probat esse duos, etc.

Certe igitur diversus a Tobiae Metaphraste Matthaeus S. Dionysii abbas, ad quem Epistolae S. Ludovici noni an. 1270 defuncti et successoris ejus Philippi tertii, et abbatis ad Philippum hunc, Galliae regem qui anno uno ante abbatem obiit. Exstant epistolae illae apud Dacherium tom. II Spicilegii, p. 548 seq., et tom. III, edit. novae, pag. 663, [Col. 0925C] 664, 666, 669, 670, et Petri de Condeto ad eumdem Matthaeum, p. 667, de pace inita cum rege Tunicensi. Auctor vero Tobiadis, quam male Thebaidem dixere nonnulli, testatus se ex Latina Hieronymi translatione Mataphrasin istam suam condidisse libri Tobiae:

Ut sacra Hieronymi tradit translatio, prosam
   Qualicunque metro Vindocinensis arat.
Et aliquot versibus interpositis:

Transfert Hieronymus, exponit Beda, Matthaeus
   Metrificat, reprobat livor, amicus habet.
Atque in Epilogo:

. . . . . Has fonte beati
Hieronymi praesens urceus haurit aquas.

Memoratur Vindocinensis ab Henrico Gandavensi, libro De viris illustribus, pag. 166, cap. 23. Citatur a Vincentio Bellovacensi in Speculo morali, et ab aequali ejus Thoma Walleis. Allegant eum aliquoties [Col. 0926A] auctor florum poeticorum, non Alanus quidem, ut visum Barthio, sed junior quidam, item Sparanus in Rosario. Laudat ipse Gualterum scriptorem Alexandreidos, de quo upra tom. III, pag. 107 [(3) 1Kb] .


Vobis Hexametrum desit Galteridos uti,
   Pentametris elegis Vindocinensis amat.

Ejusdem Matthaei Poetica sive Poetria, ut tum vocabant, quae ignota caeteris, soluta partim, partim ligata oratione laudatur non semel ab Hieremia de Montagnone, cive Paduano, in Epitoma sapientiae, uti docet Daumius in praefatione ad Hieronymi Graeci . Haec Poetria uti et scriptum aliud Matthaei Vindocinensis De aequivocis in Bibl. Regis Galliae et Bibliothecis Angliae Manuscr. vide Oudini tom. III, pag. 484. Non vero Poetriam a Tobia diversam Daumius manuscriptam habuit, uti legitur in Bibliotheca curiosa Hallervordi; sed Tobiam Vindocinensis, et id ipsum fortasse manuscr. [Col. 0926B] quod a Gevartio Barthius acceperat, ex quo centum circiter versus aliquot locis emendatis inseruit lib. XXXI, Adversariorum, capite ultimo: ubi integrum Vindocinensem editurum se recepit in corpore omnium poetarum, quod saeculis distinctum moliri se testatus est. Tametsi vero Corpus illud poetarum lucem non aspexit, Joannes tamen Heringius JCtus et syndicus Bremensis, Matthaei Tobiadem ex duobus manuscriptis edidit Bremae anno 1642, 8. Neque prima ista fuit Vindocinensis editio, uti existimavit Heringius, sed exstat etiam Lugdunensis A. 1505, in forma quarta majore, cum comment. inter Auctores octo morales, et ex eadem editione Argentoratensis A. 1510, utraque Heringiana longe, praesertim circa finem, auctior. Sed et alia Lugdunensis per Joannem Raenerium A. 1538, 8o, apud Theobaldum Paganum, at sine commentario. Denique [(4) 1Kb] Oporiniana a. Joh. Heroldo procurata A. 1563. 4o Quarum editionum notitiam cl. Daumii diligentiae debere me libenter [Col. 0926C] profiteor. Caeterum vir clarissimus atque doctissimus Joachimus Fellerus, pro singulari sua benevolentia ac humanitate, qua omnes bonarum litterarum studiosos, dum viveret, complectebatur, A. 1690, copiam mihi fecit Vindocinensis manu exarati a docto quodam viro, in cujus manuscripti margine passim variae lectiones adnotatae erant. Desinit ille codex in versu 1510, hoc est in fine capitis decimi Tobiae. Ex manusc. Guelpherbytano varias lectiones quasdam offert Polycarpus Leyserus in Historia poeseos medii aevi, p. 766. In pericopam illam, quam a Barthio in Adversariis editam supra esse dixi, notas quasdam conscripserat Andreas Rivinus, quas itidem manuscriptas oculis usurpare me memini. Aliquot etiam Matthaei Vindocinensis loca illustrata leges in Epistolis Reinesio Daumianis, pag. 344, in quibus et passim de Bartholomaeo illo agitur, cui Matthaeus Tobiam suum dedicavit.




[Col. 0927]
MATTHAEI VINDOCINENSIS IN LIBRUM TOBIAE PARAPHRASIS METRICA.
(Ex editione cui titulus: Historia sacra de Tobia seniore ac juniore, ante aliquot saecula tam carminis elegiaci paraphrasi quam oratoria explanatione, juxta materiam theologicam, ethicam et juridicam eleganter illustrata per Matthaeum Vindocinensem et Ambrosium Mediolanensem: quorum ille poeta, nunc primum ex mss., iisque membranaceis; hic autem rhetor, initioque praeses aut judex, et postea episcopus, ex editis codicibus antiquis luci restituuntur, simulque epistola, testimonia, variae lectiones, observationes et dissertatio multivarie adjiciuntur, per editorem et auctorem Joannem Heringium J C. Oldenburgensem et in episc. Verdensi capituli cathed. eccles. syndicum. Bremae, typis Wesselianis et sumptibus Hoismannianis, anno Christi 1642.)





EPISTOLA DEDICATORIA.

In archi-et episcopatibus Bremensi ac Verdensi proxime vicinis capitulorum, monasteriorumque diversorum, reverendis, perreverendis, nobilissimis, clarissimis, venerabilibus atque doctissimis dominis, summis praepositis, decanis, archidiaconis, canonicis, abbatibus, praepositis, prioribus, etc,. dominis, fautoribus et amicis quondam ac etiamnum suis devote officioseque colendis hanc historiam sacram L. M. Q. dat, dicat, dedicat Joh. HERINGIUS JC. et syndicus.

Anni quindecim ac novem sunt elapsi, postquam distincto tempore ac de singularibus argumentis et diversimode a me composita, certisque personis inscripta opuscula, publicam in lucem emisi, ac praemisi, nec interea animum deposui, quamvis inter varios temporum hodiernorum casus constitutus, et ad diversos officiorum labores vocatus et in iis adhibitus distractusque, plura conquirere et exponere; nisi quod elaborationi atque editioni remorae quaedam subinde fuerint injectae. Pleraque tamen ea, quae sub nomine Observationum theoretico-practicarum tam ex jure publico et privato, quam diversarum gentium antiquitatibus historico-politicis adnotationibus novissimis depromptarum promisi, et quaedam alia, (tam discursus quam tractatus) prope adjecta habeo, atque indies ulterius colligo.

Haec dum ad finem et limam revocantur, nec non typographos, maecenatesque inveniunt, post propria etiam aliena sive adoptiva scripta novo-antiqua ad bonum commune typis committere placuit, et desideratus disertissimusque ille Desiderius Erasmus Roterodamus [(5) 1Kb] hoc studium fere praetulit, idemque argumentum nostri ordinis vir ac veterum librorum diligens scrutator et cultor Joan. Alex. Brassicanus [(6) 1Kb] pluribus illustravit. Occurrunt mihi jam duo pervetusti, iique membranacei et manu exarati codices; nempe ad minimum a nato Christo anno 1315; sicque ante trecentos et viginti sex annos con vel descripti quorum auctor, natione Gallus, inter tam multos neque a Trithemio abbate in libro De scriptoribus ecclesiasticis, neque a theo et philologo Gesnero in Bibliotheca collocatus; nisi quod inter recentiores a polyhistore Casparo Barthio in Adversariis locupletissimis vocetur Matthaeus Vindocinensis (cujus patriae etiam celeberrimus historicus Jac. Aug. Thuanus aliquoties meminit), ut cum ipso existimo, et tam ipsius prologus atque epilogus indicant; licet in calce alterius a me adhibiti exemplaris exstent haec verba: »Explicit liber magistri Conradi;« fortassis alicujus possessoris, descriptoris aut praelectoris, ante quem alter ille vixit ac floruit, cujusque particulam iste Barthius saltem edidit, nempe praefationem et caput primum vix usque ad secundum.

Paraphrasis est metrica et satis tersa, pro saeculi istius ratione ac aliorum comparatione, in Tobiae historiolam sacram, ante natum Christum, juxta quosdam chronologos, anno 740 contigentem; cujus occasione inter Patres ecclesiasticos, alio tamen dicendi genere ac scopo thema suum theologico-juridice exposuit B. Ambrosius episcopus Mediolanensis; nec non in Anglia venerabilis presbyter Beda in Tobiae libellum allegoricam explicationem composuit, tomo IV operum insertam; posteaque Helmboldus monosticha et Golthus jambos rythmicos posteritati reliquerunt jam simul adjunctos. Antiquiores et breviores nondum inveni, nec de proximi ac hodierni saeculi recentioribus auctoribus, a me partim visis, partim ab aliis citatis (utriusque autem generis, qui in librum Tobiae scripserunt, sanctos commentatores idem Barthius [(7) 1Kb] vocat) audiv, praeterquam de auctore Glossae ordinariae Nicolao Lyrano, Hugone cardinale, Dionysio Carthusiano, Petro Comestore, Sebastiano Munstero, Paulo Fagio, Friderico Nausea, Joanne Benedictino, Conrado Pellicano Rubeaquensi, Joanne Matthesio, Victorino Stringelio, N. Serario, Michaele Saxone, Andrea Schoppio et Adamo Kolbio; quod explicationes, translationes, adnotationes, commentaria, conciones et scholia divulgarint in istam saepius laudatam Tobiae historiam biblicam quae varia oeconomiae bona et mala subministrat ad exemplum vel incitationis sive imitationis vel emendationis; haud secus ac libellus supplementumque Estheris de Mardochaeo et Hamane exhibent, quid tam in Ecclesia quam republica et speciatim aula facere soleant, valeantque bene ac male meriti vir feminaeque. Hac igitur vice, et, ut nunc loqui consuevimus, respective in lucem primum revoco, pristinoque nitori restituo duos istos auctores priscos, nempe rhetorem [(8) 1Kb] ac poetam sacro-profanos. Nec puto, utrumque mea tam proquam confessione, nec ab ultimi aevi statu alienum esse. Quis [Col. 0929] enim nescit quae primus legislator et oceanus theologiae Moses dixerit ac scripserit? Imo num pro Christiano habendus, qui sacrae Scripturae libros canonicos et apocryphos tam docendo quam discendo non legit, et vivendo exprimit [(9) 1Kb] ?

Nec vitio hactenus versum fuit isti Ambrosio, quod ex oratore et praeside vel judice factus est episcopus, idemque suae enarrationi sacrae et jam recusae multa saecularia et quidem juridica immiscuit [(10) 1Kb] . Ac sane ipsemet libellus Tobiae varia continet monita et exempla. Habet ibi theologus multa de religione persecutione et sepultura piorum, deque vero matrimonio, item custodia angelorum, malitia diabolorum, procreatione et educatione liberorum, diuturna vita, arte moriendi, providentia Dei, efficacia precum et similibus. Spatiosum quoque campum jurisperitus ibi reperit, quoad mandata principum, confiscationem et recuperationem bonorum, nec non mutus credita et usuras (quae duo episcopus ille Mediolanensis potissimum illustravit), itemque chrirographa, nuptias, pacta dotalia, res proprias et furtivas, convivia nuptialia et alia, captivitatem, itinera, haereditates, migrationes, bonorum divisiones, legitimos acquirendi modos, etc. Quaedam etiam ibidem invenit physico-medicus de aquis, piscibus oculis, caecitate, physiognomia, fumigationibus, cura aegrotorum et acide rerum ad medicinam in primis utilium. Nec deest!materia pro ethico, politico et aliis philosophis de hospitalitate, patientia, constantia, castitate, munificentia, reverentia ac obedientia inter principes ac subditos, parentes et liberos, tum de parcimonia, paupertate, divitiis, morum dissimilitudine, condolentia vel sympathia, mercede ac salario, praemioque ministrorum. Ut sic quilibet ultro meritoque concedat utriusque Testamenti libros esse regulam vitae, studiorum summam et mundi universi compendium, taleque donum quo nihil admirabilius, majus, et salubrius datum homini, quod qui habet felix; qui legit, felicior; qui ediscit, felicissimus; qui intelligit, Deo simillimus evadit, ut ex jureconsultis dixit Tobias Hessius [(11) 1Kb] , re nomineque Tobiam nostrum in eo exprimens. Imo vel sola descriptio jurisprudentiae quod sit rerum divinarum atque humanarum scientia, satis indicat, hujus ordinis viros talia quoque tractare solere ac debere [(12) 1Kb] . Et forte paradoxum quis diceret, quod S. Chrysostomus ausus fuit affirmare: Laicis sive saecularibus magis quam ipsis clericis ac sacerdotibus necessariam esse sacrarum litterarum lectionem et meditationem; addita hac ratione, quia quo plures delinquendi occasiones offerantur laicis in tractatione rerum humanarum, eo pluribus etiam indigeant antidotis peccatorum, quae ex divino codice sint petenda [(13) 1Kb] .

Hinc factum puto quod in specie et priori nostroque saeculo Novi Testamenti Syriaca versio per legatos in Europam pervenerit, et hi Theseum Ambrosium Albonesi regulum jurisconsultum litteras Syriacas docuerint, necnon Albertus Wicmanstadius jurisconsultus et provinciarum Austriae orientalium cancellarius tempore Caroli V, et Ferdinandi I imperatorum, ea in sacri negotii promotione multa bona exhibuerit [(14) 1Kb] ; tum praecipue Joannes Reuchlinus, vulgo Capnion dictus librum De verbo mirifico ediderit, aliaque circa linguam Hebraicam praestiterit hic jurisconsultus, in sacris apprime versatus [(15) 1Kb] et ab Eberhardo, cognomento Probo, principe Wurtembergensi ad Caesarem Fridericum III constitutus legatus, cujus comites splendide instructos, equos vel aureas phialas et alia donaria eum acciperent, ille tamen antiquissima quaedam et bene descripta biblia Hebraica, loco immensi auri ponderis ab imperatore data secum reportare maluit [(16) 1Kb] ; hincque praeterea evenisse existimo, quod non modo in controversiis juris divini, naturalis, gentium, canonici et civilis, litiumque forensium ac politicarum decisionibus publicis et privatis, dicta tam Veteris quam Novi Testamenti allegare, commodeque applicare sit licitum, juxta Josephi Mascardi, Tiberii Deciani, Joannis Althusii, Henrici Velstenii, et Jonae Fulevii [(17) 1Kb] , aliorumque opinionem et exempla laudabilia; sed etiam quod ex diversarum nationum et officiorum jureconsultis Augustinus Callia Opus mysteriorum Jehovae; Franciscus Galetius, Jacobus de Graffiis, Melchior Zambramus, Ludovicus Lopezius, aliique tractatus De casibus conscientiae; Nicolaus Mangeorgius codicem De Mosaico et veteri jure enucleando, Thomas Galletus Jurisconsultum religiosum; Horacius Lucius et Innocentius Gentiletus in Concilii Tridentini traditiones; Conradus Brunus De caeremoniis ecclesiasticis; Henricus Bottaeus De synodis episcopalibus; Joannes Franciscus Pavus De visitatione ecclesiarum; Franciscus Duarenus De sacris Ecclesiae ministeriis ac beneficiis tractatus; Joannes Corasius Paraphrasin in tractatum sacerdotiorum; Udalricus Zazius De Judaeorum infantibus baptizandis, contra Stellam, et An fides hosti servanda? contra Eckium theologum defensionem apologeticam; Scipio Gentilis In S. Pauli epistolam ad Philemonem; ejusque frater Albericus Gentilis In librum Machabaeorum et De latina bibliorum versione dissertationes; Georgius Ederus, Oeconomiam bibliorum; Joannes Baptista Ficklerus Theologiam juridicam; Sylvius Tintus librum De ordinatione clericorum; Martinus Antonius Genuensis Manuale pastorum et De Ecclesia; Sebastianus Medices Homilias Dominicales: Marcus Antonius Natta De passione Christi; Isidorus Masconius De majestate Ecclesiae militantis opuscula; Petrus Asylus, Joachimus Hopperus et Conradus Heresbachius Paraphrases Davidicorum psalmorum; Tobias Hessius Thecam gladii spiritualis; Joachimus a Beust Orthodoxas enarrationes et simul versiculos latinos in Evangelia; Joachimus Mynsingerus, Petrus Heigius et Rutgerus Rulandus (qui etiam Postillam jurisconsultorum et politicorum promisit) varias Precationes et meditationes sacras; Eberhardus a Welhe Verisimilia [Col. 0931] theologico-jurisdico politica in caput Samuelis De jure regio; Joannes Alexander Brassicanus et Cunradus Rittershusius in Salviani episcopi Massiliensis De gubernatione seu providentia Dei et alia opuscula, praefationem atque commentarium; Georgius Remus In Salomonis Proverbia et Ecclesiasten spicilegia; Andreas Alciatus, Antonius Faber, Ernestus Cothmanus, Justus Mejerus et alii ad codicis titulos De summa Trinitate et fide catholica, deque SS. Ecclesiis, episcopis et clericis, deque haereticis lectiones; Thomas Lansius De cura religionis et anno jubilaeo Lutheri (qui magnus theologus initio juris studio fuit deditus, teste Wolffg. Crugero in Catal. mille viror. p. 191) orationes; Christophorus Besoldus Axiomata philosopho theologica deque conversione Judaeorum, et jure regio Samuelis dissertationes; Henricus Cranius, Justus Springerus et professores Dillingenses De pace religionis inter Catholicos et Evangelicos; Henricus Gebhardus alias Wesenerus De potestate ecclesiastica, religione ac ministeriis ordinibusque sacris, tractatus; Jonas Fulevius Churiolandus (qui spem fecit de integro systemate theologico-juridico) De sacra Scriptura dissertationem juridicam; Ambrosius Lobwasser Psalterium Davidis per rythmos Theutonicus in cantiones redactum; imo inter populares et respective collegas quondam meos Gerhardus Gisekenius De veritate corporis Christi in coena; et Joannes Tilingius Enchiridion disceptationum theologicarum, aliique ex numero jurisconsultorum alios ac integros olim noviterque conscripserint et publici juris fecerint libros, quibus nuperrime accesserint Christophorus Schvanmannus suis cum Epigrammatibus Latino-Germanicis in Evangelia et Epistolas Dominicales, itemque precibus jaculatoriis, suspiriis sacris et hymnis rythmicis, nec non Henricus Besselius cum Tuba poenitentiae, et antea ego editione discursuum meorum De appellatione ad judicium Dei in valle Josaphat, ac De homicidio doloso ex dicti Mosis Genesi de Caino fratricida, passimque in tractatu De jure molendinorum, ejusque mantissa De burgis sive castris, caminis, dardanariis, fame et aeruscatoribus.

Spero igitur me nunc eo magis excusatum fore, qui non modo praeeuntium istorum virorum clarissimorum vestigia longinquo secutus, et ejusmodi scripta propria confeci, et nunc aliena fideliter in lucem produxi, ante hac nondum visa, hisque varias lectiones, notas et observationes adjunxi, suo quo que tempore singularem de dubiis libello Tobiaco circa linguae Hebraicae fontem, Graeco-Latinam versionem, historiam, seu chronologiam et fidei analogiam, indeque canonis totalem denegationem additurus dissertationem [(18) 1Kb] ; sed etiam quia avum habui theologum, nec non ejusdem facultatis agnatos, affines et fratrem, qui tamen, eheu! praeterito anno mortuus; tum pater itidem egit theologum, jurisconsultum, historicum et antiquarium; quorum ego, ut bonorum, sanguinum et conjunctionum, ita et studiorum, laborum ac officiorum haeres, imitator, consors et successor, apud illustrem dominum comitem patriaeque patrem in cognati quoque locum substitutus, pro viribus a Deo concessis, per septennium tam in consilio et judicio, quam consistorio, simulque ecclesiarum et scholarum visitationibus ibi adhibitus, iterumque in horum archi-et episcopatuum vicinorum capitulis sive collegiis ecclesiasticis syndici munera successive sustinens (cujusmodi transmutationes aut repetitiones officiorum vir clar. Joannes Dauthius [(19) 1Kb] satis defendit) talia saepius argumenta tractavi; denique in praesenti militiae ac malitiae pleno saeculo postquam per tot annos vixi, in quo animum firmare decet constantibus exemplis, non tam profanis, ut tacitus [(20) 1Kb] dixit, quam potius sacris; quo fine Lutherus hujus quasi redivivi Tobiae libellum commendavit [(21) 1Kb] , et alius eos qui pluris humanum quam divinam historiam faciunt, pseudopoliticos nuper vocavit [(22) 1Kb] . Ex quibus simul et in specie eo magis elucescit, reverendissimi, perreverendi, nobilissimi, clarissimi, venerabiles ac doctissimi viri, cur vobis hasce lucubrationes sacroprofanas dicare et dedicare proposuerim? Inter vos namque similium dignitatum personae existunt, quibus noster Vindocinensis opus culum suum inscripsit. Vos habiti pro successoribus, quorum majores et adhuc quidam ex iis, qui quaeve fidei vestrae committuntur, prisco ex instituto, sacrarum litterarum praelectionem quoque inter edendum ac bibendum miscent, referentibus Alberto Trotio [(23) 1Kb] et Jona Fulevio [(24) 1Kb] : vos maxime decet ex canone vel regula ista divina vivere, seu spirituales aut saeculares quis vocaverit, juxta Albertum Krantzium [(25) 1Kb] ; sicque vos estis, ad quos eo magis pertinet tractatio De libris sacrae Scripturae canonicis et ecclesiasticis; quive appellati non tam a regione quam religione, et potius juxta canonem vitae, quam pensitationem annuam vulgo canonem dictam, recensentibus Francisco Duareno [(26) 1Kb] et Matthia Martinio [(27) 1Kb] : Vos saepe majores ac minores collegiorum, personarum, rerum et bonorum ecclesiasticorum causas examinatis; vos religionis in Romano-Germanico imperio admissae, imo divinitus mandatae, in his regionibus conservatores ac propagatores hactenus, pro nosse atque posse exstitistis strenui; vos bibliothecarum et antiquitatum cultores laude digni; vos inter belli sacro profani turbas hasce diuturnas tam circa publica quam privata, mecum varia estis perpessi; vos iterum me ad honesta recepistis officia et honorifico salario, speque praemiorum ulteriore excitastis; inter vos ego constantes dominos, fautores et amicos hucusque sum expertus; apud vos denique hic foetus ingenii denuo natus ac productus alios vicissim aut reciproce patronos non admittit.

Suscipite igitur hoc, quidquid est laboris, hilari fronte et oculis perlustrate, manibusque terite hos nov-antiquos libellos; donec majora, si non meliora, dederit tempus magis opportunum et otium aderit suavius, mecumque diu salvete ac vivite in Domino.

Dabam ex musaeo, quod jam est Verdae, in die S. Michaelis archangeli, anno 1641.


VVis rev. Dominat. nobil. clar. et vener. dignit.


Omni fide et officio addictissimus


Joan. HERINGIUS J C. et syndicus.



MATHAEI VINDOCINENSIS [1 1Kb] IN TOBIAM PARAPHRASIS METRICA.
[Col. 0933]


PRAEFATIO Ad Bartholomaeum N. ejusque fratrem N. respective episc. et dec. Turonenses.


[Col. 0933A] Ex agro veteri virtutum semina morum [2 1Kb] ,
   Plantula [3 1Kb] justitia pullulat ampla seges.
Loth decus hospitii, patientia Job, Salomonem
   Dogma, fides Abraham, spes Simeona probat.
Intitulant [4 1Kb] reliquos praeconia singula, solus
   Omnia Tobias praetitulatus [5 1Kb] habet.
Tobiam decorat elemosyna, latria [6 1Kb] firma
   Spes, illaesa-fides, exsequialis honor.
Ut sacra Hieronymi tradit translatio prosam
   Qualicunque metro Vindocinensis arat [7 1Kb] .
Ecclesiae Turonensis apex, ovium speculator
   Et speculatum praesul Bartholomaee, fave.
Nobilibus trabeatus [8 1Kb] avis, decus orbis, honestus [9 1Kb]
   Forma, sacerdotum gemma, lucerna gregis
Sol cujus radios, urbis Martinopolis orbi
   [Col. 0933B] Commodat et totum, partis honorat honor.
Cleri praesidium, via pacis cujus honore,
   Cujus luce dies, ingeminata stupet
Es solis radius, in quo consistit [10 1Kb] honesto
   Forma pudicitiae rara, sed apta comes.
Es [11 1Kb] solis radius cui praesul avunculus agnus
   In pastore fuit, in dominante minor.
Es solis radius, quo festinatur alumnis [12 1Kb]
   Vindocinum, Turonis praesule cive polus,
Hunc rea mors rapuit cujus dignissimus haeres
   Tractas emerita sceptra paterna manu.
Te Deus elegit, ut ovilia dogmate pascas,
   [Col. 0934A] Exemplo foveas, commoditate juves:
Te Deus elegit ut dispensare talenta
   Credita [13 1Kb] multiplici sedulitate velis [14 1Kb] :
Te Deus elegit, vas nobile, vas in honorem,
   Vas speciale sibi, vas generale suis.
Vive, vale decus Ecclesiae, dispone precanti
   Portum [15 1Kb] naufragium pelle, medere [16 1Kb] rati,
Suscipe Tobiae titulos cum fratre decano,
   Ut timidum duplex stella serenet iter.
Gaudeo luce nova vos [17 1Kb] praelucescere, quippe
   Sol nitet in geminis caetera signa vacant.
Sol nitet in geminis, quia veri gratia Solis
   Lampade virtutum vos [18 1Kb] beat, auget, alit
Vivite felices fratres quos corpore solo
   Esse duos, eadem mens probat; una fides [19 1Kb] .
[Col. 0934B] Vos duo, vos unum; miror duo corpora [20 1Kb] mente,
   Unum, dividuum corpore, mente coit.
Vos, vos [21 1Kb] vestra precor plantatio, vester Amiclas [22 1Kb]
   Poscit [23 1Kb] me timidum confoveatis iter [24 1Kb] .
Aspicite stylo nostro [25 1Kb] mendica phaselus.
   Freta favore, freti scandula nulla timet,
Porcorum siliquis pudor est inhiare favillis
   Pieriis pudor est inservisse stylum [26 1Kb]
Sumitur haec veteri novitas ex lege legenda
   Ut Patrum veterum testificatur opus [27 1Kb] .
Transfert Hieronymus, exponit Beda, Matthaeus
   Metrificat, reprobat livor, amicus habet [28 1Kb] .



TEXTUS CUM PARAPHRASI METRICA.
[Col. 0933]


CAPUT PRIMUM.
[Col. 0933C]

Tobiae natale solum Galilaea, voluntas
   Sacra, timor Domini, religionis [29 1Kb] amor.
[Col. 0934C] Militat in puero gravitas matura, stupescit
   Pauca dies tenerum corpore, mente senem.
Neptalici [30 1Kb] puer urbe, tribu; maturis in annis
   [Col. 0935A] Prae teneris redolet sobrietate virum.
Gente sua minor est annis: sed major honesto
   Proposito merita [31 1Kb] simplicitate praeit.
Plantula fructificat, tenera canescit in herba
   Messis adulta praesit tempora cana fides.
Alea fortunae fortes examinat, aurum
   In fornace nitet [32 1Kb] anxietate fides [33 1Kb] .
Tempore Salmanasar regis captivus, honesta
   Mente Deum recolit, spe comitate timet
Ridet in adversis virtus, non frangit [34 1Kb] honestum
   Propositum mersae prosperitatis hiems,
Nomine passa Dei redolet tribulatio, pascit
   Passio, delectat laesio, poena sapit.
[Col. 0935B] Captivis partitur opes, premitur generali
   Damno, nec propria perditione dolet.
Visitat infirmos, tristes solatur, egenis
   Condolet et [35 1Kb] membris gaudet amare caput,
Triplice compatitur ope, rebus, dogmate, corde:
   Corde gemit, format dogmate, rebus alit.
Et fidei cultor, quam circumcisio nostri
   Praevia baptismi concelebrare studet [36 1Kb] .
Jerusalem maturat [37 1Kb] iter gentilia spernit
   Sacra, Deo sese sacrificare studet
Ad vitulos, quos Jeroboam rex fecerat, ire
   Horret, apostaticos increpat, arcet iter.
Fictilibus latriam [38 1Kb] praefert, idololatra [39 1Kb] sordet,
   Sordet, ut auctori [40 1Kb] praeficiatur opus.
Plures esse deos negat, unum praedicat, unum
   [Col. 0935C] Laudat, ut unius omnia laude metat,
Odit, amat, reprobat, probat, exsecratur, adorat,
   Crimina, jura, nefas, fas, simulacra, Deum,
Fas, simulacra, Deum, probat, exsecratur, adorat,
   Odit, amat, reprobat, crimina, jura, nefas.
Seminat, auget, alit, exterminat, arguit, arcet,
   Dogmata, jura, decus, seminat, auget, alit [41 1Kb] [(28) 1Kb] .
Ne lateat jubar in tenebris, geminata lucerna
   Tobiae titulo spraeradiare facit.
Prima lucerna patet [42 1Kb] sermone, secunda coruscat
   Exemplo, quod agit [43 1Kb] lingua, fatetur opus.
Exemplo legitur [44 1Kb] doctrina, quod edocet, actu
   Consolidat mentis expositiva manus.
Hoc doctore Deum recolit Judaea, deorum
   [Col. 0936A] Cultus abest, rectum militat, error abit [45 1Kb] .
Deum redit annorum ternarius, erogat omnis [46 1Kb]
   Primitias, decimas compatiente manu.
Proselytos [47 1Kb] , alienigenas sustentat, ad horam
   Seminat et spargit, ut sine fine metat.
Condolet afflictis, miseris, blanditur [48 1Kb] , egenis
   Quas largitur [49 1Kb] opes, multiplicare ratus.
Jamque pupillaris aetas suspirat [50 1Kb] honestas
   Crescit, et in messe [51 1Kb] surgit adulta seges
Primaevis tunicis rosa dedignata teneri,
   Exit florigero cortice, spirat odor.
Rubigo primaeva perit, maturior aetas
   Emicat et fructum dissimulare negat
Est adolescentis aetas suspectior, aetas
   [Col. 0936B] Lubrica, deliciis ebria, legis egens.
Ne plures habeat velut emissarius [52 1Kb] , Annam [53 1Kb]
   Tobias sociam destinat esse tori,
Non incentivo Veneris, sed prolis amore
   Uxoratur [54 1Kb] , amat fructificare Deo.
Est adolescentis frenata licentia, sponso
   Sponsa datur, justo sobria parque pari.
Nubere virtuti virtus laetatur, honestas
   Gaudet honestatis, comparat esse comes,
Consonat et redolet melius [55 1Kb] junctura bonorum,
   Gratior est flos cum flore, nitore nitor [56 1Kb] .
Ergo relativo consensu cella [57 1Kb] pudoris
   Concipit, emeritum carcere prodit onus
[Col. 0936C] Agricolam locupletat ager, fecunda maritum
   Conjux [58 1Kb] progenie floridiore beat.
Solvitur in puerum partus, patris aequiparatur [59 1Kb]
   Nomine progenies sedulitate Patris.
Sole novus radius prodit, lux lumine, dignus
   Sol radio, radius sole, nitore nitor.
Vernat prole pater dignus, proles patre dignum,
   Vas figulo, figulus vase, parente puer.
Edocet hunc patris tutela [60 1Kb] tenere tenorem
   Legis, in excessum luxuriare vetat.
Ut timeat Dominum [61 1Kb] , primula dogmata, certus [62 1Kb]
   Quod Domini timor est initiale [63 1Kb] bonum.
Inde venit Niniven, genitorem prole maritum
   Conjuge, cognatum concomitante tribu.
[Col. 0937A] Sacrilegos refugit, convictus, devovet escas
   Gentiles, negat his [64 1Kb] commaculare fidem.
Non conventiculis horum communicat, imo
   Horret, quos idolis thurificare videt [65 1Kb] ;
Sed quia [66 1Kb] corde Deum vir [67 1Kb] justus honorat, honorem
   Pensat honore patris primipotentis apex.
Salmanasar dat ei divino munere solus [68 1Kb]
   Ut queat arbitrio liberiore frui.
Regis in aspectu placet huic, ostendit [69 1Kb] habenas,
   Non [70 1Kb] reliquis, regis gratia, regis honor [71 1Kb]
Cognatis dispergit opes, praecepta salutis
   Praedicat, et geminat proximitatis opem,
Est linguae [72 1Kb] cognata manus, documenta maritat [73 1Kb] ,
   Rebus, honestati conjugat oris onus [74 1Kb] .
[Col. 0937B] Sic mentes recreat et corpora; dogmate mentes,
   Corpora subsidio, pascit utroque Deum.
Defunctos sepelit, vivos sustentat, et omni
   Obsequio pietas officiosa viget
Quadrata pietate juvat, vivos ope, bustis
   Defunctos, animas dogmate, membra cibis
Tobiae titulos virtutum quatuor auget
   Gratia, plus sapiunt lilia mista rosis:
Tobias rigidus, sapiens, consultus, honestus
   Est animo forti, dogmate, jura [75 1Kb] modo [76 1Kb] .
Justum jura, modus moderatum, dogmata doctum
   Efficiunt, fortem contribulata caro.
Quadrata pietate [77 1Kb] ratus templum Salomonis
   Quadratus poterit, aedificare lapis,
[Col. 0937C] Inde Rages urbem Medorum tendit eunti
   Assistente viro, conjuge, prole, tribu.
Tobiam monet hic cognati visa Gabeli
   Pauperies, misero condolet alma fides.
Naturae fortuna potens praeponderat, horret;
   Naturam sequitur lucra, sophista, favor.
Fluctuat ad censum [78 1Kb] venalis amicus egenum:
   Sed refovet verus [79 1Kb] , nec fabricatus amor.
Tobiae pietas nescit fluitare, Gabelo
   Condolet et non vult [80 1Kb] dissimulare fidem;
Argenti sub chirographo bis quinque talenta
   Tradit, amicitiam testificatur opus.
Regis amicitia Tobiae regis amici
   Haec dederant, domini vernat amore cliens
Hausto curriculo prolixi temporis instat
   [Col. 0937D] Salmanasar mortis hora, tributa petens.
De medio sublatus obit rex, pessima proles
   Sennacherib regnum dilapidare studet.
[Col. 0938A] Radicis vitio sordet ramunculus, haeres
   Improbus excedit noxietate patrem.
Gaudet in afflictis [81 1Kb] saevire noverca potestas
   Justitiae sceleris via ministra riget;
Hoc regnante, jacet virtus, praescribit honesto
   Impietas, ratio desipit, alget honor:
Justos, innocuos, functos [82 1Kb] premit, enecat, arcet
   Pravus, iniquus, iners, carcere, caede, rogis
Tobias fovet afflictos, pietatis ad usum
   Dispensare studet mentis et oris opes.
Patrat amore Patris [83 1Kb] superi, quae dictat honestas
   Legis, se Domino sacrat, agenda replet.
Replet agenda, sacrat Domino se, legis honestas
   Dictat quae, superi Patris amore patrat [(29) 1Kb]
Judaea rex regrediens percussus acerbo
   [Col. 0938B] Vulnere, membrorum sanguinis imbre manat:
Israel in populum saevit, sepelire peremptos
   Tobiae satagit officiosa manus.
Tobiam rex Sennacherib sepelire peremptos
   Percipit, ira fremit, pessima poena placet.
Tobiam jubet interimi, pro munere damnat.
   Pro merito cruciat, pro pietate premit.
Confiscantur opes Tobiae, quas generales,
   Non proprias sensit advena, sentit inops.
Nescit abesse Deus justus, servatur ab hoste
   Tobias, soboles unica, sponsa, tribus.
Mortis ad antidotum fugiunt, utuntur amico
   Praesidio, tegit hos proximitatis honor [84 1Kb] .
Tobias latitat nudus, poscensque timoris
   [Col. 0938C] Antidotum, Domino subveniente, latet.
Post lamenta redit lyra [85 1Kb] , juridictio [86 1Kb] regis
   Exspirat, remeant gaudia, moeror obit.
Opprimitur, novies exhaustis quinque diebus,
   Rex perimit figulum vas, genitura patrem.
Tobias redit in lucem, latitare coactus
   Emergit, domino restituuntur opes.



CAPUT II.


Instat festa dies, Tobias sudat in usum
   Laetitiae, ridet exhilarata domus.
Ad conviviolum cognatos convocat, escis
   Dispositis, natum convocat, ista monet [87 1Kb] :
Vade, voca quoscunque bonos commendat origo
   Nostra, timoratos elige; jussus abit.
Dum puer accelerat, patri parere paratus [88 1Kb] ,
   [Col. 0938D] Nudus ei caesus Israelita patet.
Condolet occiso patrem pietate monetans [89 1Kb] ,
   Patrissare studet, degenerare negat.
[Col. 0939A] Ad patrem reditum maturat, singula narrat
   Visa; madet fletu sollicitudo patris:
Surgit ab accubitu, jejunus abit, pietatem
   Invitat, corpus intumulare sitit.
Tollit et occultat corpus, quia laesus abhorre
   Insidias; quod agit, notificare timet.
Noctis ad adventum suspirat, tempus opacum
   Eligit et timidus noctis amicat opem [90 1Kb] :
Gentiles timet insidias insistere, quippe
   Exscaturizantes [91 1Kb] laesus abhorret aquas.
Dum corpus sepelit compassio mentis honorat
   Facta, sacrum gemitu conjuge vernat opus
Fletibus ora rigans; non ignorans [92 1Kb] , quia quisquis
   Seminat in lacrymis prosperitate metet.
Inde domum repetit [93 1Kb] , satagit memorare [94 1Kb] , quod Amos
   [Col. 0939B] Ore prophetali concinit, imo Deus:
In lamenta dies festi vertuntur, in actis [95 1Kb]
   Verba prophetiae notificata patent.
Invida Tobiam reprobat vicinia, damnat
   Obsequium, meritum garrulitate premit.
Mentis inops audes sepelire cadavera, nunquid
   Sennacherib gladios commemorare potes?
Justo proposito Tobias constat [96 1Kb] in actu
   Justitiae stabilis fructificare studet.
Ante bonus melior fit et optimus, ardet honestas
   Uberior plebis asperiore sono.
Quippe timor Domini probris praeponderat, horret
   Murmure plebeio depretiare fidem.
Defesso sudore viro gratissimus hospes
   [Col. 0939C] Est sopor [97 1Kb] , invitat languida membra quies.
Vir, fracto torpore, toro sua membra reponit [98 1Kb] ,
   Fessus hirundo domum circinat, ova fovet:
Proximus est paries, ubi sunt cunabula prolis
   Ut natura jubet, deliciosa luto;
Faex oculos caecat, dum solvit hirundo tributum
   Ventris hirundineo stercore visus obit.
Sic tentat famulos ut patientia praestat [99 1Kb]
   Exemplum, quasi sol collaterale jubar.
A granis paleas discriminat area summi
   Judicis, elimat [100 1Kb] membra, flagellat amans.
Quod fornax auro, quod ferro lima, flagellum
   Messibus est justis asperitatis onus.
Vir grates caecatus ait, non murmurat ira,
   [Col. 0939D] Nec strepitu satagit magnificare Deum.
Aspera mellificat patientia, quidquid amarum
   Instat, Elisaei dulce farina facit,
Suadet Elisaeus ut agrestes conterat herbas
   Israelitarum concio [1 1Kb] jussa facit.
Conterit accretas ollis, conservat ad usum
   Victus et [2 1Kb] inde tamen pacificare studet.
[Col. 0940A] Dum gustant praeamara [3 1Kb] stupent, clamatur: In olla
   Mors, pater, est; adhibet mella farina patris.
Aspice [4 1Kb] quid lateat [5 1Kb] , nucleus latet in nuce, granum,
   Si placeat [6 1Kb] , stipulis eliciatur, adest.
Concio claustralis tibi sit, plebs Israel, herbae
   Disciplina, rigor olla, propheta Deus.
Verus Elisaeus dulcorat amara, cicutam
   Mellificat, fragiles roborat, addit opem:
Grata farina datur humilis patientia, morum
   Nutrix egregii pectoris alma comes.
Si quid amarescit tibi, si riget ira, farinam
   Hanc adhibe; ridet rixa, cicuta sapit.
Chamo [7 1Kb] vel freno rigido [8 1Kb] compescere belles
   [Col. 0940B] Maxillas asinae [9 1Kb] discutientis onus.
Est onus ordo gravis, sed honor, maxilla libido,
   Frena rigor, torpor chamus, asella caro.
Tobiae tribus insultat: Tibi pessime [10 1Kb] caeco,
   Pro mercede datur poena, cicuta favo;
Hos tibi dat fructus elemosyna plurima, crebri
   Funeris obsequium continuata fides.
Increpat hos vir, mente [11 1Kb] ratus, mansuetus abhorret,
   Probris probra malis aequiparare malum:
Ad petram satagens primos elicere [12 1Kb] motus,
   Irae primitias luxuriare vetat.
In Dominicum gaudens Domino moerore sepulto
   Laudat, cujus onus est leve, suave jugum.
Immotus patiens probris responsa propinat
   [Col. 0940C] Paucula quae pietas officiosa jubet;
In Dominum nolite loqui perversa, molestum
   Nil puto quod faciat Primipotentis apex.
Exspectare decet nos vitam gaudia cujus
   Sumit [13 1Kb] quisquis amat [14 1Kb] continuare fidem.
Haec est vita brevis, tenebrosa, sophistica; vita
   Est ventura manens, lucida, vera fides [15 1Kb] .
Quidquid agat Dominus, regnat [16 1Kb] benedictus in omni
   Tempore, laus ejus semper in ore meo.
Sic non praevaluit tentatio vincere justum
   Job, stabilem casu consolidante virum.
Non quantum natura jubet perversa, sed ultra
   Femineos mores condolet Hanna viro,
Naturae fragilis morum medicina, grabatum
   [Col. 0940D] Visitat et nuclei testa sapore sapit.
Mentiri natura stupet, dum sponsa marito
   Exhibet irata prosperitate fidem.
Integra jura tori servare studet, licet ista
   Rara sit agricola deficiente seges.
Sponso compatitur, sociali mente maritum
   [Col. 0941A] Sustinet, obsequitur, mulcet, honorat, amat:
Militat [17 1Kb] ad victum, quae dat textura propinat
   Paucula multiplici sedulitate viro,
Tobiae manibus quaesita viatica defert [18 1Kb]
   Vitae [19 1Kb] , mens redimit, quod minus actus [20 1Kb] habet,
Dum Phaebo redit emerito [21 1Kb] , quem sedula defert
   Haedulus audito percipiente viro;
Quod neque invitus denuntiat auris, et alter
   Sensus, ab alternis proditione [22 1Kb] viget:
Reddite, Tobias clamat, furtiva videte
   Ne sit praeda, vivant propria, furta premunt.
Hanna dolet, natura redit, se voce fatetur
   Sexus, et objurgat asperiore sono:
Irrita deperiit tua spes, elemosyna vana
   Quid valeat, visus perditione patet.



CAPUT III.
[Col. 0941B]

Tobias geminat gemitus, ancilla doloris
   Fletus unda rigat imbre madente genas.
Plasma patrem, figulum vas, fontem rivulus aeger
   Deposcit medicum voce, timore, fide.
Justus es et justa tua sunt examina, summe
   Rex, aeterne, potens, vita, lucerna, salus;
Rex regum, Dominus dominantum, cujus amicant [23 1Kb]
   Verba, dulcescit poena, flagella juvant:
Quem memorare nequit mens [24 1Kb] , noscere, laudes
   Exaltare, loqui lingua, locare locus.
Sub perpendiculo disponis singula, nullum,
   Te mediante, ratum depretiatur opus.
Non tibi peccantis mors, sed conversio; vita,
   Non vindicta; cruor non placet, imo salus.
[Col. 0941C] Grates exhibeo tibi, te caecatus adoro,
   Damnatus vereor, excruciatus amo.
Ne reminiscaris servi delicta, parentum
   Sint peccata licet multa, remitte reis.
Nos nocui, nos transgressi tua jussa; sed aegra
   Vulnera non gladii, sed medicantis egent [25 1Kb]
Non intres in judicium cum paupere dives,
   Cum servo Dominus, cum fluitante potens:
Non in judicium intres [26 1Kb] cum pulvere fortis
   Exsule rex, stabilis hospite, messe sator.
In vas quis figulus, fabricam faber, in genituram
   Quis pater, in stipulam quis sator arma gerat!
Ultio non placeat tibi, sed miseratio; flecte
   Judicium, misero parce, medere malis.
Peccavi, redeo, miserere, precor; miserendi
   [Col. 0941D] Tempus adest, miseros te refovere decet.
Heu patior, refoventis egens, abjectio [27 1Kb] plebis,
   Fabula vicinis, ridiculosa lues!
Heu videor vermis, non homo, consumere fruges
   Natus, vita nocet, postulo morte frui!
[Col. 0942A] Heu vitae taedet animam [28 1Kb] derisio factus
   Publica, posco mori, mors mihi sola salus
Postulo suscipias animam, tua sacra voluntas
   Fiat, ut optatae mortis amore fruar.
Est mihi vita mori, mors vivere, mors mihi vita
   Dulcior est, redolet vivere mortis amor.
Deprecor, aspira; patior, succurre; molestor,
   Consolare; sequor, respice; posco, fave.
Sic mortem dolor invitat, sententia mortis
   Fronte patet, legitur ore doloris onus.
His [29 1Kb] precibus similis querimonia consonat urbis
   Medorum, loca sunt dissona, tempus idem.
Increpat excessus ancillae Sara venusta
   Virgo, cui Raguel est pater, Hanna parens.
In fragili species sexu [30 1Kb] miratur honesto
   [Col. 0942B] Nupta, sibi morum forma maritat opes.
Septem nupta viris fuit haec, quos daemonis ira
   Pressit, et illaeso vernat honore pudor.
Pressit poena reos, dum carnis amore pudoris
   Virginei satagunt depretiare [31 1Kb] rosam.
Hasmo [32 1Kb] daemonio nomen, pes ultima vocis
   Restat, ne videar [33 1Kb] intitulare malum;
Fiat honore [34 1Kb] Dei decisio [35 1Kb] nominis, hoste
   Nempe Dei pudor est, aequiparare Deo.
Non est ad Belial Domini conjunctio, lucis
   Ad tenebras, Themesis [36 1Kb] hac ratione placet
A diverticulo repetatur mentio Sarae
   Virginis; ancillam dum regit, ira riget,
In dominam conspirat atrox ancilla venenum
   Naturae [37 1Kb] , loquax elicit ista, refert:
[Col. 0942C] Infecunda, precor [38 1Kb] , vivas et inutilis, expers
   Conjugii, damnis obruta, prolis inops;
Poena ream reprimat, pietas divina virorum
   Interfectricem, fructificare negat.
Innocuum nunquid proponis caedere, sicut
   Nocte cecidisti prodigiosa viros?
His dolet auditis pia virgo propheta doloris
   Virginei fletus pullulat, ora madent;
Ad famae gemit interitum, ne laesa laborat [39 1Kb]
   Fama, fames mortis impetuosa placet [40 1Kb] .
Desolata jacet [41 1Kb] conclavi, moesta cubili
   Incubat et lacrymas continuare studet.
Dum fluit [42 1Kb] in lacrymas, iterat lamenta, diaeta
   Haec triduana cibus, hic placet absque cibo.
Moesta die quarto Dominum rogat anxia, tales
   [Col. 0942D] Eructat, gemitu praepediente, preces:
Nostrorum Deus [43 1Kb] alme patrum, tibi sit benedictum
   Nomen, sit tibi laus, gloria, regna, decus;
Exsilio via, vita polo, dux orbe lucerna
   [Col. 0943A] In tenebris, pelago nauta, labore quies;
Principium sine principio, sine fine priorem
   Tempore te series temporis esse stupet;
Spes sine defectus offendiculo, sine nube [44 1Kb]
   Sol, sine desidio [45 1Kb] pax, sine nocte dies.
Te colo, te laudo, voco, rogo, diligo, posco timore,
   Affectu, precibus, spe, pietate, fide:
Quippe viae tibi judicium, miseratio, verum
   Sunt, verus judex es, miserere precor [46 1Kb] .
Exsultas venia, non judicio, pietate
   Non nece; non gladius, sed medicina placet.
Absolvas, precor, innocuam de caede virorum,
   Objectum [47 1Kb] scelus hoc purificare velis;
Nupsi non stimulo carnis, non amore virilis
   Contractus [48 1Kb] , remove crimina, parce, precor,
Parce precor, quia malo pati discrimina vitae,
   [Col. 0943B] Quam famae vitio sordidiore frui [49 1Kb] :
Parce precor, quia tot patior discrimina vitae,
   Interitu cupio commodiore frui.
Scrutaris renes et corda, Deus, patet omne
   Cor tibi, mens loquitur, notificatur opus.
Scis me, summe Pater, immunem sanguine, caede;
   Nec volo, nec volui commaculare fidem [50 1Kb] .
Sunt tua judicia [51 1Kb] , justissime rector, abyssus
   Multa, non humanae conditionis egent.
Flores post hiemem [52 1Kb] , mel post absinthia, risum
   Praestas post lacrymas, post tenebrosa jubar,
Cur cecidere viri, scis, nescio: forte maritum
   Vis alium, salva virginitate, frui.
Vitae malo statum labi, quam labe reatus
   [Col. 0943C] Fama labet [53 1Kb] , cesset poena, reatus erit.
Largitor veniae, Rex summe, salutis amator
   Et dator, objectum crimen abesse jube.
Et mihi sola salus, mihi sola medela; vel aufer
   Criminis objecta probra, vel adde mori.
Affligor, miserere precor; defende, laboro;
   Subvenias, crucior; protege, laedor; ades?
Nescit abesse Deus in se sperantibus, aegros
   Visitat, elisos erigit, arcet onus.
Impetrat auxilium pietas, pia virgo perorat
   Et senior, redolent cordis in ore [54 1Kb] preces;
Est accepta Deo praefata querela duorum
   Fiunt vota, salus unica, plaga [55 1Kb] duplex.
Coelo missus adest Raphael, qui vulnera sanat [56 1Kb]
   Amborum redimat [57 1Kb] probra, propinat opem.



CAPUT IV.
[Col. 0943D]

Tobias Domino grates ait, ut moriatur,
   Credit apud Dominum praevaluisse [58 1Kb] preces.
Displicet haec mors grata patri, quia gaudia prolis
   Discutiet mortis perniciosa dies.
Quippe pater prolis vernat [59 1Kb] pietate, dolorem
   [Col. 0944A] Laetificat prolis gloria, prolis amor [60 1Kb] .
. . . . . . . . . . . . . . . . [61 1Kb]
Patrissare studet Tobias junior, horti
   Delicias rosulae, testificatur odor.
Messis agrum redolet, radicem virgula, fontem
   Rivus; messis agro, messe probatur ager:
Lampas luce micat, lux lampade, patris honore
   Praeradiat proles, prolis honore pater:
In fructum renovatur ager, rosa primula spinam
   Festivat [62 1Kb] , redimit plantula grata senem,
Dum recolit prolem Pater et [63 1Kb] primordia sacra
   Indolis, emergunt gaudia [64 1Kb] , vita placet.
Dum sponsae memorat opprobria, gaudia mergit [65 1Kb]
   Moeror [66 1Kb] , amor vitae languet, obire sitit.
Sic dubitat, sic mortis amor cum prolis amore
   Disputat et pugnet cum pietate dolor.
[Col. 0944B] Non sibi sed genito genitor, vult vivere, quamvis
   Amplius esse negat, non negat esse pater.
Mors et vita placent genitori, vita dolenti
   Mors placet, a patre mors, vita dolente fugit.
Sic vitam probat et reprobat, negat, appetit, horret,
   Flagitat, infestat, eligit, odit, amat.
Allegat pro morte dolor, natura perorat
   Proli sic fluitat inter utrumque pater.
Mors tamen hac ratione placet, quia praemia sperat
   Emeritus, sperat coelica regna Patris.
Orbe peregrinus patriam sitit, ut patris aede
   Exsilium mutet, hospitiumque domo.
Sperata mercede ratus contagia mundi
   [Col. 0944C] Respuit, ad coelum praemeditatur iter.
Ergo vocat natum, qui patris gloria, patris
   Est speculum, patris sollicitudo frequens,
Ut putat optata de morte ratus [67 1Kb] , vocata
   Prole suae domui dispositurus ait:
Nate, precor, mea jussa libens intellige, patris
   Expedit in factum fructificare preces.
Nate, cavenda cave, sectare sequenda, relega [68 1Kb]
   Crimina, vas mentis purificare stude;
Spinis et tribulis purgare novalia debet [69 1Kb]
   Qui serit, ut semen fructificare queat.
Purga vasa, nisi purges, liquor omnis acescit
   Infusus, pereunt semina, messis obit,
Cede malis, cole virtutes, sic floribus hortus,
   Messe redundabit area, spina rosis.
[Col. 0944D] Spina potens desit ventosa superbia, morum
   Prodiga, nequitiae fomes, origo necis.
Ne sit avaritiae fex, cui sua deesse stupescit
   Copia nuda, sitis ebria, plena fames.
Invidiam fugias, quae nata nocere, dolore,
   Laeta, dolet laetis, commoda visa premit.
[Col. 0945A] Respue Luxuriam, quae prodiga sanguinis, hostis
   Est animae, fragilis carnis amica nocens.
Parvulus ad petram furor allidatur, ut Ira
   Sopita pereant schismata, regnet amor.
Nunquam crede Gulae, cui Crapula servit, obedit
   Gustus, adulatur suavis in ore sapor.
Effugias avidae mentis contagia, vitae
   Taedia, divini muneris esto memor.
Sis humilis, largus, castus, miserator, abundans
   Pace, modo vitae munere plaude Deo.
Insere virtutes, decisis sentibus, horto
   Purgato poterunt fructificare rosae,
Hoc precor, hoc jubeo toto conamine, tota
   Ex anima, toto dilige corde Deum
Ut legi faveas tibi, sicut ameris, ametur
   [Col. 0945B] Proximus, ex primo pendet amore sequens.
Sabbatha devotus recoles [70 1Kb] , ut praecipit alma
   Lex, servile dies festa relegat [71 1Kb] opus.
Et patris et matris potiaris honore [72 1Kb] , tenorem
   Vitae multiplicat hac pietate Deus.
Non interficias [73 1Kb] ; nunquam moechabere; furtum
   Non facias [74 1Kb] ; falsum testificare nihil [75 1Kb] ,
Non cupidum faciat aliena pecunia; nullam
   Damnis alterius luxuriare decet.
Sponsam non capias [76 1Kb] quam duxit proximus; imo
   Floreat illaesus proximitatis amor.
Haec legis praecepta decem, nisi fallar, habere
   Ex patrum veterum traditione potes.
Haec aliis facias, quae scis tibi commoda, nulli
   Fac, quae facta tibi perniciosa times [77 1Kb] .
[Col. 0945C] Tres reor ancillas operis congressio quarum
   Quodlibet [78 1Kb] in fructum [79 1Kb] fructificare facit.
Tertia, si desit, aut commoditate carebit,
   Aut semiplenum destituetur opus
Quidquid agant homines, prior est ancilla voluntas
   Propositi, facti praevia, mentis iter.
Haec inter socias prior est operique sororum
   Primum praefigit officiosa gradum.
Inde secunda subit consulta licentia, quidquid
   Expediat licito conciliare studet:
Tertia propositi consummatura facultas [80 1Kb]
   Supremam satagit conciliare manum.
Haec tria, quidquid agas, cole, concurrentibus istis
   Quodlibet humanum fructificabit opus.
Effuge tres hostes animae, versutia quorum
   [Col. 0945D] Perversis triplici perditione nocet.
Tres hostes hominis: daemon, caro, mundus acerbant [81 1Kb]
   Insidiis fructus spiritualis obit [82 1Kb] ,
Est caro defectus ancilla, sophisticus hostis
   Mundus, apostatica [83 1Kb] daemonis ira riget.
Mundus spondet opes, regnat connata [84 1Kb] voluptas
   [Col. 0946A] Carne, superstitio daemonis arma gerit.
Mundus avaritia tentat, caro saevit hiatu,
   Luxuriae latram daemonis ira premit,
Proditor est animae daemon, seducit ocellos
   Mundus, adulatur renibus aegra caro.
Mundi sperne rotam, caro contineat, cole toto
   Corde Deum; tria sunt tela, medela triplex:
Carnem frange, juvat; carni blandire, minatur;
   Hanc afflige, favet; huic famulare, necat.
Sunt famulae carnis [85 1Kb] tres: lubrica lingua, soluti
   Renes, ingluvies ambitiosa gulae.
Renes vana petunt, gula devorat, ebria lingua
   Palpitat et currit liberiore rota.
Est duplex hominis motus: caro, spiritus, alter
   Alterius pretium depretiare studet.
[Col. 0946B] Spiritus est sponsus, caro sponsa, domesticus hostis,
   Sponsum sponsa premit proximiore dolo:
Militat [86 1Kb] adversus animam caro noxia, sponso
   Sponsa nocet, sponsae sponsus amicat [87 1Kb] opem.
Haec nocet, iste docet; haec destruit, hic struit, iste
   Praemiat; haec cruciat; haec premit, ille gemit.
Si rerum [88 1Kb] jubar inspicias [89 1Kb] , est spiritus Adam,
   Eva caro, sponsi perniciosa comes.
Eva nocens Adae pomum praesentat, amicat
   Blanditiis, palpat munere, fraude nocet:
Alludit [90 1Kb] caro spiritu, blanditur, inescat,
   Palpat, adulatur, pollicitisque ligat.
Quam caro spiritui dat, delectatio pomum
   Esse potest, pomum mordet avara caro.
In pomo tria sunt: odor [91 1Kb] et sapor [92 1Kb] et color [93 1Kb] , imo
   [Col. 0946C] His tribus allicitur ambitiosa caro.
Laudis odor, tactus sapor, et color oris
   Sunt in carne, quibus illaqueatur homo.
A morsu vetito mors dicitur, omnia mordens,
   Nominis exponens [94 1Kb] significata sui.
Pone merumque [95 1Kb] et talos, caro clamitat, audit
   Et dolet offendi spiritualis honor.
Spiritus exclamat: crucifige ream, crucifige
   Carnem, templa Dei destruit aegra caro.
Spiritus expugnat carnem, ne sponsa maritum
   Laedat, et infligat collaterale malum.
Est carni cognata Venus, jactantia, fastus,
   Ambitio, livor, crapula, rixa, dolus.
[Col. 0946D] Ventre saginato Veneris suspirat ad usum
   Carnis [96 1Kb] amica caro, carnea membra petens.
Victus sobrietas dat grata remedia luxus
   Et veneris: paucis utere, luxus obit [97 1Kb]
Spiritus excludit vitium carnale, propinat
   Vitam spiritui mortificata caro.
Asserit ut Salomon, tria sunt, confusio quorum
   Excludit fragiles commodiore domo.
[Col. 0947A] Haee tria sunt: Fumus aqua stillans, noxia conjux,
   Sub palea granum spirituale latet.
Est aqua consuetum scelus, ignorantia fumus.
   Conjux esse potest [98 1Kb] nata nocere caro.
Nate, precor, dissuesce malis, cole dogmata, carnem
   Refrena, tria sunt tela, medere tribus [99 1Kb] .
Septem sterne Deo quae sunt odiosa, supremum [100 1Kb] .
   Detestatur, habes ex Salomone fidem,
Scilicet haec: Oculi sublimes, lingua dolosa;
   Sanguinis innocui caede cruenta manus;
Additur his modis [1 1Kb] meditatio pessima; proni
   Ad mala discursu [2 1Kb] liberiore pedes:
Testis falsidicus, quam detestabile, constat
   [Col. 0947B] Esse Deo, fratrum schismata saeva ferens [3 1Kb] .
Non in carne tibi fiducia, carnem
   Comprime, ne reprimat te vitiosa caro.
Si quis materiam perpendit originis hujus [4 1Kb]
   Unde supercilium tollitur, unde tumor?
Est caro vas luteum, vas lamentabile, fenum
   Aridolum, fragilis glebula, saccus olens.
Carnis vita labor, carnis conceptio tabes,
   Menstrua putredo finis, origo lutum.
Sperma prius, modo [5 1Kb] saccus olens, post vermibus esca
   In tuniba [6 1Kb] , quamquam dote superbit homo.
Es sapiens, marcet sapientia, morte redundans
   Divitiis [7 1Kb] lapsu mobiliore [8 1Kb] fluunt.
Es probus, exspirat probitas; es honestus, honestas
   [Col. 0947C] Labitur; es fortis, fortia morte jacent [9 1Kb] .
Regreditur [10 1Kb] cinis in cinerem, resolutio carnis
   Monstrat principii [11 1Kb] materiale, lutum.
Hostes ne timeas, tua circumcidere debes
   Membra Deo, quod obest, emaculare [12 1Kb] stude
Ne vacuum videas, oculos averte, fenestris
   Ne patulis mortis ingrediatur hiems.
A labiis expelle dolum, meditatio cordis
   Aspectu vigilet, judicis [13 1Kb] oret opem.
A lapsu diverte pedem [14 1Kb] , vaga lumina flecte [15 1Kb]
   Ad lacrymas, animam ne moriatur, ama.
Vas figulum laudare stude, mens concolor ori
   Consonet ut laudem confiteatur opus.
Se laudi conformet [16 1Kb] , nisi verba [17 1Kb] marites [18 1Kb]
   [Col. 0947D] Verbis, verba nocent frivola, fructus obit.
Turtur ad cellas [19 1Kb] rostrum deflectit in actum [20 1Kb] ,
   Sermones sapiens fructificare facit.
Est laus sacra Dei, via vitae, coelica vita
   Laudatoris honor, plasmatis hostis onus.
[Col. 0948A] Laus divina juvat, labiorum sit [21 1Kb] labor hospes,
   In reliquis [22 1Kb] studeas magnificare Deum,
Lubrica fortunae, non te premat alea, vivas
   Major in adversis, prosperitate minor.
Quanto major eris malis descendere, vivas
   In magno minimus, in dominante cliens [23 1Kb] .
Ut [24 1Kb] tua sis pronus, ad proxima commoda [25 1Kb] supplex
   Alterius plausu, plaude, dolore dole.
Sperne malos, cole prudentes, compesce rebelles
   Da miseris, sontes respice [26 1Kb] , parce reis [27 1Kb] .
Quidquid agas, vitio nunquam [28 1Kb] mergatur honestas.
   Fama lucro, rebus perficiatur honor [29 1Kb] .
Sit tibi juris amor, timor . . . [30 1Kb] , pudor almus
   [Col. 0948B] Criminis innocuae simplicitatis honor.
Sit tibi lex requies Domini, caro victima, mundus
   Exsilium, coelum patria, vita Deus.
Sic bonus et redolens famae dulcedine, morum
   Lampade [31 1Kb] vita dolet, moribus orba mori.
Sis pius obsequio, facundus dogmate, suavis
   Alloquio, stabilis mente, favore placens.
Pax iram reprimat, fastum patientia, luxum
   Sobrietas, odium gratia, probra decus.
Si quaeratur honor, onus [32 1Kb] intricatur [33 1Kb] honori
   Quaeris opes, ad opus [34 1Kb] , fructificare petunt.
Si quaerantur opes tribuas, ut oportet, egeno,
   Dives opum, fer opem; sic operantur opes.
[Col. 0948C] Si delectat honor onus [35 1Kb] adjacet exigit esse
   Fructus honos [36 1Kb] oneris [37 1Kb] , fructus honoris onus.
Si quaeratur honor, ut onus restringat honoris
   Delicias, oneri compatiatur honor.
Nubat honos oneri, nec onus blasphemet [38 1Kb] honoris
   Praesidium, nec honor, diffiteatur [39 1Kb] onus.
Quaeris opes, inopi fer opem; venaris honorem,
   Si quaeratur honor, ne fugiatur onus.
Te non excruciat census, sitis ebria, cujus
   Pullulat ex gustu multiplicata fames [40 1Kb] ,
In cupidis sitit ebrietas, praesentia desunt,
   Quaerit habens, inhiat copia, plenus eget.
Heu quid pro croceis [41 1Kb] affectas stercora [42 1Kb] morum?
   [Col. 0948D] Heu quid opes opibus cumulas, quid propria quaeris?
   Cum se nemo queat appropriare sibi:
Nil possessor habet, quia quisquis habetur, habere
   [Col. 0949A] Nulla potest, se non possidet, ergo nihil
Servit habens habitis [43 1Kb] ; nec habet, sed habetur; avarum
   Census habet; domino praedominantur opes.
Jure poli, non jure fori communia constant
   Omnia, libertas unica parque status.
Jure poli proprium nihil [44 1Kb] est, a jure forensi
   Improbus emergit proprietatis amor.
Ambitione parantur opes, communio prima
   Exspirat, paritas dispariata fugit.
Cum nequeas tuus esse, tuum nihil est, suus esse
   Nemo potest: ergo nihil reor esse suum.
Rebus ab humanis excludit propria, claudens
   Omnia pugillo primipotentis honor.
O felix, sed felici felicior omni
   [Col. 0949B] Quem sibi Primipotens destinat esse suum!
O felix quem summus habet possessor, haberi
   Sic poterit . . . [45 1Kb] proprietatis [46 1Kb] opes.
Rursus nil homini proprium permittit habere [47 1Kb] ,
   Mortis hiems vitam terminat, aera rapit.
Mortis ad occursum cessat possessio, transit
   Ad dominos, et habens, et quod habetur, abest.
Servus avaritiae sibi non dominatur, abutens
   Arbitrio proprio, proprietate caret.
Sic tua de [48 1Kb] propriant proprium, divina potestas
   Claudens cuncta, jugum mortis amara lues.
Cum proprium nihil esse scias, et danda facultas
   Quemque retenta nocent, particulata juvant.
Dispensa quod habes, ut consulit usus, ad usum,
   Non ad avaritiae pabula confer opem [49 1Kb] .
[Col. 0949C] Da nudis, da pauperibus; te pinguibus uti
   Non decet [50 1Kb] , in membris esuriente Deo.
Quatuor haec cognata datis sunt, causa, voluntas
   Dantis; cui dederis, materiesque dati.
Cui dederis, sit egens; te cognoscente, voluntas
   Gratia, materies propria, causa Deus.
Affectus parit affectum, non aspice quantum,
   Sed fuit ex quanta sedulitate datum.
Non tibi quid dabitur, sed cur, intellige: solum
   Sola voluntatis forma monetat [51 1Kb] opus
Obsequio refovetur amor, quia verus amicus
   Dantis in effectum [52 1Kb] , non datione patet.
Nonnunquam fuge, quod dabitur, susceptio doni
   [Col. 0949D] Arbitrii vendit liberioris opes.
Saepe repulsa juvat, nocet impetrare, repulsa
   Liberat arbitrium, munera sumpta ligant.
Venditur arbitrium, dum vivitur ex alieno
   Sumptu; pane tuo vescere, tutus [53 1Kb] eris.
[Col. 0950A] Si locus est, quando [54 1Kb] datum, non respue, quippe
   Si fugis oblatum, retribuisse negas.
Donis dona dator, qui poscit, adulterat, instat,
   Foeneris aut speciem venditionis habet.
Da cito, da gratum gratis [55 1Kb] ne gratia fiat
   Venalis; grato munere gratus [56 1Kb] eris.
Denigrat dantis mora meritum: sed data raptim [57 1Kb]
   Munera plus laudis, plusque favoris habent.
Gratius est jamjamque datum, meritique noverca
   Esse solet dantis desidiosa manus.
Sic des pro modulo census, ne prodiga dandi
   Virtus in vitium collaterale [58 1Kb] ruat.
Largus eris dans digna dari, dans digna teneri:
   Prodigus ut capias grata, nociva cave.
Parcus eris, retinens quae censes digna teneri
   [Col. 0950B] Usus; avarus eris, distribuenda tenens.
Prodigus excedit mensuram; largus honori
   Servit; fructificat parcus, avarus eget.
Sit tua [59 1Kb] larga manus, non prodiga; parcus, avarus
   Esse cave; spreto cortice grana metes.
Pauperiem consulta regat prudentia [60 1Kb] pauper
   Succinta studeas sobrietate fovi:
Pauper delicias fuge, pauperis exigit esse
   Simplicitas humilis ingeniosa comes.
Consule quid moneat rugosa [61 1Kb] crumena, monetae
   Nescia, jejunis faucibus aera petens.
Haec tria displiceant: lasciva senecta, coacta
   Latria [62 1Kb] , pauperies deliciosa petens.
Paupertatis onus honor est patientibus; imo
   [Col. 0950C] Semina virtutum commodiora facit.
Non defectus opum, sed desperatio confert
   Pauperiem mentis deficiente statu.
Non rerum cumulus sed sufficientia mentis
   Ditat; sufficiant paucula, dives eris.
Da Domino grates in paupertate, grabato [63 1Kb]
   Si jaceas celebra sospite mente Deum.
Spe lucri Dominum noli rogitare, videtur
   Gratia venalis emolumenta petens.
Ut nos pro nobis amat, amplexatur, amari
   Se per [64 1Kb] se Dominus vult, non amore lucri.
Da Domino grates [65 1Kb] jucundo tempore, lauda
   Turbine fortunae flebiliore Deum.
Laus meritum damnat, dilata noverca favoris
   [Col. 0950D] Est mora; tolle moram, nec moriatur amor
Si bona cepisti, Domino praestante, malorum
   Articulo noli insimulare [66 1Kb] Deum.
Fac ut amoris, ama quos fructus amoris amicos
   Praedicat, et bravio [67 9Kb] dignus amoris amor.
[Col. 0951A] Fructus amicitiae redimit dispendia vitae
   Flebilis, exsilium gratius esse facit.
Est sine melle favus, sine messe seges, sine fructu
   Arbor, amicitiae conjuge [68 1Kb] vita carens
Dulcis amicorum vernat congressus, honesti
   Nulla superfluitas foederis esse potest:
Sis placidus placidis, recolentes te cole, justo
   Justa relaturo gaudet honore fides.
Sunt in amore gradus tres, triplex gratia; fundat
   Prima, secunda fovet, tertia firmat opus.
Fundat origo, fovet progressio, foedus amico
   Obsequio solidat continuata fides.
Prima serit foedus, rigat altera, tertia messem
   [Col. 0951B] Siccat et horreolo continuare [69 1Kb] studet.
Nutritura triplex tenero tribuatur amori
   Te duce, ni [70 1Kb] foveas semina, messis abit [71 1Kb]
Foedus alit morum par gratia, par studiorum
   Usus, in obsequiis alterutrata fides.
Quinque, precor, famulos rege, quos natura ministros
   Usibus humanis officiosa dedit:
Visus, odoratus, auditus, tactus, amicus
   Gustus, ventris opus officiale [72 1Kb] gerunt.
Si quis adulatur sensus, ne crede maligno
   Saepe ministerio servus acerbat herum:
Corporis excubias dum servat visus, abutens
   Officio, mentem vulnerat, urget herum.
Visus obest, oculus legatus amoris, adulter
   [Col. 0951C] Mentis, opes animae depretiare studet.
Interius Babylonis [73 1Kb] opes, redimicula [74 1Kb] mundi
   Nuntiat in mortis damna fenestra [75 1Kb] patens.
Carnem deliciis corrumpit, inebriat, inde
   Prodit amarus amor, prodit amara lues [76 1Kb] ,
Nonnunquam nocet auditus, dum percipit auris
   Non credenda, fides impetuosa [77 1Kb] nocet.
Tactus adulatur [78 1Kb] , fallit, dum vendit amanti
   Plana superficies quae scabiosa latent.
Gustus edax ventris venator, praedo crumenae
   Irato vacuas increpat ore manus.
Laedit odoratus minus his sine crimine sensus
   Hic sibi collatis fratribus esse potest.
Hos famulos cogas tibi deservire, ministri
   Imperium domino dedecus esse solet [79 1Kb] .
[Col. 0951D] Sit tibi vita decens, discretio provida, justum
   Consilium, stabilis actio, fama nitens.
Est famae pretiosa fames; si fama laborat
   Vita labat, pretium labitur, alget honor.
Gratius est meritum famae, quam fama, potiri
   Imperio minus est, quam meruisse decus.
[Col. 0952A] Est gravius meritum poenae, quam poena, necari
   In cruce, credo minus quam meruisse crucem.
Famosos recoles mores [80 1Kb] infamia mortis
   Est species, sepelit fama sepulta decus.
Sarcina dedecoris damno praeponderat, omnis
   Est gravitas famae perditione minor.
Non credit titulis fama, te consule, crede
   Menti, vera canit mens, sibi fama favet.
Fama citat laudem, laus praemia, praemia mentem,
   Mens studium, studium dogmata, dogma decus.
Doctrinae praeter pater est usus, doctrina scholaris
   Intercisa perit, continuata viget.
Pullulat inflores [81 1Kb] natura [82 1Kb] labore ministro
   Virtutis, requies confirmata nocet.
Est animae cultura labor, caro nuda labore
   [Col. 0952B] Est sterilis, spinis obsita, messis inops.
Ex requie serpit pestis saevissima luxus
   Armiger, et famae prodigus, hostis amor.
Est amor injustus judex, adversa maritans [83 1Kb]
   Rerum naturas degenerare facit.
Consonat antithesis in amore, scientia nescit
   Ira jocatur, honor sordet, abundat [84 1Kb] egens.
Probra probant [85 1Kb] , reprobat laus, desperatio sperat,
   Spes metuit, prosunt noxia, lucra nocent.
Anxietas in amore sapit, dulcescit amarum,
   Vernat hiems, sudant frigora, morbus alit.
Ne noceat, carnem compesce labore [86 1Kb] ; labora [87 1Kb] ,
   Languescit vitium; nil age, morbus adest
Nostrorum sectare patrum vestigia, patres
   Quae coluere cole, quae docuere doce.
[Col. 0952C] Sunt assistrices doctrinae quatuor, harum
   Conjugio studium fructificare solet.
Prima perit natura, quod ingenium fovet, auget.
   Vis exercitii, perficit usus opus.
Est incultus ager, sed fertilis, artis egenum
   Ingenium, studii sedulitate carens.
Est sterilis, sed cultus ager, studii labor expers
   Ingenii, jungas haec duo, messis adest.
Consule doctores legis, discede malorum
   A conventiculis, concomitare bonos.
Ut de melle favum, nectar de nectare, rivum
   De fluvio, radium de radiante metes [88 1Kb] .
Ut granum de messe tibi, de fonte salubri
   Pocula, de docta dogmate [89 1Kb] mente leges [90 1Kb] .
Plaude bonis, fuge pravorum consortia, labem
   [Col. 0952D] De pice tractata [91 1Kb] contrahit aegra manus.
Ut Domino placeas, noli peccare, relega
   Peccatum, veniam posce, beatus eris.
Da miseris, potum sitienti funde, molestum
   Laetifica, parcus semine [92 1Kb] , pauca metes.
Est ancilla Dei simplex [93 1Kb] elemosyna mortis
   [Col. 0953A] Antidotum, veniae porta, salutis iter [(30) 1Kb] .
Disputat adversus dantis peccata, perorat
   Actori, redimit probra, precatur opem
Peccatum mors est animae, mors debita poena
   Peccati, sana vulnera, morbus abest,
Cordis amor manibus praeponderat, hostia grata
   Est humilis Domino spiritus, ara placens.
Da, quod amas, si quid deposcit amicus, amarum
   Munus ni dederis [94 1Kb] , nulla petita feres.
Est, dare, laetitiae vox, verbum nobile, verbum
   Mellifluum, dantis gloria, dantis honor.
Est, rogo, vox miseri, vox importuna, pudoris
   Prodiga, moeroris plena, favoris egens
Debita solve, precor, largire rogata roganti,
   Si poteris, superat munera mentis honor.
[Col. 0953B] Da, dabitur; dimitte, tibi dimittet opimus [95 1Kb]
   Judex, consimili semina lance metes.
Sparge dapes, operi nudos, caput accipe membris
   Hospitibus, sepeli corpora, vive Deo.
Sperne malignantes, sapientes consule, pravos
   Non [96 1Kb] reprobes [97 1Kb] , nec te magnificare velis.
Solve laboranti lucra, mercenarius omnis
   Debet promerita conditione frui.
Solam solus ama [98 1Kb] sponsam, solam cole, soli
   Huic sociae solum te sociare velis.
Non caput impinguet oleum peccantis et [99 1Kb] aures
   Si quis adulator lactat [100 1Kb] , omitte fidem:
Si quis quem [1 1Kb] reprobat, discernere te decet, utrum
   Hostis, an invidus, an ambitiosus adest.
Ambitio, livor, odium, tria sunt mala, quorum
   [Col. 0953C] Fautores [2 1Kb] facili credulitate nocent.
Hostis si reprobet hostem, ne crede, furorem
   Exercere suum, te mediante, cupit [3 1Kb] .
Invidus ut noceat aliis studet; aut sibi soli,
   Aut prodesse suis ambitiosus amat.
Sic famuli merces [4 1Kb] perit exspectata, potentes
   In famulos armat perpetuosa fides.
Solve libens mortem, ne desperatio vitae,
   Prodiga te merita proditione premat.
Mors properat, fuga nulla patet, mortale tributum
   Solvere naturae lege tenetur homo.
Suscipe judicium Domini, prece simplice, rebus
   Dispersis, humili corde, timore, fide [5 1Kb] .
Quis fugiat patriam miser exsul? patria coelum,
   [Col. 0953D] Exsilium mundus; hic mare, portus ibi.
Ex hac valle gravis cursus, via lubrica, jugis [6 1Kb]
   Anxietas, tempus mobile, vita brevis.
[Col. 0954A] Mors parcit reprobis, deflorat florida, quippe
   Ventis erigitur spina, roseta jacet [7 1Kb] .
[(31) 1Kb] Matris honore frui studeas, matrem cole, prolem
   Expedit in matris fructificare decus.
Post patris exsequias, defuncta matre, paterno
   Maternum tumulum continuare stude.
Expedit ut quos una fides, quos unit amoris
   Integritas, tumulus dispariare negat [8 1Kb] .
Esto pacificus, fuge jurgia, vincula pacis
   Coelica sunt animae pabula, corpus alunt.
Plausus alit gentes, gens gaudia, gaudia pacem,
   Pax requiem, requies semina, semen . . . [9 1Kb] .
Heu! vitam gerimus inopem, timeatur amica
   Mente Deus, cumulus prosperitatis adest.
[Col. 0954B] Argenti consanguineo bis quinque Gabelo.
   Fili, chirographo teste, talenta dedi.
Mansitat urbe Rages Medorum, vade, reposce
   Debita; chirographum redde, petita feres.
His accede patris monitis [10 1Kb] te credere patris
   Consiliis, pietas intemerata jubet.
Vive, vale; valeas cum veneris ante tribunal
   Judicis [11 1Kb] in patria [12 1Kb] gaudia patris habe.



CAPUT V.


Sic genitor, cui progenies devota favorem
   Exhibet, assensum commodat, ista refert:
Pro modulo, pater, aetatis, parere paratus
   Sum tibi; quod suades approbo, jussa sequor.
Si nescis, ignoro vias, ignoro Gabelum,
   Vix dabit ignoto quas tibi servat opes.
[Col. 0954C] Cui genitor: Noli certis dubitare, recedat
   Pessimus in dubia sorte propheta timor.
Ne timeas, solvet tibi depositarius [13 1Kb] omne
   Depositum, reddet debita, tutus abi.
Viso chirographo reddet quaesita, viarum
   Ne seducaris schismate [14 1Kb] quaere ducem.
Jussus abit, juvenem videt, oblatum sibi formae
   Dotibus insignem; laetificatus ait:
Cujus es, o [15 1Kb] juvenis? Raphael sic: Israelita
   Sum. Puer huic: Rages notificabis iter?
Huic Raphael: Via nota mihi patet, aede Gabeli
   Mansi; si placeat ire, redire, veni.
Nosco viam [16 1Kb] , Rages urbs est, sita monte vocato
   Abathanus [17 1Kb] ; novi quo properare paras.
[Col. 0954D] Quem videt, ignorat puer, ignorat Raphaelem
   Esse suae comitem, quem rogat, esse viae.
Angelus angelicas dotes occultat, obumbrat
   [Col. 0955A] Effigies hominis spirituale jubar.
Quem natura levat [18 1Kb] pietas inclinat, honesti
   Forma ministerii pensat honoris opes.
Sic radium nubes obnubilat, umbra lucernam,
   Sic latet angelicae nobilitatis apex.
Sic praeceptoris non immemor angelus, esse
   Vult minor obsequio, conditione prior.
Ad patrem maturat iter puer, omnia narrat
   Visa, jubet juvenem laetus adesse pater.
Procinctus Raphael venit, intrat tecta, salutat
   Patrem progrediens exiguosque lares [19 1Kb] ,
Dicens: Sit Dominus vobiscum, verba salutis.
   Obstupet anxietas obtenebrosa senis.
Caecatus tenebris languens, squalore grabati [20 1Kb] ,
   Sordidulus nescit, pullulat unde salus.
[Col. 0955B] Anxius et rogitans mortis compendia, vitae
   Flebilis, horrescit dona salutis opem.
Sic queritur: Fluit [21 1Kb] unde salus misero mihi, cujus
   Poena quies, mors est vivere, vita mori.
Heu! mors pigra venit, nec pervenit, est mihi vita
   Mors melior; tenebris lugeo, posco mori.
Huic Raphael: Spera Domini suffragia, spera
   In Domino, Dominum dilige, sanus eris.
Est pietas praegrata Dei [22 1Kb] praedulce flagellum
   Virga docens, vulnus utile, suave jugum.
Verbera sunt patris, velut verbera grata, medetur
   Vulnere, vulneribus [23 1Kb] mulcet amore, domat,
Elimat, recolit [24 1Kb] , figulus sua vasa, flagellat
   [Col. 0955C] Quas recipit, medico vulnere, pastor oves.
Tunc senior: juvenis bone, dic mihi, quae sit origo
   Sanguinis, unde genus contrahis, ede, praecor.
Cui Raphael: Quaeris tibi, mercenarius an sit [25 1Kb] ,
   An satis est ejus notificare genus;
Vis audire? vocor Azarias, Ananiae
   Filius, haec animo sollicitudo cadat.
Exaltare suas dotes negat angelus, imo
   Providus hac sepelit calliditate genus.
Tunc supplex senior: Non irasceris [26 1Kb] amice,
   Quod volui generis conditione [27 1Kb] frui.
Si placeat Rages natum perducere, praesta
   Consilium [28 1Kb] , puero consule, confer opem.
Ne dubita [29 1Kb] dabitur merces condigna, laboris
   Antidotum, re, me restituente, feres,
[Col. 0955D] Ad Medos puerum ducas, exoro, reducas,
   Plus peto; plus reditus quam via prima placet.
Sic Raphael: Quod poscis, adest, me praeside, fretus,
   Me duce, tutus erit, me comitante tutus [30 1Kb] .
Flet genitor prolis [31 1Kb] digressu, praeside tanto
   [Col. 0956A] Gaudet, spes reditus gaudia praeesse facit.
Progenies, pater, alterutrant [32 1Kb] suspiria, proles
   Patris amore gemit, prolis amore pater.
Praeparat ergo viae condigna viatica patris
   Cura, Deo grates multiplicare studet.
Digressus, Ave, geminat puer, oscula nato
   Ingeminat gemitu flebiliore pater [33 1Kb] .
In lacrymis animam [34 1Kb] dispensat moesta senectus
   Patris, quippe pater degenerare negat [35 1Kb] .
Clamat: Erit [36 1Kb] Dominus vobiscum, vos comitetur
   Angelus, et vigili sedulitate regat.
Dant pater et mater lamenta, salutat utrumque
   Filius; hinc abeunt, aggrediatur [37 1Kb] iter.
Hanna [38 1Kb] parens ruit in lacrymas; lamenta, querelas
   [Col. 0956B] Ingeminat, matrem dissimulare nequit.
Qui praesens placuit, absens exasperat, instat
   Quo praesente fuit plausus, eunte dolor.
Matrem matris amor redolet, cum conjuge tristis
   Litigat, ut pietas officiosa jubet.
Heu nunquam fuerat [39 1Kb] quaesita pecunia, cujus
   Causa prole pater orbus es, orba queror [40 1Kb]
Cur abiit mea tota [41 1Kb] salus, mea cura, senectae
   Praesidium, matris gaudia, matris honor.
Quod nobis aberat, redimebat gratia [42 1Kb] prolis
   Pauperiem fugit hoc effugiente salus.
Praesens delicias cumulabat filius, omnis
   Anxietas, viso prolis honore sapit.
Sic genitrix; genitor lacrymas castigat, amicat
   [Col. 0956C] Blanditiis, gemitus luxuriare vetat.
Ne timeas, desiste queri, reor, angelus alti
   Consilii, pueri concomitatur iter.
Ducet et adducet Deus hunc, sospes remeabit
   Natus, et incolumis prosperiore gradu.
Cessat ad hanc vocem matris querimonia, fletus
   Castigat, lacrymas terminat, ora premit.



CAPUT VI.


Procedunt comites puer, angelus; hoc duce felix
   Hoc [43 1Kb] socio, puero dux, Raphaele puer.
Se tanto ductore puer Raphaele ministro,
   Se Domino [44 1Kb] nescit sedulitate regi.
Pascit uterque viam verbis, collega fidelis
   Et custos, satagit praevius ire comes [45 1Kb] .
Ambos prima dies prope Tigrin ducit, in amnem
   [Col. 0956D] Tobias properat mundificare pedes.
Piscis adest, pedibus immersis et instat, hiatum
   Ampliat, ut patulo devorat [46 1Kb] ore pedem
Clamitat: Me [47 1Kb] piscis, heu! devorat [48 1Kb] ; extrahe, suadet
   Angelus, extracto pisce medela patet.
[Col. 0957A] Extrahit angelicis monitis, exenterat, inde
   Intestina rapit sedulitate ducis.
Eligit, explorat fel, cor, jecur, haec tria sumi
   Providus insinuat angelus, ille favet.
Quod piscis superest delibutum sale, vitae
   Sufficit, usque Rages perficiatur iter.
Luce sequente die [49 1Kb] redimunt [50 1Kb] fastidia verbis
   Alternis, rogat hic [51 1Kb] a Raphaele puer:
Dic, Azaria frater, nobis [52 1Kb] de pisce reponi
   Quae suades, aliquid utilitatis [53 1Kb] habent?
Angelus huic: Non vana rogas sed seria, jussi
   Servari tria, quae commodiora scio.
Particulam cordis adhibe carbonibus, omne
   Daemonium, fumo subveniente, fugit.
Fel prodest oculis, fellis medicamine morbus
   [Col. 0957B] Omnis abest, oculos obtenebrare potens [54 1Kb] .
Lumina fel sanat, virtus promiscua cordis
   Et jecoris, pulso daemone, praestat opem.
Inde puer loquitur: Ubi vis maneamus in ista
   Nocte; tua refert dicere, jussa sequor [55 1Kb] .
Angelus huic: Raguel prope mansitat aequus honesti
   Cultor [56 1Kb] et affinis proximitate tribus:
Cui patris servantur opes, huic unica vernat
   Nata decens, patris gloria, patris [57 1Kb] honor.
Haec tibi debetur; hanc posce [58 1Kb] , pater dabit, imo
   Hac uxore metes praedia, rura, domos.
Tota patris tibi debetur substantia, ducas
   Hanc, moneo. Puer his obstupefactus, ait:
Audivi, sic fama refert, fuit haec data septem
   [Col. 0957C] Sponsis, daemonio mortificante jacent.
Si patiar similes casus, uterque parenti
   Unicus, hos constat, me moriente, mori.
Angelus huic: Aderunt tibi grata remedia, gratum
   Antidotum, monitis [59 1Kb] percipe [60 1Kb] tutus eris.
Hos daemon perimit quos delectatio carnis,
   Non sobolis, stimulat virginitate frui.
Quisquis sicut equus [61 1Kb] aut mulus gaudet abuti
   Conjugio, carnis victus amore perit.
Virgine non tacta, tribus ora noctibus, insta
   Votis vota, preces accumulare stude [62 1Kb] .
Prima nocte jecur piscis combure, fugabis
   Daemonium, jecur hac commoditate juvat.
Nocte sequente Deo fundas [63 1Kb] suffragia, possis
   [Col. 0957D] Ut patriarcharum religione frui.
Tertia nox fructum dabit, ut benedictus honore
   Multiplicis [64 1Kb] prolis fructificare queas.
Has tres excubias cole, ne prurigine carnis
   Victus, quam metuis promereare necem.
Sic age, fructus adest, divino [65 1Kb] amore
   Sic tua virginitas [66 1Kb] carne carere caro
[Col. 0958A] Indulget nox quarta thoro [67 1Kb] spe prolis habendae,
   Non Veneris; monitis crede, medela datur.



CAPUT VII.


Angelus haec; puer obsequitur, Raguelis in [68 1Kb] aedem
   Angelicae monitu sedulitatis eunt.
Occurrit Raguel, jucunda fronte serenat
   Hospitium, faciem purpurat oris honor.
Hospitis arridet non hospes gratia, plausus
   Hospitis hospitium [69 1Kb] gratius esse facit [70 1Kb] .
Haeret [71 1Kb] in aspectu [72 1Kb] pueri, dijudicat oris
   Effigiem, tanta gratuitate stupet.
Quod [73 1Kb] prolis facie, prolem [74 1Kb] prognosticat, arbor
   Fronde patet, legitur [75 1Kb] prolis in ore pater.
Post ait: Hanna soror consobrino Ninivitae
   Hic quantum simili consonat ore puer.
[Col. 0958B] Post ait hospitibus: Mihi, quaeso, pandite vestra
   Quae sit origo, mihi notificate [76 1Kb] genus.
Angelus huic: Nos Neptalia [77 1Kb] sumus ex Ninivitis
   Captivis, voluit nos superesse Deus.
Sic Raguel: Nunquid Tobiam gratia vestra
   Noverit? Angelus huic: Novimus ambo virum.
Urbe, tribu nobis Tobias proximus, iste
   Tobiae puer et filius; adde fidem.
His sibi narratis, Raguel stupet, oscula laetus
   Dat puero teneris fletibus ora rigat.
Gaudia testatur verbis: Benedictio, fili,
   Sit tibi multa, precor, perpetuumque decus.
Ex sacro genitore satus, quem voce fateris
   Et facie, simili simplicitate placens.
[Col. 0958C] Haec dicente viro, lacrymis exuberat uxor
   Anna [78 1Kb] pro fletu filia sacra [79 1Kb] madet.
Inde domum videre jubet [80 1Kb] , desudat in usum
   Obsequii celebris Anna, puella, pater.
Fercula festa parant, aries mactatur, honore
   Hospitii, cumulat prandia mentis honor.
Cursitat huc illuc Raguel, discumbere laetus
   Suadet utrumque; puer inficiatus [81 1Kb] ait:
Non epulas sumam vel prandia [82 1Kb] , donec
   Quam peto des natam conditione tori.
Miratur Raguel, septem periisse revolvens.
   Ne cadat hic simili perditione timet.
Dum dubitat dare, quod petitur, sic angelus: Omnem
   Pone metum, dabit his tibi prospera quaeque Deus.
[Col. 0958D] Crede, reservatur puero tua filia, sola
   Soli debet ei [83 1Kb] virginitatis apex [84 1Kb] .
Tunc Raguel: Dominus gemitum, lamenta, querelas,
   Ut reor, admisit, convaluere preces.
Assensit precibus Domini miseratio, septem
   Stratis, hunc voluit fructificare Deus,
[Col. 0959A] Et [85 1Kb] juxta legem Moysi cognata marito
   Tradita cognato prolis abundat ope.
Trado lubens dextrae puerili, deinde maritans
   Dextram virgineam; flet pater, ista refert:
Qui Deus est Abraham, Deus Isaac et Jacob, omni
   Tempore vos foveat, vos benedicat, amen!
Vestrum conjugium confirmet, prole beatos
   Vos faciat, solidet foedera, praestet opem.
Inde pater calamum deposcit, foedera firmat
   Conjugii, scripti testificante nota.
Inde [86 1Kb] vacant epulis, ut sufficientia dictat,
   Non gula, non ventris ambitus, imo fames.
His factis tenebris, sopito sole, jubente
   Patre, maritalem praeparat Anna torum.
Inde pius natam pater introducit [87 1Kb] in usum
   [Col. 0959B] Conjugis, ingreditur virgo coacta torum.
Virgo timet, lacrymis teneris exuberat, usum
   Vomeris ignoti glebula prima timet.
Solatur genitor sic: Taedia multa, labores
   Multos passa, filia, funde preces.
Plausum post lacrymas, mel post absynthia, praestet
   Omnipotens, redimit prosperitate crucem,
Inde pius puerum pater introducit, uterque
   Sic cubat, ut manui collaterata manus.
Mente pares, par forma beat, par gratia morum,
   Consona vota [88 1Kb] , paris [89 1Kb] religionis amor,
Felix conjugium, par copula dum sociantur,
   Quorum par pietas, par genus, una fides.
Ambo pares, paritas quos comparat oris et aevi,
   [Col. 0959C] Mentis comparitas dispariare negat.
Nubit casta viro [90 1Kb] , justo devota, puella,
   Conjuge vir dignus, digna puella viro.
Quippe dolo purus puer [91 1Kb] , excessus pueriles
   Horret, et in puero scit redolere senem.
Praevenit aetatem ratio, praeponderat agro
   Messis adulta, minor messe stupescit ager.
Exspectare negat torporem temporis, annos
   Transgrediens virtus, increpat usque moram.
In tenero sapit emeritum, stupet arbore major
   Fructus, conqueritur area messe minor.
Mira patent, aevi novitas, oblita dierum
   Obstupet in puero delituisse senem [92 1Kb] .
Ultra femineum sexum virguncula vernat
   Moribus, in fragili pectore rara fides.
[Col. 0959D] Esse pudica decens satagit se forma pudori,
   Seque pudor formae conciliari studet.
Alloquio suavis, verbo succincta [93 1Kb] , modesta
   Vultu, fraude carens, officiosa datis,
Sobria mente, vago discursu libera, fastus
   Nescia, consulta simplicitate praeit [94 1Kb] .
[Col. 0960A] Arma supercilium gerit exclusiva favoris
   Illiciti, Veneri [95 1Kb] forma favere negat.
Forma pudicitiae pacem conjurat, et hostis
   Quae [96 1Kb] solet esse, fidem perpetuare studet.
Femina justa, potens, pia, casta [97 1Kb] , pudica [98 1Kb] , maritat.
   Sic adversa ligat, quae fluitare student [99 1Kb] .
Quantum conjugii praefati forma modernis
   Distat conjugiis, quis sine labe torus?
Ecclesiae nostrae quantum Synagoga [100 1Kb] fidelis
   Temporis antiqui praeminet? Unde pudor
Nos pudeat, quod [1 1Kb] praefuerat Judaea modernae
   Ecclesiae; nucleo testa, figura rei.
Heu! quantum deserta fides mendicat, et unde
   Catholicae cecidit religionis apex.
[Col. 0960B] Quae nubit [2 1Kb] , vel quis nunc uxoratur amore
   Prolis, quis Veneris armiger esse negat?



CAPUT VIII.


Introducta timet pia virgo, propheta [3 1Kb] timoris.
   Supplicat in vultu simpliciore rubor.
Illibata timet fossorem gleba, timescit
   Ad maris accessum virginitatis honor.
Angelici monitus Tobias fit memor, inde
   Cassiduli [4 1Kb] profert auxiliare jecur.
Servati jecoris partem carbone marito [5 1Kb]
   Urit, odor fumi spargitur, hostis abest [6 1Kb] ,
Partibus Aegypti summis Raphaele ministro
   Daemonis improbitas illaqueata latet [7 1Kb] .
Tobias vocat uxorem, cui talia: Sara
   [Col. 0960C] Surge toro, decus est nos vigilare Deo.
Expedit ut Domino jungamus nos triduanis
   Noctibus, orantes magnificare Deum.
Patrissare decet nos, sacra stirpe creati
   Debemus meritis aequiparare patres.
Post triduum nobis dabitur [8 1Kb] commissa [9 1Kb] facultas
   Conjugii; virgo surgere jussa, favet.
Virgo verecundat, solvensque [10 1Kb] tributa pudoris
   Virginei, roseus supplicat ore rubor.
Surgit uterque, preces satagunt effundere, vitae
   Incolumis rogitant commodiore [11 1Kb] frui.
Tobias docet exemplo, quod praedicat ore,
   Supplicat, ut pietas officiosa jubet:
Te, Deus omnipotens, benedicant omnia [12 1Kb] , laudes
   Exhibeant ignis, humor, inane, solum.
[Col. 0960D] De limo terrae placuit [13 1Kb] formare parentem
   Primum; solus erat posteritatis [14 1Kb] inops.
Huic Evam sociam tua dispensatio jungi
   Disposuit, nostrum pullulat unde genus.
Sic nos consocia, sic firma foedera nostri
   Conjugii, sic nos fructificare velis.
[Col. 0961A] Non nos sollicitat [15 1Kb] Veneris lascivia, verum
   Progenies, verum posteritatis [16 1Kb] honor.
Nos sociat, nos legitime consensus amicat
   Mentis non Veneris [17 1Kb] praeda [18 1Kb] pudoris amat [19 1Kb] ;
Da sobolem, rogo, quae studeat per saecula saecli
   Successiva tuum magnificare decus.
Sara refert: Miserere, precor, miserere duorum
   Ut liceat nobis [20 1Kb] consenuisse simul [21 1Kb] .
Inde vocat [22 1Kb] Raguel servos, cum [23 1Kb] praeco diei
   Gallus praevigili concinit ore diem.
Suspectus senior vigilat, timet ille maritus
   Ne cadat, ut septem procubuisse liquet.
Ergo parat foveam lugubri mente sepulcrum
   Tobiae, generum morte jacere timet.
Post, sponsae loquitur, eat una pedissequa, vitam
   [Col. 0961B] Vel generi properet notificare necem:
Si cecidit gener ut reliqui, noctu sepeliri
   Hunc decet, in generum degenerare nego.
Ad thalamum maturat iter, discurrere jussum
   Mancipium [24 1Kb] jubet, hos vivere visa refert.
Laetatur Raguel, plausus agit Anna [25 1Kb] fideli
   Mente, Deo grates accumulare studet:
Te benedicamus, Deus Israel, est data nobis,
   Te tribuente, salus; te mediante, favor,
Blanditiis fletum commutas, melle cicutam [26 1Kb] .
   Damna datis stipulam messe, favore metum.
Nos tua respexit miseratio, quos tua nectit
   Gratia, perpetua sedulitate regas:
Ut valeant offerre preces, holocausta, fateri
   Te Dominum, laudes concelebrare tuas.
[Col. 0961C] Gentibus ut cunctis fiat liquidum, quia solus
   Jura monarchiae primipotentis habes.
Post Raguel foveam cumulari [27 1Kb] praecipit, exsul
   Spes redit, emergunt gaudia, moeror abit [28 1Kb] .
Anna [29 1Kb] deinde jubet, ut quaerat prandia [30 1Kb] , quaerat
   Congrua quaeque, quibus expediatur honor.
Inde duos vitulos pingues oviumque maritos
   Quatuor occidi praecipit, Anna favet.
Laetus adesse jubet dapes [31 1Kb] , introducit amicos
   Vicinos, domini ridet honore domus.
[32 1Kb] Dissonat, heu! quantum mensae mensura modernis
   Deliciis, quantas scurra ligurit opes.
Quid servire gulae prodest, ut praeda macelli
   Venter praecipiti pondere membra premat.
Ut vivant, comedant [33 1Kb] prudentes; histrio vivit
   [Col. 0961D] Ut comedat, vendit praedia, vendit agros.
Ventribus esca datur, venter escis [34 1Kb] , Deus escas
   Destruit et ventres; sic [35 1Kb] sacra verba canunt.
Hoc conviviolo via [36 1Kb] vitae sufficit, omnis
   [Col. 0962A] Luxus abest, omnis crapula, pauca placent.
Non petitur placitura gulae venatio, nullum
   Altile, nec [37 1Kb] sicci pectoris ira piper;
Non verubus volvuntur aves gustusque saporis
   Index [38 1Kb] , non studet hic intitulare merum.
Nullus [39 1Kb] adulatur, sententia nulla palati
   Quaeritur, hic satis est pacificare famem.
Sufficit hic quicunque liquor, cibus omnis, et [40 1Kb] esca,
   Sic quaecunque fames victa, liquore sitis.
Praestant nulla gulae, naturae paucula [41 1Kb] , vitae
   Usum pauperibus plurima, cuncta Deo;
Praestat honor dapibus; inter convivia laetus
   Tobiam Raguel flagitat, iste [42 1Kb] petit.
Me tua sollicitat, fateor, digressio, gaudens
   Quo praesente fui, digrediente queror.
[Col. 0962B] Hoc precor; hoc moneo, me deposcente duabus
   Hebdomadis, placeat continuare, moram
Convivio, foveat precibus tua gratia, noli [43 1Kb]
   Noli primitias depretiare precum [44 1Kb] :
Armatae valuere preces, quod [45 1Kb] amicus amicum
   Seu dominus servum postulat [46 1Kb] , arma gerit.
Inde facultatem Tobiae fronte serena
   Dimidiat, scripto testificante, socer:
Post obitum reliquam partem largitur habendam
   Confirmant; statuunt foedera, pacta ligant.



CAPUT IX.


Tobiae pietas Raphaelem mulcet, amicat,
   Obsequitur, placida simplicitate favet.
Aestimat hunc hominem forma deceptus, honorem
   Angelus angelicum notificare negat.
Nescit quid lateat [47 1Kb] hominis sub imagine
   [Col. 0962C] Quod tegitur fragili cortice, thuris odor.
Exhibet huic grates, colit hunc, quem praeco favoris
   Dictat amor, fida sedulitate rogat:
Scis Azaria frater, fateor, quod munere nullo,
   Obsequiis valeam concolor esse tuis.
Si tibi me servum tribuam, tibi consona merces,
   Digna dari nequeunt praemia, dignus honor.
Quippe tibi sacra religio; tibi vernat honestum
   Consilium, morum gratia, firma fides.
Excedis decus humanum, virtutis in usum
   Mentem, verba, manus fructificare facit [48 1Kb] .
Tanta fides, tantum meritum [49 1Kb] fastidit honorem
   Mentibus humanis conciliare suum
[Col. 0962D] Moribus, incessu membris [50 1Kb] , qui totus in astrum
   Exuis humanae conditionis onus [51 1Kb] .
Hoc precor, hoc rogito, Dominus mihi praestet honori
   [Col. 0963A] Respondere tuo prosperiore manu.
Si mora nos teneat reduces, utrumque parentem
   Expressa reprimit [52 1Kb] anxietate dolor.
Me meus adjurat socius, adjuratio cujus
   Me retinet, pudor est depretiare preces.
Vade Rages, servos, animalia sume, Gabelo
   Tutus chirographum trade, talenta feres.
Vade, vale [53 1Kb] , nobis jubeas salvere Gabelum
   Cognatum, veniat te redeunte, precor:
Angelus obsequitur Tobiae, nescit abesse
   Justis angelicae nobilitatis honor.
Aspirat precibus, parat ire duosque camelos,
   Bisque duos servos eligit, haurit iter.
Inde Rages properat citus, ingressusque Gabeli
   Tecta, viae causas explicat, ista refert,
[Col. 0963B] Chirographum tradit, recipit talenta [54 1Kb] , Gabelo
   Tobiae precibus [55 1Kb] concomitante redit.
Maturant reditus [56 1Kb] , Raguelis tecta Gabelus,
   Intrat, dum colitur connubiale [57 1Kb] sacrum,
Praecipite pede Tobias occurrit, amica
   Voce relaturum, clamat uterque, Vale:
Sumens illud Ave, teneris rigat ora Gabelus
   Fletibus, et religit [58 1Kb] prolis in ore patrem.
Flens rogat hunc: Tibi sit benedictio plurima, multa
   Prosperitas, Dominus te benedicat, Amen.
Optimus est genitor, elemosyna cujus egenus
   Compatitur, sepelit corpora, praestat opem.
Prospera det vobis Dominus, dat [59 1Kb] cernere natos
   [Col. 0963C] Natorum, tribuat multiplicare genus.
Tertius et quartus, precor, a vobis videatur
   In vestrae sobolis prosperitate gradus.
Respondetur, Amen, a circumstantibus, inde
   Dat festiva dapes, lagena merum:
Dulcis amicorum redolet congressus, amicos
   Expedit affectus alterutrare [60 1Kb] suos
Casus commemorant, nec prandia festa timorem
   Excludunt Domini, nec pietatis egent.



CAPUT X.


Tobias pater exspectat, miratur, acerbat,
   Qui timor in dubiis deteriora canit.
Computat elapsi dispendia temporis, aeger
   Nati conqueritur ulteriore mora.
Dum recolit prolis pretium, qui prolis egenus
   [Col. 0963D] Dimidia queritur parte carere sui.
Canitie miser impexa lamenta propinat,
   Quae mentis pietas expositura jubet:
Vae mihi, quod nocui tibi, fili, vae mihi, nunquid
   Schismata te retinent insidiosa viae?
Dic, soror Anna, putas quod depositarius ille
   Decessit [61 1Kb] , nunquid inficiantur opes?
Anna parens ruit in lacrymas moestissima, planctus
   Aggregat, armato destruit ungue genas.
[Col. 0964A] Ad prolis reditum mater suspirat, amica
   Mente sapit, matrem degenerare negat,
Dant gemitus senior, veterana, remedia fletus
   Continui neuter accipit, Anna refert:
Heu! fili, mea salus, mea gloria, cesset
   Haec mora, ne cogat [62 1Kb] nos mora certa mori,
Quod peregrinari te misimus, unica nostrae
   Virga senectutis, posteritatis honor.
Te praesente, nihil aberat, tua gratia praesens
   Ampliat et redimit, quod minus esse potest.
Nos miseri merito patimur, conamine quorum
   Est data digressus copia, causa viae.
Sic genitrix; genitor solatur: Tolle querelas,
   Nos decet in dubio prosperiora loqui.
Anna tace, noli turbari, sospite nato
   [Col. 0964B] Gaudebis, lacrymae commoditatis egent.
Ne timeas, vir qui pueri moderatur habenas
   Et reditum vernat religione, fide.
Mater non recipit fletus solatia, matris
   Excubias vigili sedulitate gerit.
Circinat, egressus [63 1Kb] scrutatur compita, quaerit,
   Explorat, sobolis non meminisse nequit.
Dum recolit sobolem sapiunt lamenta, querelae
   Dulcescunt, redolet prolis amore dolor.
Tobiam Raguel precibus circumvenit, instat
   Arguit, adjurat, inficiatur iter.
Dissuadet reditum sic: Fili, postulo, crede
   Consilio, reditum praecipitare nega,
Non te sollicitet mora, mittamus paranymphum [64 1Kb] ,
   [Col. 0964C] Quo mediante, patri sit tua certa salus.
Quaeso, mane noli, noli discedere, noli
   Ut redeas soceri sollicitare domum.
Fructus amicitiae jubet haec secreta profari,
   Uti consiliis, alterutrare [65 1Kb] jocos.
Tobias negat assensum, sic littus aratur,
   Sic later abluitur, sic pia verba cadunt.
Dum genitus memorat [66 1Kb] utriusque parentis, anhelat [67 1Kb]
   Ad patriam, subitum praemeditatur iter.
Quippe timet pia progenies, ne moesta senectus
   Amborum deleat luxuriare [68 1Kb] moram.
Saepius excusat sic: Me desiste precari,
   Chare pater, monitis parce, reflecte preces.
Quippe dies numerant pater et matercula, nolo,
   [Col. 0964D] Nec decet in mortem praecipitare senes.
Flet genitor, genitrix iterat lamenta; moranti
   Vae mihi, ne pereant, me faciente moram.
Nolo mei causa patrem decedere, malo
   Praecipitare moram, quam patricida mori.
Copia sit nobis reditus, oratio nulla
   Impetrare potest, nos remeare jube [69 1Kb] .
Cum Raguel nullis precibus, nec amore teneri [70 1Kb]
   Sensit [71 1Kb] eos, moesta sedulitate favet.
[Col. 0965A] Saram tradit ei, famulos, armenta, camelos,
   Ancillas, reliquas, quae retinentur [72 1Kb] , opes:
Partitur genero, quae singula possidet, ornat
   Obsequiis, honerat [73 1Kb] rebus, honorat opem [74 1Kb]
Affligit socerum [75 1Kb] generi digressio, natam
   Dum videt . . , [76 1Kb] pater, non pater esse nequit.
Sic rogitat: Domini vos dirigat angelus, adsit,
   Aspiret, faveat [77 1Kb] prosperiore gradu.
O si nostra mihi pateat generatio, summis
   Deliciis, summa prosperitate fruar.
Vos Dominus regat incolumes, vos prole beatos
   Efficiat, stabili vos pietate regat [78 1Kb] .
Tristis uterque parens natam producit, amica
   Oscula dant, fletu liberiore madent.
Talibus exorant: Socerum venerare, maritum
   [Col. 0965B] Dilige, moechari respue, sperne malos.
Provideas domui, servis blandire; protervos
   Corrige, pauperibus consule, plaude bonis.
Sit discurrendi [79 1Kb] frenata licentia, sponsi
   Cognatos humili sedulitate cole,
Sis pia, sis simplex, sis blanda, modesta, fidelis,
   Justa, favens, humilis, religiosa, placens.
His dictis, iteratur ave, dant oscula, fletu
   Delibuta pio, disgrediuntur, eunt.



CAPUT XI.


Hos reduces Carran [80 1Kb] vix senes et quinque diebus
   Provehit, hic coeptum dimidiatur iter.
Tobiae Raphael haec suadet: Amice, parentis
   Sis memor, intuitu sospite caecus eget.
[Col. 0965C] Maturemus iter, conjux, animalia, servi
   Nos poterunt gressu properiore [81 1Kb] sequi.
Tobias favet his, procedunt ambo, relicta
   Caetera succedunt languidiore gradu.
Angelus haec: De pisce datam tibi fellis habeto
   Particulam, nobis auxiliaris erit.
Tobias fovet his, patrisque salute salutem,
   Qua fruitur natus [82 1Kb] alterutrare cupit.
Accelerant, natalis humi dulcedine gaudent [83 1Kb]
   Tobias, stimulos addit uterque parens.
Anna supercilio [84 1Kb] montis speculatur, amica.
   Sedulitate vices excubitoris agit.
Dum desiderio famulantur lumina, natum
   Prospicit, exspirat qui fuit ante dolor.
Gaudia visa patri denuntiat, obvia proli
   [Col. 0965D] Cursitat, aetatis immemor, exit anus.
Ad geniti reditum genitoris gaudia nullum
   Obsequium vocis enucleare potest.
Angelus haec iterat: Dominum prece pronus adora
   Supplice, dum patris ingrediare domum.
Solve Deo grates cujus remeas ope, gaudens;
   [Col. 0966A] Incolumis, placida sedulitate [85 1Kb] fruens.
Cujus praesidio, cujus conamine, cujus
   Consilio nostrum fructificavit iter.
Oscula multiplica patri, medicamine fellis,
   Quod geris, unge patris lumina, morbus abest;
Naturae vitium redimens, pietate fidelis.
   Excubitor certat procelerare [86 1Kb] canis,
Blanditur laribus notis, dominique [87 1Kb] salutes
   Insinuat, cauda mobiliore [88 1Kb] loquens.
Tobiae canis adventum praenosticat [89 1Kb] , exit,
   Currit uterque parens, hic anus, inde senex,
Annos evacuat caecus pater, oscula nato
   Imprimit et palpat praedubitante manu.
Ora madent lacrymis gaudentibus, oscula, plausus;
   Amplexus satagit ingeminare pater.
[Col. 0966B] Angelus ut suadet, Tobias intrat, adorat,
   Et Domino grates officiosus agit.
Ut pietas dictat fellis medicamina profert
   Cassiduli [90 1Kb] , sanat lumina, visus adest.
Est albugo velut ovi membranula lapsa
   Ex [91 1Kb] occulis, lumen redditur, umbra fugit,
Exhilarat caecum visus, dulcedo salutis
   Gratius ex morbo praeveniente sapit.
Respirat vigor intuitus, privatio pulsa
   Cedit, adest habitus, laetificatque senem.
Praecursor baculis gaudet cessare, quiescit
   Tentatura viae, quae solet esse manus.
Glorificant Dominum senior, veterana, laborant
   Laetitia, senior supplicat, ista refert:
[Col. 0966C] Te benedicamus, Deus Israel, es mihi gratum
   Praesidium, morbi meta, salutis iter:
Tentas, ut releves; premis, ut medeare; flagellis
   Sanas; vulneribus scis redolere patrem.
Te laudo, te glorifico, te praedico, cujus
   Munere progenies aspicienda venit [92 1Kb] .
Ut dilapsa dies est septima, sacra camelis,
   Servis et reliquis concomitata venit.
Sacra refert [93 1Kb] Raguelis opes, censumque Gabelo
   Depositum, soceros laetificare nuru.
Cursitat Anna senex, nurus congaudet, amicis
   Sudat in obsequiis officiosa domus.
Tobiae congressa tribus laetatur [94 1Kb] , amici
   Conveniunt, celebrant gaudia, verba serunt.
Adveniunt Nabogar et Caphat [95 1Kb] , patris amici,
   [Col. 0966D] Et consobrini, proximitate tribus.
Junior exsultat Tobias, prospera narrat,
   Quaeque viae monstrat commoda, monstrat opes.
Magnificat laudes Raphaelis, quo duce sanum
   Ire redire dedit Primipotentis apex.
Post consobrinos plausus genitoris, amicos
   [Col. 0967A] Convocat, et gemino vernat honore domus [96 1Kb] .
Gratia dum nubit fortunae, fructus honoris [97 1Kb]
   Plenior est, favor hinc militat, inde genus.
Hinc reditu prolis gaudent, hinc sospite visu [98 1Kb]
   Visu [99 1Kb] , sic geminat gaudia causa duplex.
Laeta tribus septem convivia festa diebus
   Continuant, plausu mellificare [100 1Kb] dapes.



CAPUT XII.


Inde pater nato loquitur [1 1Kb] : Quae praemia digna
   Isti, quae dabimus emolumenta viro?
Quippe tibi fidus comes exstitit, utilis, almus,
   Verax, consilio providus, arte potens.
Nil mortale sapit sua conversatio, sacrae
   Mentis honestatem praedicat oris honor
Filius huic: Comes est dignus mercede, labori
   [Col. 0967B] Respondere suo praemia digna decet.
Quanta fides [2 1Kb] , quis honor, quae gratia, nulla
   Lingua, labor nullus, certificare potest.
Est pretio dignus operarius, aspice quantae,
   Quantae contulerit commoditatis opem.
Duxit, rexit iter, fida pietate reduxit
   Incolumem, gressu praevius, aede cliens.
Morsibus eripuit me piscis, ducere Saram
   Suasit, daemonium repulit [3 1Kb] , unde salus;
Progrediens Rages [4 1Kb] , quaesita talenta Gabelo
   Attulit; hoc, genitor, subveniente vides.
Commoda restituit tria: Te solamine moestum
   Laetificat, caecum lumine, prole patrem.
Blandus in obsequiis erat, in sermone modestus,
   [Col. 0967C] Proposito stabilis, religione sacer.
Qui studet illius praeconia promere, solem
   Famosis [5 1Kb] facibus praeradiare [6 1Kb] parat.
Quae dabimus condigna viro [7 1Kb] stipendia, poscit
   Dos compensare dote, favore favor.
Vade, rogo [8 1Kb] , genitor, dignetur sumere censum
   Dimidium, dignus uberiore dato,
Cum sit digna fides finali messe, quod isti
   Detur, cum sata sint plurima, pauca seges [9 1Kb] .
Quae [10 1Kb] sevit, capiat, coluit vineta, fruatur
   Fructu; fregit humum vomere, grana metat.
His dictis, genitor, natus, Raphaele vocato,
   Conveniunt, resident interiore domo.
Sic genitor: Tibi digna Deus stipendia praestet
   Pro meritis, meritae messis honore vive.
Pauperies quae nostra nequit, divina facultas
   [Col. 0967D] Suppleat, eclipsim ne patiatur honor.
Accipe dimidium census, cape fronte serena,
   Quod dabitur, redolet dantis honore datum,
Ut pateat [11 1Kb] jubar angelicum, parat angelus, error
   [Col. 0968A] Discedit, redeunt vera, lucerna patet,
Emergit jubar in tenebris, farragine granum
   Elicitur, nucleus cortice, nube nitor.
Exuit ambiguum veri emptor, exit opaca
   Nocte dies, fumo flamma sepulta nitet.
Angelus haec: Pretium nolo [12 1Kb] mortale, nec istis
   Indigeo, munus spirituale metam.
Quod praestat [13 1Kb] , Dominum benedicite, fabrica fabro,
   Auctorique suo confiteatur opus.
Secretum regale regi deposcit, ad horam
   Mysterium latuit, exhibeatur opus [14 1Kb] .
Jejunante, comes prodest elemosyna, vita
   Justa [15 1Kb] , reos possunt conciliare Deo.
Liberat a mortis laqueis [16 1Kb] elemosyna, sordes
   [Col. 0968B] Abluit, auctori [17 1Kb] dulce perorat opus.
Vitam perpetuam venturam praestat, honorem
   Corporeum, praestat spirituale decus.
Sunt ejus comites: pietas, fiducia, plausus
   Mentis, sobrietas, intemerata fides.
Quisquis iniqua gerit, animam captivat, honestum
   Prosequitur, justum damnat, honoris eget.
Proh dolor! heu mors est retributio criminis, haeres
   Anxietas, moeror armiger, ira comes.
Occultum reserare libet, sub imagine tectum
   Humana voluit me latitare Deus.
Dum nudos vestire soles, sepelire peremptos
   Pascere mendicos, collateralis eram.
Me pro te [(32) 1Kb] fudisse preces perpende, precanti
   [Col. 0968C] Compatiens, Domini gratia misit opem.
Te non sollicitent divina flagella, probare [18 1Kb]
   Te voluit, medico vulnere, patris honor [19 1Kb] .
Me Deus huc misit, ut nubat Sara, fugato
   Daemone, ne visu destituaris inops.
De numero septem sum spirituum quibus esse
   Esse datur summi praesulis [20 1Kb] ante statum.
Causa fuit duplex [21 1Kb] adventus, oratio Sarae
   Et tua, cura fuit una, ruina duplex,
Sum Raphael, summi Patris angelus. Audit uterque [22 1Kb]
   Et stupet, attonito supplicat ore timor,
Prostrati facies inclinant, angelus aegros
   Solatur, timidos recreat, ista refert:
Pax vobis maneat [23 1Kb] , nolite timere, voluntas
   Me Domini misit, jussa paterna [24 1Kb] sequor.
[Col. 0968D] Coelica consuluit vobis miseratio, grates
   Expedit assiduas vos iterare Deo [25 1Kb] .
Esse videbar homo vobis mortalibus, uti
   Deliciis, potu, veste, sopore, cibis.
[Col. 0969A] Mortales non gusto cibos, me latria pascit,
   Me condimentum spirituale fovet,
Me Domini jubar irradiat, me lampade summi
   Praesidis intuitus exsatiare nequit.
Ut redeam tempus petit, ergo revertar ad illum,
   Qui me misit, eum nos celebrare decet.
Hoc moneo, Dominum benedicite, psallite, laudes
   Decantate, Dei [26 1Kb] concelebrate decus [27 1Kb] .
His dictis, fugit ex oculis, nec luminis usus
   Ad patriam [28 1Kb] raptam notificare potest.
Prosternuntur humi tribus horis, extasis ambos
   Occupat, accumulant vota, pluuntque [29 1Kb] preces
In mirabilibus Domini desudat uterque,
   Laudibus [30 1Kb] , et gemitu flebiliore madent.
Sed quia regreditur Raphael responderit utrum
   [Col. 0969B] Vera, labor meritus enucleare parat [31 1Kb] .
Seria, nec sterilis emergit quaestio, digna
   Solvi, ne lateat, quod patuisse decet.
Discutiatur utrum sit verus angelus? absit.
   Absit ut angelico peccet in ore dolus,
Non potuit nisi vera loqui paranymphus [32 1Kb] , amoeno
   Fonte madens, a quo vera fluenta fluunt.
Retulit ista: Vocor Azarias, Ananiae
   Filius; inciso cortice, grana patent.
Involvit cinis igniculum, laterna lucernam,
   Vox sensum, nucleum testa, favilla jubar.
Granum praeniteat stipulis, essentia formae,
   Res umbrae, cineri flamma, lucerna luto.
Inspice, quid lateat, pateant aenigmata, verum
   Sit tibi, quod recitat spiritus, alma nois [33 1Kb] .
[Col. 0969C] Dicitur adjutor Azarias, Ananias
   Gratia, sive Dei gloria, fige [34 1Kb] fidem.
Quippe ministerio Deus angelico sua praestat
   Munera, praemonstrat signa, propinat [35 1Kb] opem
Dum servit natura Deo, dum coelica replet
   Jussa, juvant figulum vascula, membra caput,
Quippe creaturis uti divina potestas
   Jure potestatis ad sua jura [36 1Kb] potest.
Quos in filiolos exaltat [37 1Kb] adoptio summi
   Patris, eos Domini jussa juvare decet.
Consule Scripturas, lege Pauli dogmata. Paulus
   Nos [38 1Kb] adjutores asserit esse Dei.
Est Azarias Ananiae filius omnis [39 1Kb]
   Quo famulante Dei gratia [40 1Kb] patet.
[Col. 0969D] Sic sopita jacet dubitatio, nubila lucent,
   Res radiat, loquitur spiritus, umbra tacet.



CAPUT XIII.


Mirantur veterana, senex [41 1Kb] maturior aevo
   Et sensu, senior supplicat, ista refert:
Rex, aeterne Deus, tibi laus, tibi gloria, regnum
   [Col. 0970A] Immortale tibi, sit sine fine decus.
Solus ubique potens, solus regis omnia, solus
   Rex [42 1Kb] es justitiae, sol sine nube nitens.
Te solum sine fine Deum venerantur, adorant
   Aer, ignis, aqua, locale locus [43 1Kb] .
Quidquid erat, facit, est [44 1Kb] tibi confiteatur et omnis
   Lingua tuum nomen magnificare velit.
Rex es, eris, sine principio, sine fine, creatis
   Rebus cuncta creans, non nequit esse prior.
Non habuit, nec habere potest primordia princeps,
   A quo principium primitiatur iter.
Non cepit, nec incipiat [45 1Kb] Deus esse, potestas
   Cujus principium fons et origo fuit.
Incepisse nequit causarum causa, creator
   Urbis, origo boni principioque prior.
[Col. 0970B] Omnia qui fecit, prior est cunctis [46 1Kb] , prior esse
   Non poterit soboles patre, satore satum.
Ducis ad infernum, miserando reducis acerbis
   Nos Pater ex [47 1Kb] vitiis, nos pietate juvas.
Nemo potens poterit, ut te fugiat, tua virtus
   Regnat ubique, premis fortia, saeva domas.
Nescit honor tuus eclypsim, tua gloria [48 1Kb] finem,
   Lux tenebras, mortem vita, corona jugum.
Gens quae non . . . [49 1Kb] Deus esse, fuisse, futurus
   Esse queat stabili sedulitate sciat.
Crimina nostra patris pietas castigat, amicat
   Suppliciis [50 1Kb] , sanat vulnere, clade docet.
Illum confiteor, illi grates ago; casus
   Peccatoris ei non placet, imo salus.
Magnifica Dominum, plebs Israelitica, lauda,
   [Col. 0970C] Confiteare, nega non meminisse Dei.
Dispersit Domini nos indignatio [51 1Kb] , nostris
   Ut colat exemplis, gens inimica Deum
Vos narrare decet Domini magnalia, magnus
   Laudes magnificas promeruisse potest.
Quae bona contulerit nobis perpendite, regem
   Exaltate, fidem confiteatur opus.
A vitiis convertimini, coram patre justi
   Esse studete, scelus cesset [52 1Kb] ; abundat amor.
Electi Domini Dominum benedicite, corde
   Voce, manu laudes notificate Deo.
Sit Domini timor in vobis, castoque timori
   Nubat et in fructum promoveatur honor [53 1Kb] .
Jerusalem, recte Dominus [54 1Kb] castigat, iniqua
   [Col. 0970D] Plebs tua fusa jacet, flebilis, exsul, inops
Quae pateris mala, promeruit tua crapula, casus
   Dignus te cruciat, talio digna premit.
Affligit reprobos Deus, ex pietate tenetur
   Castigare suos provida cura Patris [55 1Kb] .
Non punit gladio Domini [56 1Kb] clementia, nullis [57 1Kb]
   [Col. 0971A] Infert supplicium materiale Deus [58 1Kb] .
Sic Deus affligit reprobos, non incitat [59 1Kb] hosti
   Exponit, retrahit dona, reflectit opem [60 1Kb]
Quippe Pater noster, dum se sperni videt, hosti
   Nos servire suo non refovere negat.
Es pius, es patiens, irae turbatio nulla [61 1Kb]
   Pacis in auctorem bella movere potest.
Dicitur irasci, quia dum se retrahit irae
   Filius, hostis atrox instat, acerbat, obest.
Jerusalem, tibi multa dedit Dominus Deus [62 1Kb] , ausa
   Es reprobare Deum, depretiare fidem.
Invitavit opum luxus [63 1Kb] , contagia, vitae
   Perniciem, meritae perditionis onus.
Hostis eras fidei luxu corrupta, soluta
   Deliciis, vitiis ebria, legis inops.
[Col. 0971B] Unde Deus tibi consuluit, mandata relegas
   Coelica, compensas perditione datum.
Heu pateris gentile jugum, captiva laboras
   Sub Domino, Domini carcere pressa gemis.
Non est qui miseram te consoletur, asylum
   Commodum, auxilium praesidiale ferat.
Ecce Jacob premitur, Esau dominante, coercet
   Joseph compedibus Ismaelita patens.
Ejulat [64 1Kb] Hebraeus, Aegyptus imperat, instat
   Perfidiae cumulus, spernitur aegra fides
Fructibus, heu! rapti sicut custodia cessat
   Pomorum, caesis civibus, orba jaces [65 1Kb] .
Invitat Deus ad veniam per scandala, quaerit
   Tete legitima religione frui.
Te Deus implevit opibus, dispendia morum
   [Col. 0971C] Tota superfluitas luxuriare facit.
Libera, dives eras, successibus obvia, vernans
   Deliciis, felix principe, cive potens.
Te cruciat Deus ex propriis excessibus, instat [66 1Kb]
   Tanta lues, quantum praeradiare soles [67 1Kb] .
Est innata tibi dissensio, sanguine primum [68 1Kb]
   Delibuta, seris schismata, bella moves.
Jerusalem, tua progenies te cogit abuti
   Nomine, dum pacis visio pacis eget [69 1Kb] .
Te prohibet tua plebs mala, pejor, pessima, discors,
   Vocis pacifici [70 1Kb] significata sequi.
Nominis effectum nescit [71 1Kb] exponere, crebra
   Caede, per antiphrasim nomen habere potest.
Vicinis es facta tuis illusio, dantur
   [Col. 0971D] Esca volatilibus viscera caesa patrum.
Consolare, queri noli, laetare, doloris
   Antidotum, Domino conciliante, patet [72 1Kb] .
Spem refove, Dominum confessa revertere, laudes
   Multiplica, dabitur continuata salus.
Indilata tibi dabitur protectio, cives
   Restituet Dominus, moenia, rura, domos.
[Col. 0972A] Pristina reddetur tibi jurisdictio [73 1Kb] , fractis
   Gentibus, expulso schismate, plausus erit.
Gentilis rabies modo victrix [74 1Kb] victa tributum
   Reddet [75 1Kb] supplicium vincta [76 1Kb] coacta pati.
Psalle Deo, persolve Deo pia vota, fovebit
   Te Deus, et redimit prosperitate crucem.
Reliquiae nostri generis te praeesse videbunt,
   Orbe tua dabitur ampla salute salus.
Depretiata [77 1Kb] prius fides [78 1Kb] praedaria, praedae
   Praeda, suae fiet praedo, ligatus, inops.
Qui te despiciunt [79 1Kb] , maledicantur; benedicens
   Te benedicatur Primipotentis ope.
Filiolis laetare tuis, urbs sacra, reducet
   Hos ad te Dominus commodiore via.
Clara smaragdus erit tibi sive sapphirus, ut inde
   [Col. 0972B] Multiplices muros [80 1Kb] aedificare queas.
Ex lapidibus fient pretiosi schemate muri
   Ambitus, ut pretium schematis ornet [81 1Kb] opus
A perior quanto praecessit laesio, tanto
   Successu dabitur liberiore [82 1Kb] frui.
Natio proveniet [83 1Kb] tibi fundet munera votis
   Rebus adorabit religiosa Deum.
Plebs diversa [84 1Kb] tibi remeabit nescio luxus
   Sobria, justa, placens, officiosa Deo [85 1Kb] .
Per vicos populus canet Alleluia, plateae
   Ridebunt vario flore, favore, jocis.
Plebs concinnabit Domini praeconia, mentis
   Devotae jubilum notificabit opus.
Rex benedicatur, cujus clementia planctus
   Pressae Jerusalem respicit, addit opem.
[Col. 0972C] Spiritus omnis amet Dominum, benedicat, adoret
   Glorificet, celebri credulitate colat.
Et pius et [86 1Kb] fortis, Pater et Dominus dominantem
   In Patre te colimus, in dominante Patrem.
Sit tibi majestas, laus, fama, potentia, virtus,
   Imperium, resonet spiritus omnis, Amen.



CAPUT XIV.


Sic genitor [87 1Kb] ; nec verba carent virtute, moderno
   Tempore verborum pars manifesta patet [88 1Kb] .
Altera pars quae spondet opem, sub judice pendet
   Et fluitat, victo gaudeat hoste fides.
Vitae reliquias post reddita lumina pace
   Haurit et illaesa religione senex.
Dispensat radios sol vespere, plenius hora
   [Col. 0972D] Vespertina solet intitulare [89 1Kb] diem.
Desudat [90 1Kb] virtutis ager [91 1Kb] coeleste talentum
   Multiplicans, Patris horrea messe replet.
Obsequitur regi, castigat turpia [92 1Kb] prolem.
   Instruit exemplis, religione docet.
Increpat elatos, iratos mitigat, aegris
   Compatitur, miseros visitat ore, manu.
[Col. 0973A] Continuat meritum merito, finemque maritans [93 1Kb]
   Principio, sanctus sanctior esse studet.
Jam gravis est aetate senex, a carne tributum
   Exigit asperitas irrevocata necis.
Languet vita senis, mortis cognata senectus
   Praecinit adventum flebiliore tuba.
Plurima clarescunt mortis symptomata, tanquam
   Conjurata premunt taedia multa senem.
Contrahitur natura [94 1Kb] senis, vox rauca minores
   Sunt oculi, naris uda [95 1Kb] , saliva frequens,
Pes tremulus titubat, manus est [96 1Kb] tremebunda, noverca
   Pectoris, hinc tussis, inde catharrus obest;
Ferroris stomachus, dentis maxilla, saporis
   Lumina lippa, pilis area frontis egens [97 1Kb] ;
[Col. 0973B] Gibbus terga, caput [98 1Kb] scabies, premit [99 1Kb] hernia clunes [100 1Kb] ,
   Ruga autem, pectus struma, ruma gradus.
Tobiae senii non sunt haec [1 1Kb] taedia, credas,
   Quae loquor, aetatis non epitheta [2 1Kb] viri.
Mortis ad adventum senior laetatur, anhelat
   Ad patriam, Patri supplicat, orat opem.
Morte patente, timet Dominum, non dico timore
   Servili, sed eo quo reveretur amor [3 1Kb] .
Mors patet in foribus, mors pulsat ad ostia, prolem
   Convocat in totum [4 1Kb] provida cura patris [5 1Kb] .
Ergo parat domui disponere, quae Ninivitis
   Et soboli sentit insidiosa, refert.
Ad patris edictum natus, septemque nepotes
   Conveniunt, monet hos ore madente pater:
[Col. 0973C] Imminet interitus Ninivae, Ninivita laborat
   Ad casum populus, proxima poena patet.
Non cecidit verbum Domini mirabile, cujus
   Verba voluntatem concomitatur [6 1Kb] opus
Jerusalem renovabit [7 1Kb] iter, dispersio fratrum
   Laeta, revertitur Israelita potens.
Quippe domus Domini reparabitur in meliorem,
   Quamvis fusa jacet, aedificata statum.
Israel in regem conversio provida regum
   Credet, adorabit voce, favore, datis.
Exaudite patrem vestrum, perfusio [8 1Kb] cujus
   Vos amat et patria sedulitate docet.
Hoc moneo, Domino servite timore, tremore
   Exaltate [9 1Kb] , pia mente placere Deo.
[Col. 0973D] Se verbis conformet opus, doceatis in usum
   Justitiae nostras fructificare preces [10 1Kb] .
Nate, precor, moneo votis, sermonibus, actu
   Te, tua, te totum des holocausta Deo.
Credas consiliis, rogo, nec vestigia patris
   Sperne, nec in patrem degenerare velis
[Col. 0974A] Conjugium facias, oratio sponsa maritus
   Sit jejunandi deliciosus amor.
Ne steriles veniant [11 1Kb] eleemosyna prodeat alma
   Proles, prole pater [12 1Kb] fructificare stude.
Hic est funiculus triplex, qui turbine nullo
   Rumpitur, hic [13 1Kb] hostis rete ligatus adest.
Sic dabitur requies vitae, jucunda senectus
   Jugis [14 1Kb] prosperitas, continuata [15 1Kb] salus.
Mente Deum memori benedicite, laudibus ejus
   Impendatur amor, gratia, fama, decus.
Ecce patet Ninivitarum confusio, casum
   Urbs feret, emerita perditione ruens.
Vos precor, hinc migrare loco, sic matre sepulta
   Ut nos contineat [16 1Kb] immediata [17 1Kb] quies [18 1Kb] .
Vivite felices, benedictio plurima summi
   [Col. 0974B] Patris vos [19 1Kb] patria commoditate regat.
Regredior cinis in cinerem, mortale tributum
   Solvo libens, mihi mors patris amore placet.
Vivite devoti Domino, sine crimine [20 1Kb] , justi.
   Unanimes, humili [21 1Kb] corde, timete Deum.
Crescat in immensum generatio vestra, valete
   In Domino stabiles pace, salute, fide.
His dictis, senior domui disponit, anhelat
   Ad patriam, spreto carcere, regna cupit [22 1Kb] .
Judicium Domini pater accipit, ore sereno,
   Laeta mente, pia laude, timore rato [23 1Kb] .
Rebus dispositis, benedicta prole, quiescens
   Pace, polos [24 1Kb] anima, corpora ditat humum.
Heu! quid homo, cujus lucem premit umbra, cadaver
   Fetor, delicias busta, ruina statum [25 1Kb] .
[Col. 0974C] Cur hominem parit et perimit natura, noverca
   Et genitrix, ortu commoda, morte nocens.
Quid fuit, est et erit, nisi foex vilissima [26 1Kb] , quamvis
   Cara sit, heu carie [27 1Kb] non caritura caro.
Non natus valeo [28 1Kb] mortem non solvere, natus
   Non nequeo misera conditione frui.
Lex gravis est carnis, cujus vita transitus, esse
   Est debere sibi deesse, sepulcra pati.
Heu quantis vitiis, quanta gravitate moderni
   Exsilii petimus perpetuare moram [29 1Kb] .
Nasceris ergo cinis, eris, incipis esse, teneris
   Post non esse datur vita, tenere mori.
Nos trahit in mortem natura, coactio moras,
   Est haec vita brevis, lubrica poena dolor [30 1Kb] .
[Col. 0974D] Tobiae sunt plura necis solatio, lumen
   Perpetuum, jugis vita, jocosa quies.
Non moritur, sed mutantur fluitantia certis [31 1Kb]
   Terra polo, gemitus pace, quiete labor [32 1Kb] .
Ad solem radius, ad patrem filius exsul
   Ad patriam victor, ad diadema redit.
[Col. 0975A] Justus obit, nec obit; obit orbe, renascitur astris
   Et jucunda novum sidera sidus habent.
Justus obit, nec obit, sed abit, sed ab hospite migrans
   Carne, petit [33 1Kb] patriam, deliciasque patris [34 1Kb] .
Magnus erat, modo major erit, sed maximus orbe,
   Orbe bonus, melior, optimus, astra petit [35 1Kb] .
Doctrina Moyses, alter David, alter Elias,
   Orbe Jacob, coelis Israel, astra colit [36 1Kb] .
Exsul erat, modo cinis [37 1Kb] erit; nec obit, sed obedit
   Patri, dum patriae, dum patris optat opes.
Quippe pater patriae, pater et patriarcha, patronus,
   Imo patronium legis obire nequit.
Non moritur, poteritne mori, cui fama perorat,
   Laus sequitur [38 1Kb] , redolet fructus, abundat amor?
[Col. 0975B] Unde dolens tristatur homo, canit angelus unde,
   Unde serenantur sidera, pallet humus.
Dormit cum patribus [39 1Kb] , dormit patris [40 1Kb] in lare, dormit,
   Et metit in patria, coelica lucra viae.
Qui studuit sancire Dei magnalia, sanctum
   Sanctorum numero connumerare [41 1Kb] decet
Qui Dominum coluit exemplo, dogmate votis,
   Laude relativo debet honore coli.
Tobias Ninivae jacet, hujus [42 1Kb] fama nepotes
   Irradiat, coelum spiritus, ossa solum.
Quinque pater decies et sex praevixerat annis,
   Cum caecavit eum Primipotentis apex [43 1Kb] .
Visum suscepit sexagenarius annis,
   [Col. 0975C] Post vixit decies quatuor, adde [44 1Kb] duos,
Adde duos annos [45 1Kb] centum mensura dierum
   Tobiae stabili cognitione patet.
Patri compatitur cognatio moesta, querelas
   Ampliat, imbre madent [46 1Kb] uberiore genas.
Conveniunt tribus, affines, mors unica damno
   . . . . [47 1Kb] patriam, patre jacente, premit.
Tobias dolet [48 1Kb] , Anna gemit [49 1Kb] , flet Sara, nepotes
   Plangunt, plebs gemitus ingeminare studet.
Quippe tenor fidei, speculum virtutis, asylum
   Justitiae, legis anchora, mersa jacet.
Ut legis praecepta jubent, sepelire labora
   Patrem progenies officiosa patris [50 1Kb] .
Temporis elapsu, defuncta matre, sepulcra
   Filius amborum continuare studet.
[Col. 0975D] Ad soceros [51 1Kb] maturat iter, post funera matris,
   Tobias abit, hoc disgrediente, tribus.
Sara virum sequitur, patrem genitura supellex,
   Tota domus . . . concomitatur iter.
Cursitat Anna, gradu juvenescit blanda senectus,
   [Col. 0976A] Obsequio credas non senuisse senes [52 1Kb] .
Cursitat, occurrit [53 1Kb] Raguel, redimitque senectae
   Torporem, sobolis advenientis amor.
Compatitur soceris generi clementia, supplet,
   Quidquid debilitas inveterata nequit.
Obsequitur, blanditur, amat, veneratur in omni
   Nititur obsequio concelebrare senes.
Defunctis soceris, processu temporis, ambos
   Tobiae sepelit compatientis amor.
Dispensat lacrymas, fructum pietatis amore [54 1Kb]
   Multiplicem [55 1Kb] , nec onus sentit honestus amor [56 1Kb] .
Hiis praelibatis [57 1Kb] , Tobias vindicat haeres
   Jure [58 1Kb] facultatem, praedia, rura, boves [59 1Kb] .
Vindicat ancillas, famulos, et caetera spargit
   Pauperibus, redolet nomine, mente patrem.
[Col. 0976B] Providus, innocuus, dispensat dogmata, prolem
   Patrissare pia sedulitate docet.
Prosperitas arridet ei cumulata, nepotum
   Quinta beatificat, linea visa patrem.
Annis inde [60 1Kb] decem labentibus, uno
   Dempto, mortis adest irrevocata dies.
In cinerem redit, ante cinis, satur astra serenat
   Spiritus innocuo corpore vernat humus.
Tobiam mors ausa rapit, pietatis asylum
   Mergit humus, mergit flebilis umbra diem.
Lex cum legifero jacet obruta [61 1Kb] , remige classis [62 1Kb] ,
   Rivus fonte, jubar lampade, sole dies.
Eclypsis radium, speculum cinis, umbra nitorem
   Mors patrem patriae perniciosa rapit.
[Col. 0976C] Commutatur ei patria via, pace tumultus,
   Nubila luce, polo terra, quiete labor.
Da gemitus [63 1Kb] , Judaea, dole Synagoga duobus
   Palescis radiis orba, nitoris egens.
Eclypsin pateris duplicem [64 1Kb] , caligine mortis
   Heu! jacet in tenebris mersa lucerna duplex.
Orba patrocinio gemina lamenta, sepultis
   Legitimis, legem legis egere [65 1Kb] dole.
Ecce secundus obit Tobias nomine, morum
   Lampade patrissans, dogmate, laude, statu.
Heu! tenor [66 1Kb] exspirat legales, utroque sepulto
   Tobia trabea religionis egens.
Parca per antiphrasin mors, incipe parcere, cesset [67 1Kb]
   Antiphrasis, verum nomen habere studet.
Visne bonis, justis vel sanctis parcere? parce,
   [Col. 0976D] Parce; bonus, justus, sanctus uterque fuit.
Alter in alterutro dum vitam duxit, in uno
   Alterius votis, alteruterque fuit.
Dum discernit idem binarius esse videtur
   Mendax, dum numero sunt duo, rebus idem [68 1Kb] .
[Col. 0977A] Mentitur dum scindit eos binarius, ausus
   Dimidium toti continuare [69 1Kb] suo.
Amborum titulos, natura recolige, dando
   Pauper [70 1Kb] , quae dederis retrahe, dives eris.
Ambo boni, pius hic, pietas erat ille; fidelis
   Hic erat, ille fides; hic sacer, ille sacrum.
De torrente tua potavit uterque, recepti
   In patria nectar spirituale bibunt.
Nomine, re similes, pax coelica, pax in idipsum
   Pascit, et occasum non habitura quies.
Sanctum sancta patrem soboles imitantur, honesta
   Innocuum, stabilem sobria, justa pium.
Horum vita decens, sacra conservatio quippe
   Insequitur truncum virgula, membra caput.
Est Domino soboles Tobiae grata, sapore [71 1Kb]
   [Col. 0977B] Radicis redolent vimina, spirat odor.
Hanc refovet summus pater, ut discursibus aevi
   Eulogiis hominum, patris abundat ope.



EPILOGUS AUCTORIS.


Sisto ratem, quia portus adest, has fronte [72 1Kb] beati
   Hieronymi praesens urceus haurit aquas.
Vivite Tobiae tituli, vos nullus obumbret
   Livor, nulla lues, nulla procella premat.
Non favor appetitur, aut famae fistula [73 1Kb] ; scribo
   Cunctis, scribo Dei munere, scribo Deo.
Vobis hexametrum desit Galteridos [(33) 1Kb] uti
   Pentametris elegis Vindocinensis amat.
Vos elegos magis elegi, quia legis amico
   Vos metricae metrica censeo lege legi.
[Col. 0977C] Succinctis opus est elegis [74 1Kb] , elegia [75 1Kb] claudum
   Vindicat ornatus integritate pedum.
Non placet aut placeat elegis hyperbaton, uti [76 1Kb]
   Succincte brevitas enucleata juvat.
Pentameter minor hexameter, velut armiger umbram
   Explicat aut [77 1Kb] claudit anterioris iter.
Hexameter praeit ut Dominus, vestigia claudit [78 1Kb]
   Armiger obliquat [79 1Kb] languidiore gradu.
Quis metrum mutilet, seu Baucis [80 1Kb] oscula, metra
   Intercisa magis integritatis habent.
Vocum congeries prolixa, noverca favoris
   Displicet, excurrit [81 1Kb] , labitur, auris abest [82 1Kb] .
Digreditur citius epulum, per fraccina plena
   Lance, minutiolis carmina coela patent [83 1Kb] .
[Col. 0977D] Hos elegos distingue, placent [84 1Kb] ; distinctio cesset,
   Fructus abest, errat clausula, sensus hebet [85 1Kb] .
Nullus ad auctorem [86 1Kb] fiat respectus honore
   Thematis hoc lector experiatur opus.
[Col. 0978A] Thema suum [87 1Kb] festivat opus, non auctor honestas
   Materiae celebris materiata juvat.
Si qua boni scintilla patet, stillat bonitatis
   Fronte [88 1Kb] , Deus bona dat quisque ministrat homo
Plasma dat obsequium, Deus incrementa propinat
   Grata, ministerium lingua, charisma Deus.
Fructificat Deus in famulis, divina supellex
   Est homo, ponit homo semina, grana Deus.
Dispensat figulus artem per vascula, fractis
   Utitur ad stabilis integritatis opus.
Unde prophetiae Caiphas habet, unde Pilatus
   Verba malis fruitur ad bona patris amor.
Quae tibi dat Turoni metra Vindocinensis alumna [89 1Kb]
   Perlege Parisius, Aurelianus habe
Rivulus aridolus de vena paupere pingues
   [Col. 0978B] Serpit ad areolos [90 1Kb] pauperiore gradu.
Verborum placuit macies [91 1Kb] infantia, metri
   Floris egena, carens schemate, nuda tropis.
Vera loquens [92 1Kb] non pingo metrum, ne picta supellex
   Carminis incurrat ambitionis onus.
Vernans metaphoris, epithetis fabula, nugis
   Ebria venator [93 1Kb] credulitatis opem.
Vera negant pingi, quia vera relatio vocum [94 1Kb]
   Nescit [95 1Kb] adulari, floridiore sano
Littera non fallit [96 1Kb] perimit perversa legentem
   Littera, vivificat spiritualis odor.
Ad quoscunque potest rivales, conjuge sensu
   Postposito, meretrix littera flectit [97 1Kb] iter.
[Col. 0978C] Cum vetito sensu vox peccat adultera, casus
   Convertit dubios amphibolia biceps.
Amphibolia nocet [98 1Kb] , nocet aequivocatio, plura
   Unicus aequivocat significata sonus.
Summus [99 1Kb] Aristoteles ut protestatur elenchis [100 1Kb]
   Sex phantasias [1 1Kb] voce latere docet.
Nunquid dicatur, sed cur perpendite: quippe
   Quodlibet intitulat mens operantis opus.
Imperium tibi sit, rex Christe, potentia, virtus,
   Gloria, majestas, laus, diadema, decus.
Existens alius, non aliud quam ut Pater [2 1Kb] , imo
   Cum Patre non idem [3 1Kb] , unus idemque Patris [4 1Kb]
Et Pater et Natus et Spiritus est Deus, unus
   Et plures; tres sunt, non tria, tres et idem
Est personarum distinctio trina, sed una [5 1Kb]
   [Col. 0978D] Est una [6 1Kb] , Deus unicus, una nois [7 1Kb]
Natus es ancilla Deus, ut baptismatis almo
   Fonte renascatur et renovetur homo.
Natus es ex ramo radix, sol sidere, totum
   [Col. 0979A] Particula, figulus vase, colonus agro.
Conscendit apex convalli, praepura sacco
   Rex famulae, cineri lampas, oliva rubo.
Ne dispergat [8 1Kb] opes lupus hostis, cardine clauso
   Intrat et exit ovis pastor et agnus ove.
Prodit [9 1Kb] messe sator, genitrix sit filia Patris,
   Et geniti lactat filia Virgo Patrem.
Felix conjugium, dum se sacra verba maritant
   Auricolae [10 1Kb] Verbum [11 1Kb] fit caro, patre carens:
Angelus obstetrix, pater infans, sermo maritus,
   Auris sponsa, parens nata, creator homo.
Intus et exterius totus, quia Virgine totus,
   Totus apud Patrem, totus ubique Deus.
Felix partus, ubi caput orbe capacior alma
   Virgo Deum, soli pervia, sola Deo.
[Col. 0979B] Felix partus, ubi parit aula pudoris, aperta
   Quanquam clausa, velut sole micante vitrum [12 1Kb] .
Excludit [13 1Kb] fragilis naturae crimina, poenam,
   Non culpam retinens Virgine sumpta caro.
[Col. 0980A] Cur poenam retinens puniri venerat unde
   Probra pati voluit, sputa flagella crucem?
Rex pie, Rex fortis, Rex optime, te benedicant
   Cuncta, Creatorem testificata suum.
Sit tibi laus, quia vivo; loquor quia paucula scribo
   Metra, tuum teneor concelebrare decus.
Quod portem teneo, tibi grates exigo, quamvis
   Laus humana Deum magnificare nequit.
Te laus nulla canit, quia significatio vocum
   Deficit auctorem [14 1Kb] significare suum.
De virtute tua vocum penuria cogit
   Nos, quasi vagitu deficiente, loqui.
Trinus et unus ades scribenti, ternus in uno,
   Unicus in trino, sis benedictus. Amen.
Insontes elegi dormite, quiescite, vobis
   [Col. 0980B] Compatior, fessis in paritate pedum.
Explicit, expletum [15 1Kb] Tobiam qui legit, instet
   Tobiam merita religione sequi.


[Col. 0979] Anno Domini 1315 [16 1Kb] , Tiburtii et Valeriani [17 1Kb] .




[Col. 0979]
MATTHAEI VINDOCINENSIS CARMINA VARIA.
(WRIGHT et HALLIWELL, Reliquiae antiquae. Scraps from ancient manuscripts, illustrating chiefly early english literature and the english language, London 1843, 8o, t. II, p. 257, ex codice Cremitanensi chartaceo saec. XV, in biblioth, imperiali Vindobonensi asservato, quod communicavit Dr. Endlicher, Vindobonensis.)



COMMENDATIO PAPAE.
[Col. 0979C]

Orbis ad exemplum papae procedit, honestas
   Scintillat, ratio militat, ordo viget.
Religione sacer est, voce modestus, honesti
   Cultor, consilio providus, orbis apex;
Quo duce provehitur ratio, sedet ira tepescens
   In pacem, pietas officiosa viget,
Non sapit humanum sua conversatio, culpam
   Dedignans hominis, concipiensque Deum.
Condolet afflicto, misero miseretur, anhelat
   Ad leges, reprimit crimina, jura fovet.
Papa docenda docet, prohibet prohibenda, reatus
   Castigat, sceptrum spirituale tenet.
Hic animas ligat, et solvit, solvendo ligando
   Coelestis partes opilionis agit.
[Col. 0979D] Nos proles, nos ejus oves, nos membra, tuetur,
   Membra caput, genitor pignora, pastor oves.
[Col. 0980C] Disputat in papa virtutum concio, virtus
   Virtutis certat anticipare locum;
Pro parte virtutum conflictus litigat, instat,
   Quodque sacri pectus primitiare viri.
Justitia prior esse studet, moderantia certat,
   Blanda sibi pietas appropriare patrem.
Quinta tribus prior esse studet, sapientia certat;
   Pro patre sit dos, cum dote sorore soror.
Jura rigent, mulcet pietas, moderantia placat,
   Sub perpendiculo singula sensus agit.
Quatuor his constat quadratus papa, propinat
   Quadratura statum, perpetuatque fidem.
Hac quadratura fretus non nugat in usum
   Criminis, et nescit nescius esse Dei.
Papa regit reges, dominos dominatur, acerbis
   [Col. 0980D] Principibus stabili jure jubere jubet
Provenit humanum pretium, fragilesque relegans
   [Col. 0981A] Affectus, certat evacuare virum.
Trans hominum gressus extendit ab hospite vita,
   Ad coelum patriam praemeditatur iter.
Commutare studet fixis fluitantia, certis
   Vana, polo terras, hospitiumque domo.
Mens sacra vas aegrum fastidit, carcere carnis
   Necti conqueritur spiritualis honor.
Mens sitit aeternam sedem, pastorque frequentat
   Hospitium terrae corpore, mente polum.
Non sacra sacrilego denigrant pectora morsu
   Crimina nec pretium depretiare licet
Est bonus, est melior, est optimus, et bonitatem,
   Si liceat, quarto quaerit habere gradu.



COMMENDATIO MILITIS (L. CAESARIS.)


[Col. 0981B] Fulgurat in bello constantia Caesaris, obstat
   Oppositis, frangit fortia, saeva domat.
Ejus in afflictos pietas tepet, hostibus hostem
   Se probat, et mitis mitibus esse studet.
Praeradiat virtute duces, exemplar equestris
   Officii pretio vernat, honore praeit
In vetitum praecedit iter, suspirat ad usum
   Militis, ad requiem torpet, ad arma volat;
Bella sitit, gladium lateri confoederat, ejus
   Virtus defectus nescia, terga fugae.
In gladium sperare juvat, jus judice ferro
   Metitur, gladio praeside carpit iter.
Caesaris ad nutus nutat fortuna biformis;
   Casus ceu visus prosperitatis habet.
Caesar in adversis surgit, nec jungit honorem
   [Col. 0981C] Vultus iratae prosperitatis hiems.
Saeva premit, miseros fovet, et libamine juris
   Compensat pacis, nequitiaeque vices.
Jura pio sociat moderantia, de pietatis
   Blanditiis ferrum judiciale tepet.
Militat ergo modus, pietas ne jure supinet
   Ne vita pueri diffiteatur opus.
Imperii gravitas mentem non pauperat, immo
   Ad partes virtus particulata volat.
Dotibus ingenii vernat, non exsulat artes,
   Non studium regimen imperiale fugat.
Ambitiosa sitis fidei non derogat, immo
   In regnante sapit deliciosa fides.
Caesar ab effectu nomen tenet, omnia cedens,
   [Col. 0981D] Nominis exponens significata manus.
Cui requies, requie privari, deesse labori,
   Cui labor est, cujus passio, nulla pati.
Cui timor absenti vincit, cui fama laborat,
   Ad tumulum cujus praelia nomen agit.
Caesaris adventus pro Caesare disputat, umbra
   Nominis armati militat, arma gerit.
Strenuus, indomitus, pugnax, premit, asserit urget
   Hostes, bella, reos, ense, rigore, metu.
Audax, intrepidus, probus, imbuit, ampliat, implet
   Arma, decus, vultum, sanguine, marte, minis.
Concipit, instaurat, ponit, vigil, impiger, instans,
   Spe, dubiis, gladio, praelia, certa, reos.
Virtus, forma, fides, replet, adjuvat, instruit actus,
   Virtutem, mentem, robore, laude, statu.
[Col. 0982A] Hoc pretio servivit ei sub jure tribuni
   Roma, suo majus ausa videre caput.



COMMENDATIO MILITIS.


Purpurat eloquium, sensus festivat Ulixen,
   Intitulat morum gratia, fama beat.
Linguae deliciis exuberat acer Ulixes,
   Eloquio, sensu providus, arte potens.
Ne languescat honor mentis, facundia vernaus
   Ampliat, et reficit quod minus esse potest.
Ne sit lingua potens sensu viduata, maritat
   Se linguae sensus interioris honor;
Foederat ingenium studio, cultusque maritus
   Seminis in messem fructificare studet.
[Col. 0982B] Concipit ingenium sensu dictante, magistra
   Discernit ratio, lingua ministra sonat.
Seminat ingenium, studium colit, asserit usus,
   Elimat ratio, consiliumque fovet.
Sensus praecursor, ratioque praeambula, linguam
   Haeredem faciunt dogmatis esse sui.
Non cellae capitis in Ulixe vacant, epitetum
   Officiale tenent, prima, secunda, sequens.
Prima videt, media discernit, tertia servat;
   Prima capit, media judicat, ima ligat.
Prima serit, media recolit, metit ultima, tandem
   Prima, secunda capit, tertia claudit iter.
Prima ministrat opus reliquis, sic hostia prima,
   Hospitumque media, posteriorque domus.
Prima, secunda, sequens, includit, judicat, arcet
   [Col. 0982C] Obvia, visa, fugam, peste, sapore, sera.
Stat medio rationis apex, et utrinque salu at
   Hostia sincipitis, occipitisque seram.
Naturam virtute praeit, fidusque magister
   Intimus est hominis interioris homo.
Moribus egreditur hominem, praeponderat aegre
   Naturae sensus, subvenientis honor.
Ponderat ancipites casus sapientia, justum
   Seu reprobum, trutina judice pendet opus.
Non nisi consulto liberamine juris in actus
   Prodit, consulto mentis amica manus.
Contrariis vicibus confert contraria, dictis
   Respondere suis consona facta facit.
Propositum facto vicino mancipat, ori
   [Col. 0982D] Concolor, est mentis expositiva manus.
Non aetas animi virtutem pauperat, immo
   Cortice de tenero spirat adultus odor.
Aetatem virtute domat, sua cana juventus
   Consilio redolet interiore senem.
Vota juventutis virtute supervenit aevi
   Jura supergreditur mentis honore sui.
Mentis canities aevi castigat habenas,
   Mensque stupet teneros anticipare dies.
Non animi florem fastus deflorat, honoris
   Tanti delicias non premit ulla lues.
Non fortuna premit fortem, sentitque biformis
   Unanimem, rigidum mota, caduca gravem.
Non valet Antiphates, seu Circes, sive Caribdis
   Mentis Ulixaeae debilitare fidem.
[Col. 0983A] Vincit, alit, cumulat, fortis, consultus, honestus,
   Aspera, jura, fidem, vi, ratione, statu
Prudens, facundus, largus, beat, ornat, honorat,
   Pectora, verba, manum, mente, decore, datis.
Tullius eloquio, conflictu Caesar, Adrastus
   Consiliis, Nestor mente, rigore Cato.



VITUPERIUM STULTI.


Scurra vagus, parasitus edax, abjectio plebis,
   Est Davus rerum dedecus, aegra lues;
Fomentum sceleris, mundi sentina, ruina
   Justitiae, legum laesio, fraude potens;
Semen nequitiae, veri jejunus, abundans
   Nugis, deformis corpore, mente nocens;
Forma Tersites, ad fraudes Argus, ad aequum
   [Col. 0983B] Tiresias, Verres crimine, fraude Symon.
Militat ad vitium, virtutis nescius, hostis
   Naturae, justum dampnat, honestum premit.
Noxius ingenium nocuos dispensat in usus,
   Se totum sceleris vendicat esse domum.
Spirat ad illicitum, confusio pacis, amoris
   Scisma, malis, pejor, pessimus esse studet
Effluit huc illuc, rimarum plenus, abundans
   Nugis, justa premit facta, tacenda refert.
Vas sceleris, puteus vitiorum, plenus aceto,
   Nequitiae nescit nescius esse suae.
Mens imbuta malis, nescit nescire reatum,
   Peccandique potest esse magistra manus.
Est grave consuetis vitiis desuescere, vergit
   Noxius ad solitae noxietatis iter
[Col. 0983C] Pullulat in speciem naturae, concolor usus
   Et quasi naturae filius esse potest.
Non nequit esse nocens Davus, natusque nocere
   Dum nequit esse nocens degener esse putat.
Est scelus innatum Davo, fraus omnis in unum
   Confluit, in proprium vendicat omne scelus.
Qui fidei, qui juris inops, qui fraude laborat,
   Qui volat in vetitum, qui pietatis eget.
Cujus honor, quod honore caret, cujus tenor esse
   Absque tenore fides, non habuisse fidem.
Cui scelus est vitare scelus, cui crimen egere
   Crimine, cui fraudis est puduisse pudor
Quem leporem timor esse probat, quem praeda leonem,
   [Col. 0983D] Cauda caprum, vulpem furta, rapina lupum.
Quo duce mendicat ratio, quo praeside virtus
   Migrat in exsilium, pullulat aegra fides.
Sola vocati casus inflexio, Davo
   Parcet, ibi non vox articulata tacet.
Aeris est Davus faex unica, digna cathenis,
   Digna Jovis trifido, fulmine digna mori.
Blandimenta minis, odio compescat amorem,
   Peste bonum, raptu munera, fraude fidem.
Ecce mali cumulus mens est scelerata, profanum
   Est corpus, fallax lingua, nephanda manus.
Se negat hypocritam, nucleo nux consona, sordent.
   Pari tabe, simili peste locale locus
Ne pro se ponatur idem, consordeat, intus
   [Col. 0984A] Et foris in Davo, metonomia perit.
Conspectum dolet ad risum, risusque dolorem
   Pensat, et eventu prosperiore gemit.
Faecis massa, pudor naturae, sarcina terrae,
   Mensarum baratrum, stercoris aegra domus.
Invidiae stimulis coquitur mens foeda, colorem
   Captivat mentis, migrat in ora lues.
Cursitat ad mensas, post prandia torpet, amicus
   Ventris, consumit pinguia, spernit olus.
Non malus est, sed triste malum, consumere natus
   Fruges, ad numerum non numerale facit.
Ejus in adventum calices siccantur, egeno
   Mendicat dapibus mensa, lagena mero;
Cui deus est venter, cui templa coquina, sacerdos
   [Col. 0984B] Est coquus, et fumus thura Sabaea sapit,
Lance sedet, mensasque dapes incarcerat, unde
   Pullulat et nimium ventris amica Venus.
In pateris patinisque studet, ructante tumultu
   Et stridente tuba ventris, utrinque tonat.
Inflictis dapibus moles praeturgida, ventos
   Concipit, et Davus Aeolus esse studet.
Davus hians aeger ventorum turbine fracto
   Carcere, dispensat quos cohibere nequit.
Pergit ad incestum, Venus excitat aegra bilibres
   Fratres, membra tepent caetera, cauda riget.
Metri dactilici prior intrat syllaba, crebro
   Impulsu quatiunt menia foeda breves.
Nequitia rabiem servilem praedicat, actu
   [Col. 0984C] Enucleat servae conditionis opus
Urget blanda, furit ad libera terga rebellis,
   Ne vetito rectus limite carpat iter.
Imbuit innocuos vitiis, exuberat aegri
   Pectoris, in multos particulata lues.
Saccus nequitiae, lucis caligo, macelli
   Tempestas, pestis saeva, vorago patens
Noxius, aeger, iners, conmutat, destruit, urget,
   Gaudia, jura, bonos, scismate, fraude, dolo.
Nudus, inops, vacuus, pretio, virtutis, honesto,
   Lite, furore, fide, gaudet, abundat, eget
Eligit, optat, amat, depravat, spernit, abhorret,
   Jurgia, probra, scelus, foedera, templa, deos,
Quo nascente, suum virtus dum comperit hostem,
   [Col. 0984D] Bella mihi video, bella parantur, ait.



TEMPORUM DESCRIPTIO.


Ver roseum tenero lascivat flore, laborat
   Picturare Ream floridiore coma
Solis amica calet aestas aestuque redundans
   Nititur interpres nominis esse sui.
Vinitor autumpnus, Bachi pincerna, propinat
   Uvae delicias, horrea messa replet.
Horret hiems triplici panno pellita, noverca
   Florum, lascivi pectoris aegra comes.
Sunt partes anni bis binae, ver tepet, aesta
   Aestuat, autumpnus uva dat, alget hiems.
Ver florum genitor, aestas nutricula, fructu
   Ditior autumpnus, prodiga vestis hiems.
Ver turbat renes, in vere furit Diogenes;
   [Col. 0985A] Ver Veneri juvenes implicit et senes.
Lucifer astra fugat, solis praecursor, ad ortum
   Respirat, melior exule nocte dies.
Legat in exilium tenebras Aurora, cubile
   Titani viduans, purpurat ora Jovis.
Hirsuto comitata gelu, lux serpit et ortus,
   Tempora canicies anticipare studet,
Uberius radios Phoebus dispensat, anhelant
   Quadrupedes curru dimidiante diem
Migrat ad antipodes Phoebus, declivior axis
   Vergit ad occasum languidiore rota.



DESCRIPTIO LOCI.


Naturae studium locus est quo veris abundant
   [Col. 0985B] Deliciae, veris gratia, veris opes.
Tellus luxuriat crinito gramine, gramen
   Vernat flore, tepet aurula, spirat odor.
Blanditur natura loco, donando favoris
   Prodiga, donatis rebus egere potest.
Donandi transgressa modum sibi nulla reservans,
   Purpurat ornatu floridiore locum.
Perpetuat Zephirus flores, hirsutaque bruma
   Non infestat humum pauperiore coma.
Pullulat in flores humus, humida gleba maritat
   Se glebae, redolet flosculus, herba sapit.
Non rabies canis aut cancri, vernantis honorem
   Floris commutat pauperiore toga.
Natali tumulo dulcis rosa dives amictu
   Vernat, odoratus deliciosa comes.
[Col. 0985C] Foeniculus crispato viret, quae dives odore
   Castigare solet spirituale malum.
Mollia nigrescunt vaccinia, naris amica;
   Lilia procedunt candidiora coma.
Vertitur ad solem cyane, grave vulnus amoris,
   Phoebaei nutus praedicat herba sequax.
Salvia procedit, piperi quem leve maritat
   Qui facit immensas luxuriare dapes.
Artemisia viget, quae vultu glauca, saporem
   Bachi deliciis luxuriare solet.
Quem castum redolet, pallet narcissus amoris
   Indicium facie pallidiore gerens.
Qui procul Bachi festivat, surgit hysopus
   Intitulare potens dolia plena deo.
[Col. 0985D] Quod gustu commendat ovis vel dama popello
   In triviis, raris crinibus, herba viret.
Petrosilla apis certantia vultu (sic)
   Et simili similis denegat esse sapor.
Statura brevi trifolium sedet esca popelli,
   Et jejunanti coenula festa viro.
Quae renes cessare jubet lactura noverca
   Exsurgit Veneris, religionis amans.
Ad Venerem faciens genitrix eruca rigescit,
   Suscitet ut semen candida cepa potens.
Vicinatur humi residens plantago, tumorem
   Castigans carnis et residere jubens.
Prodit humo dormire studens papaver, aneti
   Vernant deliciae, naris amicus odor.
Purgatrix stomachi, faciensque tonitrua, purgit,
   [Col. 0986A] Surgit ab officii nomine nomen habens.
Lilia sectantur vestis candore, ligatur
   Ad vulnus, faciens lanceolata jacet.
Pallescit rubor in violis, mediusque videtur
   Nescio quis neuter inter utrumque color.
Oris deliciae prodit gingember acutus,
   Vernantes certat perpetuare comas.
Florescunt tima, victus apum quae duplice fructu
   Ditant luminibus templa, sapore gulam.
Disputat, et melius redolet, conflictus odoris,
   Et quae non possunt singula, multa juvant.
Gustas apis florem carpendo, labore magistro
   Monstrans humanae commoditatis iter.
Non praedatori boreae de flore tributum
   Solvit, gratuitas inviolata loci.
[Col. 0986B] Ne pereat nutricis inops infantia floris,
   Commodat altrices fons redivivus aquas
Vestit humum decus arboreum, frigusque propinans
   Solis ad exsilium nititur umbra tepens.
Quercus alumna suis coelum vertice maritat,
   Votivoque suum respicit ore Jovem.
Laurus vatis honos, hibernas despicit iras,
   Et spolii gaudet integritate frui.
Ulmus lata viret, triviis umbratilis, umbra,
   Titire, consurgit fagus amica tibi.
Albescit palmae coma, ramus ejus osanna
   Audit, Christicola vociferante viro.
Astra petens, patulos in ramos pullulat ilex,
   [Col. 0986C] Quae solet esse domus mellificantis apis.
Initiale mali semen vitaeque noverca,
   Ficus adest primo noxia prima patri.
Vicinatur humi buxus quae sistra propinat
   Exubiis, tegimen ministeriale cruci.
Artificis mediante manu dans vasa Liei;
   Pluribus in nodis praesolidatur acer.
Qui Bachi pateras prohibet requiescere, prodit
   Vespertina gerens prandia, curva pirus.
Pomus progreditur dans succimentia rauco,
   Hersula carboni conficienda mero.
Cerasa plena rubent, sed jacturam brevitatis
   Illorum redimit deliciosus honor.
Arborei generis surgit regina cypressus,
   Quae regem regum tangere digna fuit.
[Col. 0986D] Testis amicitiae Paridis, nymphaeque repulsae,
   Pullulat in molles populus alba comas.
Frondescit platanus, cornus nodosa, noverca
   Taxus apum, redolens cyamus, uda salix.
Egregio pollet effectu myrra, liquore
   Vivifico, carnem luxuriare potens.
Altior ad nubes tollit caput ardua pinus,
   Undis judicibus expositura rates.
Virga propinatrix thuris consurgit, honorem
   Votivae mentis exhibitura Deo.
Prodit amigdaleus fructus quem febris avita
   Torquet languenti sana dieta viro.
Pullulat ex cujus spolio tractura colorem
   Artificem praestans vestibus, alnus adest
Flore rubet sapido, rubens mitescit odore
   [Col. 0987A] Armorum feritas, asperitasque togae.
Ardua morus adest, cui momentanea proles
   Sanguine Pirameo premitus alba rubet.
Aesculus egreditur aevo majore reservans
   Fructum mellitum concavitate cadi.
Vitis adest, nostro major Jove tempore, plebis
   Deliciae, plebis gloria, plebis amor.
Plurima restat adhuc arbor, sed Musa labellum
   Comprimit, et brevitas auris amica placet.
Non infestat aquas solis tepor, immo teporem
   Ramorum series orbiculata sonet;
Humor amicitiae solis sua jura maritans
   Destinat in florum fructificare comas.
Altera gratuitas superest, cumulantque decorem
   Egregie studio garrulitatis aves.
[Col. 0987B] Vociferans »occide,« dolens philomena querelas
   Et sua jocundo dampna dolore canit.
Vox merulae resonat, quae facta domestica nostrae
   Vocis adulterio nobilis esse solet.
Psitacus exclamat praesentatura triumphis
   Caesareis, lingua degenerante, »vale.«
In scelus, in litem certans armatur alauda,
   Laeta prophetanti concinat ore diem
Argi luminibus stellatus pavo superbus
   Et picturatae vestis honore nitet.
Nidificat ramis Veneri dicata columba,
   Incestum redimens simpliciore coma.
Turtur amica gemit, primo jurata marito
   Continuativi pignus amoris amans.
[Col. 0987C] Hic canit, hic habitat maculis distincta coturnix,
   Et regido perdrix excrucianda veru.
Qui proprias canit exsequias, mortisque propinquus
   Despicit articulum, fonte resultat olor.
Materiam logici conflictus pica propinans,
   Nescio quo medio membra colore tegit.
Birex nanus adest, qui staturae brevitatem
   Nominis intitulat nobilitate sui.
Non piccus fabricator abest, ovi fabrica rostrum
   Dum sibi de sociis hospita tecta fodit.
[Col. 0988A] Garrula pigrescit et avara monedula sueta
   Exilio nostros concelebrare lares.
Vel patitur vel agit passer, cui nomina ponit
   Et lumbis fluitans irrequieta Venus.
Non cornix, non corvus adest, non noctua sacrum
   Blasphemat gemitus asperitate locum.
Non aquilae primatus abest, nisi carmina plebis
   Rumpat regalis conditionis honor.
Ergo relativos volucrum queremonia cantus
   Dum movet, organicum carmen adesse putes.
Flos sapit, herba viret, parit arbor, fructus abundat,
   Garrit avis, rivus murmurat, aura tepet.
Voce placent volucres, umbra calor, aura tepore,
   Fons potu, rivus murmure, flore solum
[Col. 0988B] Gratum murmur aquae, volucrum vox consona florum
   Suavis odor, amnis frigidus, unda tepens.
Sensus quinque loci praedicti gratia pascit,
   Si collative quaeque notata putes.
Unda juvat tactum, gustum sapor, et sonus aurem;
   Est volucris visus gratia, naris odor.
Non elementa vacant, quia tellus concipit, aer
   Blanditur, fervor suscitat, humor alit.
Ciceides Musae, paulo majora canamus,
   Vobis freta, freto vela secunda damus.
Non omnes arbusta juvant humilesque miricae,
   Immo juvat lauri participare vicem.



LOCI BREVIS DESCRIPTIO.


[Col. 0988C] Hic genius studet in melius, ver gramine pictum
Eximio terrae gremio praesentat amictum.
Pullulat herbula, nunciat aurula veris honorem;
Flosculus emicat, et rosa praedicat orta teporem.
Frons vitreus, fons nectareus, nova germina florum
Vivificat, fovet, amplificat, spirans odorem.
Non spoliat nec depreciat rigor hostis iniquus
Temperiem, retinet speciem flos veris amicus.




Volume back matter





[Col. 0989]
INDEX IN PETRI CANTORIS VERBUM ABBREVIATUM. Revocatur Lector ad numerales notas crassioribus typis textui insertas.
[1Kb]

A

    Abbates, Abbatissae, Abbatialis.
    Abbates subesse debent episcopis in cujus sunt dioecesi, 113. Abbatis benedictio, seu inauguratio simplex est et potest iterari, 114. Abbas Cisterciensis Stephanus eleemosynam sibi a sacerdote Simoniaco oblatam rejicit, 119. Abbatissae non excusantur a Simonia, dum paciscuntur cum parentibus puellae intraturae monasterium, 424. Abbatum a suis dioecesanis exemptio improbatur, 114. Abbatialis mitrae cornua duo quid significent, 113, 429. Abbatialis mitrae lingulae duae quid significent, 114.
    Abigail qua prudentia iram David mitigavit, 59.
    Abraham in casa exigua angelos Dei excepit hospites, 225. Abraham et Lot exemplo suo hospitalitatem commendarunt, 293. Abraham quinque regum victor, eorum munera respuit, 54.
    Absolutio quae datur pacto pretio Simoniaca est, 67.
    Abstinentia nutrix est continentiae, 300.
    Abundantia panis peccati Sodomorum fuit origo, 488.
    Acceleranda est poenitentia ob septem causas, 323.
    Acceptio munerum multiplex, 58. Acceptio munerum reprobatur, 60, 398. Acceptionis personarum definitio. 172. Acceptio munerum quemlibet obligat ad omnem servitutem, 585.
    Accipitribus assimilantur praelatorum officiales, et exactores, 69.
    Accusare neminem leges obligant, 209.
    Accusatio pastorum quando non est recipienda, 484.
    Acedia et ignavia impediunt orationem, 289.
    Achan de anathemate Jericho non impune furatus est, 131, 133.
    Acquiri et retineri juste quaenam munera possunt, 118.
    Actio contemplativa duplex, 205.
    Activa vita duplex, 482.
    Adam. Sicut Adam primum hominem sic et secundum aggressa est superbia, 28. Per Adae superbiam vita mundi perierat, quam Christus humilitate recuperavit, 34.
    Adolescentibus curam committere animarum quam damnosum, 159.In adolescente quae sint superbiae indicia, 26. Adolescentis Romani lepidum commentum, 90.
    Adulari nescit contemptus munerum, 58. Adulatio oleum est simul et maledictio, 114. Adulatio pauperes fugit, divites sequitur, 115. Adulatione et detractione homo sicut aurum in fornace probatur 115. Adulationis oleum mentes emollit, 115.
    Adulator omnis mente caecus est, 116. Adulatorum verba corrumpunt, 32. Adulatores aulici Xerxem in Lacedaemonios bellum parare mendaciter instigant, 44. Adulatoribus comparatur Joab Amasan osculo simulato necans, 117. Adulator omnis est proditor, 117.
    Adulterium quid sit, et quam grave crimen, 301.
    Advena, et peregrinus edere de agno Paschali olim prohibebatur, 86.
    Adversis difficile resistitur, nisi fortitudini prudentia copuletur, 275.
    Advocatis periculosius nihil est munerum acceptione, 38. Advocati maxime pecuniarum sunt cupidi, 133. Advocati linguam venalem habent, 133, 365. Advocati antiquitus viles reputabantur, 134. Advocatorum malitia suggillatur, 134. Advocati saepius horrenda morte decedunt, 135. Advocatus dives si pro advocatione quidquam accipiat, peccat mortaliter, 136. Advocati non divinae, sed soli humanae innituntur justitiae, 136. Advocati coterelli, 445. Advocatos [Col. 0990] cogit restituere Ambianensis episcopus; quare 446.
    Aedificiorum superfluitas vitiosa est et reprobanda, 225, 494. Aedificiorum sumptuosorum expensae pauperum derogant eleemosynis, 226 Aedificium virtutum ex quibus consummetur, 241.
    Aegrotus medicum non quaerit eloquentem, sed prudentem, 20.
    Aegrotis valetudo corporis prius curae est quam animae, 325.
    Aequitati manifestae ac rationibus vivis nullius auctoritas potest refragari, 138.
    Aetas spectanda est in sacerdotis ordinatione, 85. Aetas ad sacerdotalem reverentiam maxime necessaria est, 158.
    Aeternitati vita praesens comparata, velut punctum est temporis, 320.
    Affectus carnalis nimius erga parentes rea probatur, 181.
    Agellius, seu Aulus Gellius leges urbium telis comparabat aranearum. 138, 447.
    Agnus Paschalis cum lactucis agrestibus comedi jubebatur, 84. Agnus Dei cur cantetur in missa post eucharistiae confectionem, 263.
    Alani de sacerdotibus eleganter dicta, 451.
    Alas duas habere debet oratio, 256.
    Alearum ludus quot pariat mala, 401.
    Alexander Magnus modum munera largiendi ignoravit, 124. Alexandri Magni exercitus patientissimus laborum, 272. Alexander papa in concilio Lateranensi feneratores excommunicavit, 132. Alexandri tertii papae praeclara sententia evulgatur, 171, 183, 353.
    Aliena rapit qui superflua retinet, 46.
    Allophyli dicuntur Philisthaei, 36.
    Altare ministrare, ac praedicare, interdum de cupiditate laudis oriuntur, 39. Altari quoties adstat sacerdos Pascha immolat, 72. Altaris sacramentum impre iabile esse debet, 76. Altaria multa in eodem templo improbantur, 82. Altare (ad) sacerdos cum lacrymis accedat, 84. Per altare idoli Belis signatur omnis Simonia, 66, 99, 333. Altare Rubenitarum exemptionem inferiorum a superioribus suis signabat, 113. Altaris secretarius dicitur diaconus, 157.
    Altercatio non decet sanctos, 11.
    Aman in proprio patibulo suspensus est, 234.
    Amasa non in inguine percussus est, 431.
    Amasan et Abner Joab invidia correptus interfecit, 29.
    Ambianensis episcopus cogit advocatos ad restitutionem, et quare, 446.
    Ambisinistri sunt munerum acceptores, 60.
    Ambitio fori excaecat litigantes, 136. Ambitiosi suggillantur, 139. Ambitio Romanam destruxit rempublicam, 140. Ambitio clericorum ex Judaeorum ambitione sumpsit exordium, 144. Ambitio gulam comitatur, 299.
    Amicitiae, divitias et honores ne praeponas, 62
    Amor carnis indignos ad dignitates promovere solet, 143. Amor Christi carnalem nescit affectum, 184. Ab amore et odio privato alienum esse decet aequum judicem, 62.
    Amram Moysen filium suum occultat mensibus tribus, 72.
    Anachoretarum solitudo excellentior est quam coenobitarum, 185. Anachoretae quidam ab abbate B. Felice praedicationem non impetrant, et quare, 14. Anachoreta quidam mira industria fugat superbiam, 25. Anachoreta [Col. 0991] quidam plenum laqueis mundum videt, 35. Anachoretarum cellulae non superfluae, 494.
    Ananiam, Saphiram, ac Simonem Magum ob Simoniam B. Petrus graviter corripit, 333.
    Anathema Novi Testamenti cum anathemate Veteris Testamenti comparatur, 67. Anathemata debent esse monachis omnia mundana, 333.
    Angaria. In angaria crux portatur tripliciter, 271.
    Angelos de coelis in aerem hunc caliginosum praecipitavit superbia, 21. Angelos in coelis primum cecidit superbia, 27. Angelorum ordinibus pro qualitate meritorum homines justi inserentur, 28. Angeli sacram altaris hostiam cum tremore circumstant, 85. Angelorum ordines a Deo dispositi, 115. Angelica perfectio est, in nullo, aliter quam se res habet, sapere, 193. Angelorum conversationi virgines associantur, 215.
    Animae fidelium de unctorum in purgatorio juvantur per missae sacrificium, 81. Animo simplici munera impertienda sunt, 124. Animus virilis maxime necessarius est praelato, 146. Pro animabus subditorum suorum spondere praelatus debet, 153. Animam pro Christo ponere prodigalitas sancta est.
    Animalia glebae quinam homines dicantur, 16.
    Anna soror Moysis ob detractionem lepra percussa est, 109.
    Annexio plurium missarum inter se exploditur, 81.
    Anniversaria tenuia merito in unum rediguntur ab episcopis, 408.
    Anselmus Cantuariensis episcopus nepotis sui promotionem impedit, et cur, 125, 438.
    Antigonus rex, 437.
    Antonius B. anachoreta fratribus vivendi formam petentibus Evangelium proposuit, 206. B. Antonius S. Paulum primum eremitam visitat, 226.
    Aorasia, caecitas, 14, 293.
    Apes a grege suo burdones ejiciunt, quare, 130
    Aporiari quid sit, 610.
    Apostatare a Deo facit superbia, 22.
    Apostolus. Super apostolos Spiritus sanctus cur in linguis igneis apparuit, 15, 152.
    Apostolorum et episcoporum sandalia quid significent, 71. Apostoli duos tantum ad apostolatus officium elegerunt, 71. Apostoli quare lumbos praecincti praedicare jubentur, 146. Apostolis caeteris B Petrus ob provectiorem aetatem praefectus est, 158. Apostoli paucas reliquerunt traditiones ut melius servarentur, 206.
    Aquae judicium peregrinum prohibetur, 197. Aquae et ferri judicia peregrina nihil in se certi habere probatur exemplis, 201.
    Aranea vermis est putidus et venenosus, 233. Aranearum telis leges urbium assimilabat Agellius. 138.
    Ardens praedicator accendit auditores, 14, 454.
    Argus centoculus episcopos praesignat, 92.
    Ariana haeresis in quo confundatur, 213.
    Aristippus aulicus regius a Diogene Cynico contemnitur, 54.
    Aristoteles ad nullam quaestionem sibi propositam nisi datis induciis respondebat, 12.
    Arpenna seu arpina ferre quid, 417.
    Arreptitius quis dicatur, 516.
    Arrha quid sit, 337.
    Arsenii Palatini eremitae praeclara fiducia, 219. Continuas ex oculis lacrymas fundebat, 246.
    Artifices in Ecclesia quinam sint necessari, et qui non, 223.
    Arundini vento agitatae comparantur inconstantes, 196.
    Asino, sicut et corpori nostro, ut dometur, tria debentur, 296, 368.
    Assiduitas vilescit, et reverentiam tollit, 405.
    Asteriscus quid sit, 339.
    Athanasii papae pro fide exsulantis quidam eremita causam defendit, 163, 285.
    Athenienses ingratitudinis vitium graviter puniebant, 304.
    Athleta quis dicatur, 369.
    Avaritia, Avarus. Avaritia quid sit, 48, 49, 383. Avaritia est idolorum servitus, 51. Avaritia inferno, ac vulvae meretricis comparatur, 52, 247. Avaritia difficilius curatur quam libidinis vitium, 52, 247. Avaritia ecclesiasticorum suggillatur, 69, 73. Nihil avaritia gravius cuiquam imprecari quis potest, 51. Avaritia indignos ad dignitates frequenter promovet. Avari sanguisugae dicuntur, 70, 379. Avari jejunium Deo exsecrabile, 296. Avaro nihil et scelestius, 50. Avaro poenitenti quae poenitentia injungenda sit, 53. Avarus indiget etiam his quae possidet, 50, 247. Avarus omnis immundus est, 51.
    Auctoritatem papalem sibi per triennium optavit [Col. 0992] B. Bernardus tres ob causas, 111. Auctoritas nulla aequitati manifestae, ac vivae rationi potest refragari, 138.
    Auditorum utilitati nihil adeo obest, quam docentium nimia subtilitas, 6. Auditorum capacitati praedicatio accommodari debet, 169. Auditor si deesset, detractor non esset, 32.
    Auguribus munera non sunt conferenda, 437.
    Augustinus (S.) infestissimus detractorum persecutor, 31. S. Augustinus fugiebat omnem civitatem episcopo orbatam, 140.
    Augustus Caesar in omnibus agendis morosus fuit, 196.
    Aurifrigium quid sit, 448. In auro et argento beatam vitam reponere turpissimum est, 45.
    Aurum bulliens pluet super feneratores in inferno, 133.

B
    Balaam munerum acceptator, 56.
    Balthazar rex vasis sacris abutens regno ejectus est. 144.
    Baptismi effectum impedit macula peccati mortalis, 200.
    Basilius (S.) lingua ignea praedicare conspiciebatur, 15, 152.
    Beatitudines octo de fonte charitatis procedunt, 245.
    Belis idoli sacerdotibus comparantur monachi proprie tarii, 333.
    Belisarius comes stabuli, 414.
    Bellorum strepitus et saecularia negotia vitare jubentur praelati, 155.
    Bellua multorum est qui pluries beneficiatus est, 92.
    Benedicamus Domino cur a pueris in ecclesiis decantatur, 38.
    Benedictio qua abbas inauguratur simplex est, et potest iterari, 114.
    Benedictus (S.) solitudinem exemplo suo commendavit, 183. Precibus suis monachum a tentatione liberavit, 289, 538. Proprietatem in monachis suis maxime detestatus est, 335.
    Benefactorum intentioni non satisfacit plurium missarum connexio. 81
    Beneficia plura retinentes fictis poetarum monstris comparantur, 87. Beneficia ecclesiastica quo ritu conferri solent, 90. Beneficia ecclesiastica ad cultum Dei propagandum ordinantur, 94. Beneficia plura retinentes detestabiliores sunt Lamech bigamiam inducente, 95. Beneficia ecclesiastica conferendi varius modus explicatur, 103, 104, 105. Beneficium ecclesiasticum qui indigno confert, pauperum res furatur, 156. Beneficium ecclesiasticum tutius est relinquere quam cum scrupulo retinere, 184.
    Bernardus (S.) coram monialibus praedicationem inchoans obmutescit, et quare, 14. S. Bernardus cum Teutonicis coram populis absque fructu praedicasset, ejus sermo postea per interpretem reculcatus fructificavit, 14. S. Bernardus papalem per triennium optavit auctoritatem, tres ob causas, 111.
    Bifaciatae missae exploduntur, 80.
    Blasphemia horrenda clerici cujusdam aleatoris, 65.
    Boamundus judex justus personarum fugit acceptionem, 174.
    Bonarum mentium est ibi culpam agnoscere ubi culpa non est, 191. Cum bonis conversatio laudatur, 180.
    Brevitas vitae praesentis in memoria nostra semper debet versari, 32.
    Britto Manichaeus, 488.
    Brutis animalibus variis omnia singulariter vitia comparantur.
    Bullienti auro potabuntur feneratores in inferni gehenna, 133.
    Burdones a grege apum repulsi histriones designant. 130.
    Bursas pauperum qua arte episcoporum officiales emungant, 66.
    Busiris rex, 498.

C
    Cadus quid sit, 453.
    Caecus mente est omnis adulator, 116.
    Caeremonias Ecclesiae non observat, qui missam bifaciatam celebrat, 80. Caeremoniarum multitudine populus Israel meritis suis exigentibus oneratus est, 2. Caesar Augustus in omnibus agendis suis morosus exstitit, 195.
    Caio Caesari comparatur pluries beneficiatus, 92.
    Cain invidia motus fratrem occidit, 29. Cain signum erat cornu in nare, 361.
    [Col. 0993] Calumnia in peregrinis judiciis manet impunita, 103.
    Cameracensis cujusdam episcopi ludus spiritualis, 401. Cameracensis quidam canonicus scripsit contra nuditatem pectoris in feminis, 483.
    Cancellarium suum S. Thomas Cantuariensis sub juramento astringit ad munera rejicienda, 57, 106.
    Cancro similis est usura peccati, 131.
    Canipulus quid sit, 388.
    Canones in 2 et 3, affinitatis gradu matrimonium contrahi prohibentes, 68. Canones pro libitu condere, interpretari et abrogare summus pontifex potest, 138. Canoni derogatur canone contrario, 138. Canonum missae quis major et minor, 407.
    Cantici et psalmi distinctio, 484.
    Capellarum pluralitas peperit ministeria capellanorum illegitima, 82.
    Capilli Absalonis quo crebrius tondentur, eo uberius exsurgunt, 59.
    Capiti serpentis fides comparatur, 237. Caput maxime deturpat oculorum absentia, 92.
    Cardinalibus quatuor virtutibus ornari debet praelatus, 149.
    Carnalis affectus reprobandus est, 181. Carni et sensualitati hominum adversatur sacra Scriptura, 211. Carni nostrae sicut et asino tria debentur, ut dometur, 296, 368. Caro nostra sic dormiat, ut mens in Christo vigilet, 218. Caro cito ad praeteritas illecebras aspirat, 317.
    Carthusienses altaris hostiam consecrare non audent nisi diebus festis, 78. Carthusiensium solitudo a quibus traxit originem, 18. Carthusiani cujusdam religiosi charitas commendabilis, 244. Castrorum acies terribilis debet esse Ecclesia, 142.
    Casus frequens est malos puniri instrumento suae offensionis, 234.
    Catechumenorum missa quae sit, 407.
    Cathari haeretici Novatiani dicti sunt, 480.
    Cathedram concionatoriam ascendere seniorum tantum est, 160.
    Causa et principium malorum omnium est superbia, 21. Causa adeo injusta nulla est pro qua tuenda non inveniatur Advocatus, 134. Causae pessimae taciturnitatis sunt quinque, 164. Causae duae taciturnitatis in praedicatore debent considerari, 167. Causae garrulitatis vitiosae sunt quatuor, 167. Ob causas septem acceleranda est poenitentia, 323.
    Causidici linguam habent venalem, 133, 365.
    Cavenda summopere est singularitas in congregatione. 177.
    Celebrare officia sacra pro lucro temporali vetat Scriptura sacra, 70.
    Celeritas in loquendo non est amica philosophiae, 11.
    Cellae monachorum olim obedientiae appellari solebant, 335.
    Cellulae anachoretarum non superfluae, 494.
    Census ecclesiasticus clericorum peperit ambitionem, 140.
    Cervix erecta per superbiam post peccatum maxime Deo displicet, 22.
    Charitas princeps est omnium virtutum, 244. Charitas debet a teipso inchoari et in proximo perfici, 248. Charitas vult aliquando caeteris praeferri propter communem utilitatem, 140. Charitatem acrius laedit detractio quam caetera vitia, 33. Absque charitate virtutes caeterae deficiunt, 242. A charitate pendet lex et prophetae, 243. Charitatis filiae sunt omnes virtutes, 245. Charitatis filia specialis est misericordia, 247.
    Choritae quinam dicantur, 108, 420. Choritae Simoniacis sunt pejores, 108.
    Christus, Christianus. Christi passio superbis non prodest, 24. Christi humilitate vita mundo rediit quam Adae abstulerat superbia, 34. Christi vita tota in humilitate fundata est, 38. Christi paupertas maxime in cruce apparuit, 53. Christi exemplo carnalis parentum affectus abjiciendus est, 181. Christi humilitas docet debere nos esse contentos humilibus habitaculis, 227 Christi omnis actio nostra est instructio, 248. Christiani vita debet esse crux et martyrium, 72. A Christiano major exigitur sanctitas quam a Judaeo, 214. Christianum histrionicus habitus non decet, 225. Christianus non censetur qui necdum per patientiam probatus est, 270. Christus positus est in signum cui contradicitur, 8. Christus Judaeorum invidia crucifixus est, 28. Christus verbo et exemplo paupertatem praedicavit, 41. Christus in eucharistia fons est omnis gratiae, 75. Christus semel se offerens sufficiens fuit ad redemptionem totius generis humani, 77. Christus vigilanter et strenue praedicationi institit, 151. Christus ante annum duodecimum non docuit, 158. Christus nusquam risisse legitur, 171.
    [Col. 0994] Cibo quovis necessitate exigente religiosis uti concessum est, non autem veste superflua, 225. Ciborum damnosa est superfluitas, 220. In ciborum superfluitate, unica manu diabolus ferit, in vestium autem duabus manibus, 224.
    Ciniphes et cynomia adulationem et detractionem designant, 115.
    Cinis et cilicium arma sunt poenitentiae, 316.
    Circuitus justorum bonus multiplex est, 235.
    Cisterciensibus inhibitum est habere in suis claustris decreta Gratiani, 477. Cistercienses male reprehenduntur ab episcopo Carnotensi, 485.
    Clamosa esse non debet disputatio, 7, 344.
    Clarevallensis abbas Willelmus maluit negotio monasterii sui tractare, quam praedicare, 17.
    Claustralium opera orare et legere, 286.
    Claudicatio mortalis culpae triplex est, 282, 533. Classicus 1, 2 et 3, sunt pulsus ad horas canonicas, 401.
    Clavicula Salomonis damnata est, 478.
    Clementia species est misericordiae, 252. Clementia in judice maxime elucere debet, 252. Clementia judicis sit moderata, 506.
    Clerici cujusdam horrenda blasphemia, 66. Clerici euntes ad chorum tantum lucri causa reprehenduntur, 70, 402. Clerici dies septimanae computare debent, 405. Clerici corona et tonsura quid significent, 500. Clericis laicos esse meliores maxime destruit Ecclesia, 39, 151. A clericis Lia magis quam Rachel diligitur, 94. Clerici nisi probatae scientiae ad honores non sunt assumendi, 143. Clericorum avaritia suggillatur, 73. Clericorum ad honores indigna promotio suggillatur, 142. Clericorum pigritia prae caeteris omnibus debet redargui, 219. Clericus dives in conscientia, pauper sit in pecunia, 50. Clericus adulator jubetur degradari, 117. Clericus dives pauperum eleemosynas usurpans sacrilegus est, 126. Clericus quidam ob adulterii crimen viscera sua in latrinas effudit, 479.
    Coelum. Coelestis. In coelis primum nata est superbia, 27. Coelos aperit, et claudit oratio, 288, Coeli peccatores dicuntur superbi, 21. In coelum melius de tugurio prosilibitur quam de palatio, 227. De coelestibus pulverem et quisquilias colligere horrendum est, 10.
    Coenobitarum solitudo securior est quam anachoretarum, 185.
    Columbas vendere est pacto pretio mysteria altaris celebrare, 75, 98.
    Collatione sacramentorum non potest praelatus etiam supremus in aeternum privare, 112.
    Comes sola defunctorum est misericordia, 253. Comes quidam excommunicatus, cum absolveretur a summo pontifice, ab ordinario tamen etiam petit absolutionem, 430. Comes palatinus duplex, 489.
    Comites tres habet juramentum, 291.
    Commoda quaerere, ac incommoda vitare naturale est hominibus, 240.
    Communia idem quod communitas, 396. Commutatio beneficiorum et rerum spiritualium quaenam Simoniaca sit, 107.
    Compedes naturae et gratiae, 44, 373, 375.
    Concilium Lateranense usurarios excommunicat, 132
    Conditionis abjectae homines antiquitus in advocatos eligebantur, 134. Conditiones eleemosynae laudabilis, 256, 533.
    Confessarius vinum et oleum Samaritani debet habere poenitentibus, 171. Confessarius tria praecipue debet injungere poenitenti, 171, 313. Confessarius poenam arbitrariam poenitentibus potest injungere, 215. Confessarius poenitentes debet pungere et ungere, 312. Confessarii boni quae sint qualitates, 312.
    Confessio triplex, 310. Confessio oris maxima pars est satisfactionis, 311. Confessionis dilatilo fugiendo, 171. Confessionis quae sint conditiones, 313. Confessionem peccatorum saepe impedit verecundia, 325. Per confessionem omnium peccatorum delentur maculae, 328.
    Congregatio. In congregationem totam saepe unius redundat peccatum, 189.
    Consanguinitatis favore non est eroganda eleemosyna, 123.
    Conscientiae serenatae vocem sequitur vox praedicationis, 13. Conscientia occulta non est alieno subjecta judicio, 192.
    Consentire quid sit, 381. Consentit peccanti, qui non corripit cum possit, 189.
    Constabularius seu comestabularius quis, 414.
    Constructio pulchrarum domorum, invitatio est superborum hospitium, 227.
    Consuetudinem peccandi difficile est evellere, 323. Consuetudinis pravae quatuor vincula, 553.
    [Col. 0995] Consummatio omnis peccati superbia, 22.
    Contemnitur pauper in judicio, 61.
    Contemplativa vita duplex, 205, 482.
    Contemptu sui repellitur superbia, 25. Contemptus munerum causas mentiendi et adulandi non habet, 58.
    Contentiosa disputatio auditores subvertit, 11.
    Continentia et abstinentia sorores sunt uterinae, 71. Continentiae nutrix est abstinentia, 300.
    Contritio pro peccatis quanta esse debeat docet Christus in resuscitatione Lazari, 309.
    Controversiae finis est juramentum, 206, 290.
    Contumeliosa et scandalosa praedicatio quaenam censeatur, 16. Ex contumelia dupliciter oritur invidia, 27.
    Conversandum non est cum malis nisi causa correctionis, 180.
    Conversatio malorum maxime cavenda est, 178.
    Cor hominis profundum est et inscrutabile, 194. Cor nostrum sanctissimae Trinitatis triclinium est, 245. Cor mundum custodire difficilius est quam corpus, 262. Cordis munditiam fides inchoat, spes et charitas consummant, 262.
    Cornu bellicum quid sit, 415. Cornua duo habet superbia, 22. Cornua altaris duo quid significent, 80. Cornua mitrae praelati quid significent, 113, 429.
    Corpori humano tria debentur, 297. Corporis membra omnia sibi vindicat superbia, 25. Corpus Christi majori cum reverentia conficitur praesente diacono, 157. Corpus nostrum ex natura sua vestium mollitie non eget, 224.
    Correctio fraterna commendatur, 254.
    Corruptum est judicium judicis munera captantis, 61.
    Crates Thebanus ad philosophiam accedens opes omnes suas abjecit, 54.
    Criminaliter peccat praelatus peccator etiam occultus si praedicaverit, 16.
    Crocodilus. 445.
    Crucifigit denuo Christum qui indigne enim in amari sumit, 85. Ex crucifixis eligendi sunt Ecclesiae praelati, 98.
    Crudelem esse, est hominem diffiteri, 252. Crux quatuor modis portatur, 271. Crux in angaria portatur triplici de causa, 171.
    Culpam agnoscere ubi culpa non est, bonarum mentium est, 191. Culpam peccantis totam persequi non modica culpa est, 249, 252. Culpae somnus triplex est, 218.
    Cultus. Ob cultum Dei propagandum instituta sunt beneficia ecclesiastica, 94.
    Cupiditas plures peccatorum complectitur species, 48. Cupiditas radix omnium malorum, 48 Non cupiditatem solum sed omnem ejus occasionem vitare debemus, 54. Cupiditatem pariunt ac nutriunt divitiae, 48 Cupiditas sacerdotum peperit venalitatem missarum, 77. Cupiditas monstruosa est beneficia plura retinere, 91. Cupiditas insatiabilis est, 379.
    Cuppa quid sit, 481.
    Cura non minori regitur vita humana in hoc mundo quam navis in mari, 17.
    Curiositas vestium superflua suggillatur, 221. Curiositatem matris suae qua arte Romanus adolescens eluserit, 90.
    Currere ad unctum quid sit, 402.
    Currus Eliae quatuor habet rotas, et quas, 149, 274. Currus spiritualis seu quatuor virtutum fuse explicatur. 518.
    Cyriacus diaconus acceptionem munerum, et Simoniam detestatur, 57, 107.

D
    Daedalini qui sint, 492.
    Daemones quidam praesunt taciturnitati, quidam autem garrulitati, 164. Daemones si fidem habent, mortua est, 240. Inter daemones ille maxime laudatur qui monachum subverterit, 35.
    Damaratus philosophus solus ausus est Xerxi regi verum dicere, 44, 116.
    Daniel et Jeremias in pueritia prophetaverunt, 158,
    David in humilitate praesertim commendatur, 35. David munerum acceptionem refugit, 56. David erga benevolos suos maxime gratus semper exstitit, 304.
    Debita illicita et si juramento confirmata de patrimonio Christi non sunt solvenda, 183.
    Decanus quidam subditum suum quomodo cum confusione repulerit, 91.
    Defunctorum animabus in purgatorio prodest missae sacrificium, 81. Defunctorum sola comes est misericordia, 253.
    Dejectio superbiam sequitur, 36.
    Democritus continuo ridebat, 503.
    Demosthenes linguam habuit venalem, 57. Demosthenes fuit viva vox juris, 164.
    Desideria naturalia finem aliquem habent, 49.
    [Col. 0996] Desiderare non necessaria est vanitas, 504.
    Desperandum non est de ullo homine dum adhuc est in via, 242.
    Detractio etiam in verum dicente quomodo deprehendi potest, 32. Detractio acrius charitatem laedit quam caetera vitia, 33. Detractio occulta perniciosior est quam manifesta, 33. Detractio non audienda, 365. Detractione pejor est adulatio, 115. Detractione et adulatione homo sicut aurum in fornace probatur, 115. Detractionis mater est invidia, 29. Detractionis dens quis sit, 362.
    Detractores non erunt si desit auditor, 32. Detractores porcis et canibus comparantur, 166. Detractorum tria sunt genera, 32, 33. Detractorum poena triplex, 33.
    Detrahere praesenti levius crimen est quam absenti, 40.
    Deus. Dei verbum de frigido pectore erumpens auditores non inflammat, 15. Dei intuitu advocatum agere laudabile est, 135. Dei solius intuitu danda est eleemosyna, 258.
    De Deo pauci debent esse sermones nostri, 11. Deo nihil ita displicet sicut cervix erecta post peccatum, 22. Deo qui feneratur centuplum accipit, 130 Deo coacta servitia non placent, 257. Deo consecrata in usus profanos non sunt transferenda, 423. Deo singulariter loquimur, hominibus autem pluraliter, et quare, 117, 43.
    Deum solum, non autem amicum proferendo sententiam judex in mente habere debet, 62. Nec Deum nec homines respicit ambitio, 140. Inter Deum et homines mediator esse debet praelatus, 149. Apud Deum non est personarum acceptio, 172. Deum nemo tentare debet, 198. Deum abnegare insipientia est consummata, 240. Deus prohibet ne lingua praedicare praesumat cui obviat conscientia prava, 15. Deus pensat quo quis animo beneficium impertitur, 124. Deus in lege Moysi duodecim tantum personas exclusit a contractu matrimonii, 138. Deus insipientem sacerdotem raro sapientem facit, 144. Deus solus hypocritam deprehendere potest, 194. Deus in extremo judicio omissa exprobrabit, non autem commissa, 217. Deus proprie dicitur charitas, 244.
    Diabolus primum hominem tentavit tribus modis, 48. Diabolus mutuo ad usuram homini suggerit peccatum, 130.
    Diaconi ac sacerdotes debent esse scientia et moribus perfecti, 157. Diaconi officium non est praedicare ex auctoritate, 157. Diaconi septem a B. Petro apostolo sunt ordinati, 437. Diaconis debetur prima manuum impositio, 157. Diacono praesente majori cum reverentia conficitur corpus Christi, ibid. Diaconorum qualis esse status debet, 156. Diaconus paratus esse debet sacerdotem ad martyrium, et ad evangelizandum sequi, 157. Diaconus in majoribus ecclesiis deesse non debet, ibid.
    Difficile est sine impedimento orare, 289.
    Dignitas. Qui dignitate praeest, praesit et morum honestate, 98. Dignitates saeculi vel habitae, vel concupitae generant superbiam, 24. Ad dignitates ecclesiasticas perveniendi via quadruplex, 97. Dignitates ecclesiasticae non cognationi et carni, sed moribus conferendae sunt, ibid. Ad dignitates ecclesiasticas qui illegitime promoventur, similes sunt sacerdotibus Jeroboam regis, 98.Dignitates in primitiva Ecclesia sola virtus obtinebat, 141. Dignitates plures ecclesiasticas occupare damnosum est, 88. Dignitatum ecclesiasticarum pluralitatem arguit triplex unicitas, 93. Dilatio confessionis magnam ruinam parit, 171.
    Dilectione fervens B. Magdalena pedes Christi post resurrectionem tangere non permittitur, et quare, 14. Post dilectionis trinam confessionem B. Petrus toti Ecclesiae praefectus est, 143.
    Diogenes divitias contemnens Aristippum regium Dionysii Siculi irridet, 34, 381. Diogenes amentiam hominum assidue deflebat, 246.
    Disputationes nimium effusae plus strepitus habent, et minus utilitatis, 7. Disputandi modus exigit ut sine lite et contentione fiat, 11. In disputationibus theologiae non est clamandum de frivolis, 7, 344. In disputationibus praeproperum esse respondentem turpe et periculosum est, 12.
    Distinctio inter traditiones licitas et illicitas, 207.
    Dives, Divitiae. Dives qui necessariis contentus non est, lupus est, 45. Dives quo plura habuerit, eo plura desiderabit, 49. Divites superflua sua pauperibus obligantur erogare, 46. Divites multis indigent, 46. Inter divites computantur qui divitias concupiscunt 155. Divites facile in lites veniunt, 446.
    Divitias superbia et cupiditas comitantur, 24 Divitiarum modus quis sit, 45. Divitias sequitur adulatio, 115. Divitiae cum possidentur, non possunt non amari, 41. Divitiae effeminatos et molles nutriunt, non autem fortes viros, 42. Divitiae pariunt et nutriunt cupiditatem, 48. Divitibus nemo verum dicit, 43, 116. Divitibus dare, perdere est, 122. Divitibus ideo omnia licent, quia omnia possunt, 160.
    [Col. 0997] Divina officia triplicem ob causam celebrantur, 71 Divina officia melius est mittere, quam in ligne celebrare, 74.
    Doctor. In doctore doctrinam et praedicationem bona vita praecedere debet, 13. Doctorem esse praelatum decet, 146.
    Doctrina viri in patientia consistit, 154.
    Dolo adulationis Adam subversus est, 115. Dolus suus nemini debet patrocinari, 127.
    Domo (ex) sua hominem tria expellunt, 151, 300. Domorum superbarum aedificatores gygantibus turris Babel comparantur, 226.
    Dona Spiritus sancti variis varia conferuntur, 91.
    Dormire. Sic dormiat caro nostra, ut mens in Christo vigilet, 218.
    Dubius testis non manet impunitus, 195.

E
    Ebrietas libidinem accendit, 298. Ebrietas infinita parit monstra, 300.
    Ecclesia, Ecclesiasticus. Ecclesia quando incoeperit possidere divitias, 140. In Ecclesia primitiva sola virtus dignitates obtinebat, 141. Ecclesia castrorum acies dicitur, 142. Ab Ecclesia sua in majoribus solemnitatibus praelati abesse non debent, 132. Ecclesia hoc tempore magis innititur bonis operibus, quam miraculis, 199. In Ecclesia diversarum personarum sunt diversa officia, 202. In Ecclesia qui artifices sint necessarii, et qui non, 223. Ecclesia una constat ex pluribus personis multarum facierum, 282. Ecclesiam nihil ita destruit, quam clericis laicos videre meliores, 39, 151. Ecclesiam fraudare sacrilegium est, 508. Ecclesiarum quarumdam erga beneficiandos mos laudabilis, 424, 429. Ecclesiasticorum reprehenditur avaritia, 69. Ecclesiasticorum officiorum venalitas suggillatur, 346. Ecclesiasticum beneficium quando licet conferre consanguineo, 422. Ecclesiasticum beneficium conferendum non est indigno, 421. Ecclesiastica monstra quando orta, 47. Ecclesiastica ornamenta et vasa sacra quando vendi possint, 423, 100.
    Ecclesiae stipendiis non debent sustentari, qui bonis parentum possunt ali, 417. Ecclesiae pax in ratione dati et accepti consistit, 69. Ab Ecclesiae primitivae instituto quantum recedunt sanguinitae, 111. Ecclesiae civitas, murus, et columna esse praelatus debet, 147. Ecclesiis pluribus satisfacere unicus minister non potest, 40. In Ecclesiis majoribus diaconus deesse non debet, 157.
    Effectum baptismi impedit peccatum mortale, 200. Effectum orationis quid impedit, 290. Effectus invidiae fraternum odium est, 27. Effectus pacis quis sit, 266. effectus orationis quis sit, 288.
    Electio illegitima ad dignitates similis est altari idoli Belis, 66, 99. Ejectio canonica multiplex in veteri testamento, 99. Electionem jactu sortium fieri non permittit Ecclesia, 198. Electionis definitio, 99. Electionis canonice sinceritatem tria impediunt, 97.
    Electro pax comparatur, 513.
    Eleemosyna quibus, quomodo, et quo ordine facienda, 123, 156, 157, 510. Eleemosyna filia est misericordiae, 236. Eleemosyna danda est solius Dei intuitu, 258. Eleemosynam sibi a sacerdote Simoniaco factam abjicit Stephanus abbas, 119. Eleemosynarum quatuor sunt species, 259. Eleemosynae ex illicite acquisitis non sunt faciendae, 121. Eleemosynis pauperum derogat superfluus aedificiorum sumptus, 226.
    Elephas. Inter elephantes excellentior caeteros omnes praeit, 142.
    Eliseus indigentis viduae vasa implevit oleo, 122.
    Ementes et vendentes ex templo Christus bis ejecisse legitur, 75, 98.
    Emplastro sordidissimo sordidissimum vitium superbia curatur, 25.
    Endromis vestis, 431.
    Ephod Gedeonis quid praefiguraverit, 113, 121, 333.
    Ephron nomen in Ephrem versum est, 386. Ephron cur potius accusatur ob venditionem terrae consecrandae quam Ornan, 987.
    Episcopi tot quot Argus oculos habere debent, 23. Episcopatibus duobus duo praeficiantur, non unus tantum, 392. Episcopi vocantur presbyteri qui sunt in privata ecclesia, 352. Episcopi olim papae dicebantur, 452. Episcoporum officiales triplices, 393. Episcoporum per officiales injusta pecuniarum a pauperibus exactio, 65. Episcopus in missa cur dicit Pax vobis, 263.
    Epistolae canonicae quae sint, 364. Epistolae ad Romanos primum caput olim in 4 capita secabatur, 507.
    Eremita quidam mira industria superbiam fugat, 25. Eremita quidam plenum laqueis mundum videt, 35. Eremita quidam violenter in sacerdotem ordinatus nunquam [Col. 0998] celebravit, 85. Eremita quidam Athanasii papae pro fide exsulantis causam tuetur, 163.
    Error non modicus est minus bonum praeponere majori, 216.
    Esau venator sublimia per superbiam appetens a Deo reprobatur, 37. Esau gastrimargos praefiguravit, 301.
    Evagrius eremita comes S. Hieronymi, 538.
    Evangelio pauci obediunt, 206. Evangelium Lucae olim in quot capita divisum, 457.
    Eucharistia sacra fontem omnis gratiae Christum continet, 75. Eucharistiam sumere omnium est Christianorum, conficere autem, paucorum, 77. Eucharistiam indigne conficientes vel sumentes reprehenduntur, 82. Contra eucharistiam turpiter erravit Manichaeus haereticus, 213. In eucharistiae consecratione etiam viget Simonia sacerdotum, 76.
    Exaltatio humilitatem sequitur, 40.
    Excommunicatus ab episcopo proprio ab eodem debet absolvi, 430.
    Exempla humilitatis plura recensentur ex Scripturis sacris, 37. Exempla a bonis sumenda sunt, 80. Exemplis sacrae Scripturae multis probatur quam detestanda sit munerum acceptio, 54. Exemplis multis probatur peregrina ignis et aquae judicia incerta esse, 201. Exemplo quantum bonus praelatus prodest, tantum indoctus nocet silentio, 16, 146. Exemplo et verbo paupertatem Christus commendavit, 41. Exemplo Christi parentum carnalis affectus fugiendus est, 181.
    Excommunicatus ab inferiori praelato non potest absolvi a superiore nisi cognita causa, 112.
    Exemptio sui, a jurisdictione praelati ordinarii vitanda est, 112. Exemptio abbatum ab episcopis dioecesanis improbatur, 114.
    Exhortatio ad accelerandam poenitentiam, 323.
    Ezechiel anno 30 incoepit prophetare, 158. Ezechielis prophetae liber olim in quot versus dividebatur, 487.

F
    Fabros ferrarios a populo Israelitico amoverant Philisthaei, 143.
    Facies Dei primaria est ejus divina essentia, secundaria autem sensus Scripturae sacrae, 9. In Dei faciem conspuit superbia, 22. Faciem naturae in homine maxime deturpat fornicatio, 236, 301. Facies hominis multiplex, 236. Facierum plurium missae improbantur, 79.
    Facundia obmutescit ubi aegra subest conscientia, 14. Facundia, scientia, et vita in praedicatore requiruntur, 16.
    Felix. A beato Felice abbate praedicatio impetrari non potest, et quare, 14
    Fallunt frequenter peregrina ferri et aquae judicia, 197.
    Falsitatem loqui, et veritatem facere, aequalis est impietas, 163.
    Familia. In familia magna varia sunt officia, 91
    Familiaris inimicus perniciosa res, 116.
    Fastidio sui laborat stultus et inconstans, 196.
    Favore principum saepe indigni ad dignitates promoventur, 143.
    Fenerans Deo centuplum accipiet, 130. Fenerator esse pejor diabolo ostenditur, 131. Feneratores a communione sacramentorum et ab ecclesiastica sepultura arcendi sunt, 52. Feneratores diabolo assimilantur, 130. Feneratores anathemate feriuntur, 132. Feneratores et haeretici perdicibus immundis comparantur, 132. Feneratores quadruplici plectuntur poena, 133. Feneratores malunt es e bonorum suorum donatores quam restitutores, 133. Feneratori olim osculum pacis in missa non dabuntur, 131.
    Ferculum. In ferculo triplici seipsum convivis suis Christus apposuit, 86. Ferculorum in una mensa superflua est varietas, 220.
    Ferri et aquae peregrina exploduntur indicia, 200. Sicut ferrum igne et malleo, sic peccatum debet tribulatione purgari, 319.
    Feuda inferioris domini, superioris domini imperio non subsunt, 108.
    Fidei, quam caeterarum virtutum major hodie est defectus, 238. Fidelibus defunctis in purgatorio missae prodest sacrificium, 81. Pro fidelibus defunctis missa sicca non solet celebrari, 81. Fides est prima mater virtutum, 237. Fides ex solo Deo est, 237. Fides a sola gratia habet originem, 237. Fides peperit Salvatorem, 238. Fides magna est in tribus, 241. Fides veritatis simplex praestantior est quibusvis philosophorum astutiis, 237.
    Fiduciam omnem suam in Deum referre debet pauper praedicator, 155.
    Figmenta poetarum varia, 79.
    [Col. 0999] Filia invidiae detractio, 30 Filiae charitatis sunt omnes virtutes, 24.
    Filiorum est vigilare, servorum autem dormire, et pigrescere, 218.
    Finibus duobus opus omne concluditur, 71. Finis omnis controversiae est juramentum, 206.
    Fiscus quid tollit, 443.
    Flagellum poenitentiae ex quatuor virgis componitur, 316. Flagello vendentes et ementes ex templo Christus bis ejecisse legitur, 75, 98.
    Fomes et nutrix superbiae adulatio, 117
    Forma corporis venusta saepe prodit superbiam, 24.
    Fornicandi praebere opportunitatem cum impedire possis, peccatum mortale est, 230.
    Fornicatio quid sit, et quam grave est crimen, 301.
    Fortitudinis est tolerare patienter adversa, 284. Inter fortitudinem et patientiam quae sit differentia, 275. Fortitudinis mater est magnanimitas, 285. Fortitudo comes est poenitentiae, 318.
    Fortunae talentum prohibet Deus dare ad usuram, 130. A fortunae donis oritur superbia, 23.
    Frenum in ore ob taciturnitatem anachoreta quidam semper gestavit, 168.
    Fraterna correctio species est misericordiae, 354.
    Fraus omnis in se conversa colliditur, 234.
    Frequenter jurans saepe labitur in perjurium, 168.
    Frugalitatem exigit philosophia, 47.
    Fugiendae sunt occasiones peccati, 171.
    Fundamentum praedicationis est sanctitas vitae et conversatio bona, 13. Fundamentum sanctitatis humilitas, 40. Fundamentum religionis est taciturnitas bona, 166.
    Fure pejor est fenerator, 131.
    Furem esse minus est quam latronem, 100, 108.
    Furseus (B.) a feneratore tunicam donativam accipiens lepra percutitur, 120, 133. Beatus Furseus, 434, 444.
    Furto participatur multis modis, 486. Furtum est et rapina plura beneficia retinere, 93, 166.

G
    Galfridus Clarevallensis episcopatum respuit, 141. Galfridus Peronensis, 418.
    Gallia monstris non caret, 92.
    Gallinae debet praedicator assimilari, 170.
    Ganeo quis sit, 441
    Garciones qui sint, 398, 497.
    Garrulitati quidam daemones praesunt, et quidam taciturnitati, 164. Garrulitatis malae quatuor sunt causae, 167.
    Gastrimargi, peccatores terrae dicuntur, 22. Gastrimargia sobrietatem perimit, 297. Gastrimargiae quanta sit pernicies, 298.
    Gedeon accensis luminaribus contra Madianitas pugnat, 16. Gedeon judicare populum Israel noluit nisi divinitus signo accepto, 147. Gedeoni in ruinam familiae suae versum est Ephod quod sibi paravit, 113, 121, 333.
    Gehennae aeternae consideratio peccatores ad poenitentiam accelerandam excitat, 326.
    Genealogia filiorum Adam, 548.
    Genera detractorum tria, 32. Genera detractorum duo, 33. Genera humilitatis malae sunt duo, 37. Genera spiritualium sunt quatuor, et quaenam ex his vendi possint, 100, 423. Genera persecutorum sunt duo, 115. Genera monachorum solitariorum sunt tria, 188.
    Generis (a) nobilitate nascitur superbia, 24. Generis nobilitas indignos ad dignitates promovere solet, 143.
    Generositas animi praelato maxime necessaria est, 146.
    Gengulphi (S.) uxor cum clerico adulterata qualem sortita est poenam, 407.
    Genus hominum venale sunt advocati, 135.
    Gerardus (S.) Cameracensis episcopus, 483.
    Giezi ob munerum acceptionem lepra percutitur, 57. Giezitica lepra et Simonia in quo differunt, 102. Giezi et Simonis turpis Simonia, 74. Giezi, Chore, et Simon sinceritatem canonicae electionis impediunt, 97. Giezi ei Simonis sequacium sententia damnabilis, 407.
    Gigantibus antiquis comparantur curiosi, 8.
    Gilbertus Porretanus episcopus Pictaviensis errores abjuravit, 429.
    Gladius occultus est adulatio, 117. Gladium a sanguine prohibere quid sit, 153.
    Gloria vana quid sit, 49. Gloria aeterna in duobus consistit, 332.
    Gloriosius in principe nihil est clementia, 252.
    Gnato quis sit, 435.
    Gomor Unum gomor mannae in populo Israelitico cuivis sufficiebat per diem, 78.
    Gradus acquirendae et conservandae humilitatis sunt tres, 35.
    [Col. 1000] Grammaticae leges confundit adulatio, 117.
    Grandimontensis ordo sub Regula sancti Benedicti in Lemovicensi dioecesi, 484.
    Gratia eximia est hospitalitatis inter caeteras virtutes, 293. A gratiae divinae dono frequenter oritur superbia, 24. Gratiae tantum, et non sanguini exhibenda est misericordia, 123. Gratiae et naturae talentum jubet Deus multiplicari, 130.
    Gratiani Decreta prohibita haberi in claustris Cisterciensium, 477.
    Gratuitum non est quidquid ob lucrum vel operam locatam datur, 114.
    Gravius nihil cuiquam imprecari potest quam avaritia, 51.
    Gregi suo pastor bonus verbo et exemplo praesens adesse debet, 96.
    Gregorius (S.) tricenarium fieri pro defunctis instituit, 407.
    Gubernatori navis nauseabundo similis est curiosus praedicator, 17.
    Gula quid sit, 49. Gula libidinem fovet, 298. Gula qua tuor habet satellites, 298.

H
    Habitus. Ab habitu interiori et exteriori quandoque oritur superbia, 23. Sub habitu vili quandoque delitescit superbia, 24. Habitus exterior signum est compositionis interioris, 26. Habitus monachi non splendeat, 493.
    Haedus. Cum haedis munerum acceptores in judicio extremo collocabuntur, 60. Haedum furtivum domi suae retineri Tobias senior prohibuit, 119.
    Haereditas feneratorum vix ad tertium haeredem transit, 133.
    Haereticorum mallei S. Augustinus et S. Hilarius, 3. Haeretici et feneratores perdicibus immundis comparantur, 132.
    Harpyae quid sint, 180.
    Hebdomadae dies a clericis per ferias debent numerari, 405.
    Heli Silonites pro peccatis filiorum morte punitus est 190.
    Helvidius impie de B. Virgine Deipara scripsit, 145, 165.
    Heraclitus philosophus semper flebat, 503.
    Hierarchia angelorum a Deo instituta, 111.
    Hieronymus (S.) histrionum fautores ad clericat umpromoveri prohibebat, 129. Monachis affectum carnalem in parentes vetat, 183. Eremi solitudinem commendavit, 185. Quam reverenter martyrum templa visitavit, 405. S. Hieronymi de Helvidio sententia, 450, 463.
    Hilarionis (S.) cellula cujus formae, 494.
    Hilariter psallentem et orantem Deus diligit, 207.
    Hildebertus Cenomanensis episcopus, 502, 411, 448, 482.
    Histrio nullis hominum usibus aptus est, 129. Histrionibus munera non sunt eroganda, 128, 437, 441. Histrionibus munera dare, daemonibus immolare est, 129. Histrionicus habitus Christianum non decet, 225.
    Homagium quid sit, 428.
    Homicidii et proditionis mater invidia, 29. Homicidio par crimen est adulterium, 301.
    Hominem de paradiso fugavit superbia, 21. Hominem ex domo sua tria ejiciunt, 150, 300. Homines a lupis praevisi obmutescunt, 57. Nec homines, nec Deum respicit ambitio, 140. Homines dum docent, discunt, 178. Homines arcuati qui dicantur, 369. Homini diabolus mutuo ad usuram suggerit peccatum, 130. Homini a peccato quadruplex est lavacrum, 308. Homini in infirmitate difficile est de peccatis poenitere, 325. Hominis sepulcra sunt quatuor, 228. Hominum genus triplex paupertatem simulat, 126. Hominum venale genus sunt advocati, 135. Hominum positiva justitia nihil soliditatis habet, 136. Hominum mores tria maxime corrumpunt, 140. Hominum sensualitati sacra adversatur Scriptura, 211. Hominum et porcorum viscera magnam habent inter se similitudinem, 306. Homo saccus est stercorum, 39. Homo quomodo dicatur risibilis, 176. Homo multiplicem habet faciem, 236.
    Honestate morum praesit quisquis praeest dignitate, 98.
    Honores ac divitiae non sunt amicitiis anteponendae, 62. Ad honores ecclesiasticos dum Ecclesia censu caruit, nemo aspirabat, 140. Honores ecclesiastici cum magno animae periculo acquiruntur, 141.
    Honorificentia quid sit, 172.
    Horam mortis debemus assidue meditari, 321. Hora mortis nobis incerta est, 324.
    Hospitalitatem exemplo suo commendarunt Abraham et Lot, 293. Hospitalitas filia est misericordiae, 292
    [Col. 1001] Hugo abbas Cluniacensis, 533
    Humanitati nihil est affinius clementia, 252.
    Humanus. In humanis negotiis sequenda sunt exempla prudentium, 210.
    Humilitas, 367, 369. Humilitas omnia vitia enervat et omnes virtutes colligit, 23 Humilitas superbiae adversatur, 34. Humilitas via vitae nuncupatur, 35. Humilitas quadruplex, 37. Humilitas non animo solum sed cunctis corporis membris est exhibenda, 38. Humilitas sanctitatis fundamentum, 40. Humilitas Christi docet contentos esse debere humilibus habitaculis, 227. Humilitas obedientiae mater est, 283.
    De humilitate laudem appetere, humilitatis subversio est, 314. Humilitate sua scholam coelestem Christus in terris erexit, 34. Humilitatem sequitur exaltatio, 38. Humilitatis acquirendae et conservandae gradus sunt tres, 35. Humilitatis malae duo sunt genera, 37. Humilitatis exempla ex Scriptura sacra, 37. Humilitatis collactanea est mansuetudo, 40. Humilitatis nutrix est paupertas, 154.
    Hypocrita est qui aliud loquitur et aliud facit, 15. Hypocrita est quisquis humilitate caret, 38. Hypocrita sterquilinio comparatur, 39. Hypocritae jejunium Deo detestabile est, 296. Hypocritam solus Deus agnoscere potest, 294.
    Hypostasis omnium virtutum fides est, 238.

I
    Idololatra est omnis avarus, 51.
    Ignavia et acedia impediunt orationem, 289.
    Igni purgatorii aequipollere debet praesens poenitentia, 318. Igni sacro comparatur usura, 131. Ignis sacer quale malum. 442. Ignis aeterni consideratio peccatores ad accelerandam poenitentiam instigat, 226.
    Ignorantia falsa aequipollet errori, 215. Per ignorantiam non censetur peccare sacerdos, 144. Ignorantiae fomes est adulatio, 117.
    Illicite acquisita non sunt offerenda in sacrificium, 121.
    Impatientia viris potentibus solet esse familiaris, 154.
    Impedimenta canonicae electionis sunt tria, 97. Sine impedimento orare diu et psallere difficile est, 289.
    Impietas tanta est veritatem tacere quam falsum loqui, 163.
    Impoenitens praedicans, etiam ex officio mortaliter peccat, 16. Impoenitentibus neganda sepultura, 382.
    Imprecatio omnium gravissima est ut quis incidat in manus diaboli, 131.
    Improbus cum solus est mala agitat consilia, 287.
    Impunitatis mala, 403.
    Incantationum effectus in parvulis, 368.
    Incessus. In incessu superbia dignoscitur, 26.
    Incestus quarti gradus minus crimen est quam adulterium, 547.
    Incompositio exterior incompositionem interiorem designat, 26.
    Inconstantes comparantur arundini vento agitatae, 196.
    Inconstantia rumorosos comitatur, ibid. Inconstantia mulierum est, ibid. Inconstantia mentis membra corporis praebet inquieta, 197.
    Indicia superbiae in adolescente, 26.
    Indignae promotionis quatuor causae, 143.
    Infamiae notam incurrit qui in diversis regionibus curam suscipit animarum, 91.
    Inferno, ac vulvae meretricis comparatur avaritia, 52. In inferno feneratores auro bullienti potabuntur, 133.
    Infideles quibus comparentur, 239.
    Infirmitatis dolores vix admittunt memoriam de poenitentia, 325.
    Ingratitudinis vitium Deo et hominibus est odiosum, 304.
    Inimicus familiaris perniciosissimus, 116.
    Iniquitatem totius populi portabunt praelati, 139.
    Iniquitas sua unicuique poena est et patibulum, 234.
    Injuria. Ex injuria dupliciter nascitur invidia, 27.
    Innocentia vitae est fundamentum omnis scientiae, 13.
    Inopiae remedium, 45.
    Ab institutis primitivae Ecclesiae quantum recedant sanguinitae, 109.
    Instrumenta musicalia a lascivis periculose audiuntur, 223.
    Interpretes sacrae Scripturae debent de coelestibus negotiis prudenter tractare, 12.
    Interpretatio Scripturarum non debet pendere a voluntate nostra, 210.
    Introitus missae, condimenta varia, 405.
    Inventa quando possunt dari pauperibus, 432.
    Invidia etiam Spiritum sanctum persequitur, 27. Invidia, sicut et superbia, indiciis quibusdam manifestatur, 28.
    [Col. 1002] Invidia homicidii ac proditionis mater, 29. Invidia raro sic exstinguitur, quin rursum pullulet, 29. Invidia quam detestabilis, 29. Invidia et superbia quaedam sancta est, 30. Invidia, 360, 361.
    Iram vincere majus est quam civitatem sibi subjicere, 250.
    Irasci hominis est, 34.
    Isaias et Jeremias renes succincti praedicare jubentur, 16, 297. Isaiae prophetiae quot olim erant capita, 339.
    Invidus est omnis avarus, 51. Invidiae mater superbia, 27. Ivo Carnotensis librum Decretorum ad pedes projecit quasi inutilem, 138, 382.

J
    Jacob patriarcha ob humilitatem a Deo diligitur, 37. Jacob poenitenti peccatori comparatur, 53 Jacob ob prolis multiplicationem plures ducens uxores excusatur. 94.
    Jejunii diebus semel tantum acceditur ad mensam, 78. Jejunium multiplex est, 295. Jejunium exemplo suo quinam sanctorum commendarunt, 296.
    Jeremias, et Daniel pueri prophetarunt, 158. Jeremias, Elias et alii multi solitariae vitae dederunt exempla, 188. Jericho defectus interpretatur, 17.
    Joab invidiae et superbiae typum gessit, 29, 116, 117. Joannes (S.) Baptista Christum baptizandum tangere veretur, 83. S. Joannes Baptista praedicationem suam in choavit a poenitentia, 307. S. Joannes apostolus an fugerit relicta sindone, 456. S. Joannes eleemosynarius, 505. S. Joannes Chrysostomus advocati respuit officium, 134. Job advocatus pauperum, 135.
    Joseph non nisi probata ejus sapientia Dominus Aegypti vocatus est, 143. Joseph et Moysem praelati imitari debent, 152.
    Josias rex auditis verbis legis flevit, 150.
    Josue terram sanctam discalceatus calcare jubetur, 85.
    Jubal musices inventor, 491.
    Jucunditas aeterna in duobus consistit, 332.
    Juda proditore deteriores sunt sacerdotes respectu lucri missas celebrantes, 77. Juda proditore gravius peccant qui Eucharistiam indigne sumunt, 83. Judae proditori similes sunt sanguinitae, 109.
    Judaeorum pontificum ambitionem imitantur sacerdotes hujus temporis, 144.
    Judex. Judicium. Judex non sit similis staterae quae modico pondere inclinatur, 61. Judex solum Deum, non autem amicum habeat in mente, 62. Judex ab amore, odio, et cupiditate debet esse alienus, 62. Judex Simoniacum occultum damnare non potest, 105. Judex humiliter de se sentiat, 147. Judex sit caecus, 391. In judice maxime elucere debet clementia, 252. A judice saeculari tutelas duas petere suspectum est, 93. Judicia nostra de occultis temeraria sunt, 192. Judicia peregrina aquae et igni prohibentur, 197, 396, 482. Judicia peregrina saepe fallunt, 197, Judicia peregrina nihil certi in se habere multis probatur exemplis, 201. Judicii appendicia, 391. In judicio sanguinis non est conjecturaliter procedendum, 202.
    In judicio peregrino calumnia manet impunita, 203. In judicio extremo Deus omissa exprobrabit, non autem commissa, 217.
    Judicis ingenium hebetant munera, 61. Judicium temerarium oritur ex superbia vel invidia, 193. Judicium justum judex si vendat, Simoniacus est, 133. Judicium pervertitur quadrupliciter, 392. Ex juramento frequenti saepe labimur in perjurium, 168, 290.
    Juramentum tres habet comites, 291 Juramentum non prohibetur ut malum, 539. Jurare quando liceat, 290.
    Jurare Christianum non decet, 211, 290.
    Juste acquiri, ac retineri quae bona possint, 118.
    Justis saepe pro vitae sanctitate subrepit superbia, 21.
    Justitia humana nihil habet soliditatis, 136. Justitia quid sit, 277. Justitiae officium est cohibere superbiam, 277.
    Juventus attendenda est in sacerdote ordinando, 85, 161. Juventus duplex, 412.

L
    Laban impostor praelatos Ecclesiae munerum captatores praefiguravit, 59.
    Labium aeneum in introitu tabernaculi quare positum 16.
    Labor multiplex, 219. Laborem poenitentiae praecedere humilitas debet, 35. Laborem naturae convertunt boni in laborem gratiae, mali autem in laborem culpae, 220
    Lacedaemones (in) bellum parans Xerxes ab aulicis adulatoribus decipitur, 44.
    [Col. 1003] Lacrymae poenitentiae calicem altaris faciunt dulciorem, 84. Lacrymae quaedam laudabiles, quaedam autem sunt vitiosae, 245. Lacrymae multiplices, 583.
    Lacti coagulato comparatur superbia, 23.
    Laicos Teutonicos sermo B. Bernardi ab alio recitatus ad fletum commovit. 14. Laicos clericis esse meliores maxime destruit Ecclesiam, 39, 151.
    Lamech bigamo detestabiliores sunt qui plures in Ecclesiis dignitates usurpant, 95.
    Lamentatio, carmen, et vae, quid sint, 15.
    Lanfrancus, 359.
    Laqueos mundi evadet sola humilitas, 35.
    Lascivus. A lascivis instrumenta musicalia periculose audiuntur, 223.
    Lateranense concilium, 443.
    Latratu praelatorum lupi a grege debent arceri, 162.
    Latro est qui in administratione spiritualium lucrum temporale sectatur, 75. Latronem esse pejus est quam furem, 100, 108.
    Lavacrum hominis a peccato quadruplex, 308.
    Laudabile est Dei intuitu advocatum agere, 135.
    Laudari a turpibus ita turpe est sicut laudari ob turpia, 129.
    Laude et vituperio homo sicut aurum igne probatur, 115
    Lazarus. In Lazari resuscitatione docuit Christus quanta debeat esse peccatorum contritio, 308. Lazarum pauperem Christus nomine proprio vocavit, divitis nomen tacuit, 44.
    Lecator quis sit, 441.
    Legale sacerdotium olim vendere erat Simonia, 98. In lege Mosaica Deus duodecim tantum personas exclusit a contrahendo matrimonio, 138. Legem ignorare non debent sacerdotes, 144. Legem communem non faciunt privilegia paucorum, 159, 198. Leges neminem accusare obligant, 209. Leges omnes veteris testamenti umbra sunt futurorum, 137. Leges urbium telis aranearum assimilabat Agellius, 138. Leges juxta quantitatem peccatorum statuunt quantitatem poenarum, 301. Legis divinae implenda sunt opera antequam accedas ad doctrinam, 14.
    Lepra Giezitica et Simonia quomodo inter se differant, 102.
    Levius crimen est praesenti detrahere quam absenti, 38.
    Lex naturae quos terminos cuique imponat, 45. Lex, praeceptum, testimonium, justificatio, judicium quomodo differant, 137. Lex positiva maxime mobilis est, 38. Lex Dei potius attendenda est quam hominum exempla, 210. Lex temporalis potest mutari, 447.
    Lia Racheli ab ecclesiasticis praefertur ob avaritiam, 94.
    Libanius sophista amicus Juliani Apostatae, 535.
    Libidinis nutrix est gula, 300. Libidinosi peccatores terrae dicuntur, 22. Libidinosus porco comparatur, 236. Libido eo plus crescit quo plus exercetur, 247. Libido facilius curatur quam avaritia, 52, 247.
    Librorum superflua multitudo lectoris animum distrahit, 1, 338. Libros scribentes Dei honorem et proximi utilitatem spectent, 369. Libri Job quot olim fuerunt capita, 344.
    Lingua illius sine labore praedicat cujus vitam moribus praedicat, 17. Lingua vitia succensentur, 167. Lingua venalem habent advocati, 133. In linguis igneis super apostolos cur Spiritus sanctus apparuit, 15, 152.
    Lites multae solent esse divitibus, 446.
    Litigantes et advocatos excaecat ambitio fori, 136.
    Littera quomodo meretrix, 405.
    Lixivium poenitentiae quale sit, 316.
    Locus Hypogenis subterraneus, 494.
    Loquacitas mala bonae taciturnitati adversatur, 167. Loquacitatis malae quatuor causae, 167.
    Loqui adversus Deum iniquitatem quomodo intelligatur, 10.
    Lucas (S.) de Hungaria moritur excommunicatus, 430.
    Lucae (S.) Evangelium in quot capita olim fuerit divisum, 457, 536.
    Ludi alearum quot mala, 401. Ludus spiritualis Wiboldi episcopi Cameracensis, 501.
    Lumbis praecinctis prophetae quatuor praedicare jubentur, 16, 297, 146.
    Lupi quos prius aspexerint faciunt obmutescere, 57. Lupo comparatur dives qui necessariis non est contentus, 45. Luporum rabies a grege duobus modis arcetur, 146. Lupus in fabula quid sit, 388.
    Luxuria consumit quod congregavit avaritia, 384. Luxuriam fovet ebrietas, 299.
    [Col. 1004] Luxus vestium reprehenditur, 356, 491, 224.

M
    Macula omnis peccati deletur per confessionem, 328. Maculas corporis in introitu tabernaculi Judaeorum sacerdotes eluebant, 16.
    Madianitas quomodo Gedeon vicit, 15.
    Magnanimitas mater fortitudinis, 285. Magnanimitatis virtus maxime ad Ecclesiae praelatos pertinet, 284. Magnanimitatis exempla plura, 285.
    Magnus est qui vasis fictilibus utitur quemadmodum argenteis, 48, 177.
    Malitia advocatorum declaratur, 134.
    Mali principii malus exitus, 158. Cum malis conversandum non est nisi causa et spe correctionis, 180. Malorum conversatio fugienda, 178, 179. Malorum omnium summa est quod vivimus exempla malorum, 210.
    Malum ignotum vitari non potest, 21.
    Mamillarum nuditatem reprehendit quidam canonicus Cameracensis, 483, 490.
    Mammona Deus divitiarum, 41.
    Mammotrecti qui sint, 479.
    Mandatum. Per mandatorum Dei observantiam ad Scripturarum pervenitur intelligentiam, 9.
    Manichaeus in sacram eucharistiam blasphemus, 213.
    Manichaeus Brito, 480.
    Manna ad mensuram gomor cuivis ex populo Israel sufficiebat per diem, 78.
    Mansuetudinis etymologia, 40. Mansuetudo humilitatis collectanea dicitur, 40.
    Manumissus quis sit, 549.
    Marcellus (S.) Parisiensis episcopus, 480
    Manus cito nemini praelatus imponat, 157.
    Marcus (S.) sibi pollicem abscidit ne sacerdos ordinaretur, 85, 161. Marcus (S.) Evangelista non pollicem sibi abscidit, sed quidam anachoreta, 411.
    Maria (S.) Deipara caeteris virtutibus humilitatem praeposuit, 35. Quaestuaria dicitur, 377, 34.
    Maria (S.) Magdalena pedes Domini resurgentis tangere vetatur, et quare, 14, 86.
    Maria (S.) Magdalena turrita dicitur, 410, 336.
    Maria (S.) Aegyptiaca semel solum in deserto eucharistiam sumpsit, 84, Solitariae vitae praebuit exemplum, 188, 196. S. Mariae Aegyptiacae Vita a quo sit conscripta, 472.
    Marrantia quid sit, 416.
    Martini (S.) episcopi erga sacerdotem reverentia, 174. S. Martini episcopi de ove pium elogium, 210. Oculis ac manibus in coelos semper intendebat 235, 287. Eleemosynarum largitor maximus, 258. Adhuc catechumenus potius monachus, quam miles apparebat, 335.
    Martyrum omnium cruciatibus atrocior est purgatorii poena levissima. 318.
    Mater homicidii et proditionis invidia, 29. Mater detractionis invidia, 29.
    Materiam peccandi saepe dat occasio, 171.
    Matrimonium in tertio affinitatis gradu prohibetur, 68. Matrimonium tantum esse in remedium quomodo intelligatur, 422.
    Matrona munuscula ab amatore recipiens corruptionis suspecta est, 61.
    Maurilius (S.) episcopus ob levem culpam gravem egit poenitentiam, 192, 474.
    Maximillae haeresis, 462.
    Mediator inter Deum et hominem est praelatus, 149.
    Medicum corporalem infirmus pluris facit quam spiritualem, 325.
    Mediocritas in omnibus tenenda, 174. Vera mediocritas in quo consistat, 47.
    Megarenses molles convivae, et superbi aedificatores dicuntur, 226.
    Melle adulationis pauci non delectantur, 115.
    Membra corporis omnia sibi vindicat superbia, 25. Membris omnibus corporis humilitas praeferenda est, 38. Membrorum corporum et spiritualium inter se comparatio, 32, 111.
    Mendacium vitium viscosum est, 279.
    Mentes hominum emollit adulationis oleum, 115. Mentium bonarum est illuc culpam agnoscere ubi culpa non est, 191.
    Mentiendi causas non habet contemptus munerum, 58. Mentiri servorum est, non filiorum, 274.
    Mercenarius est qui Deum propter aliud quam ipsum amat, 73.
    Meretrix omnia membra habet venalia, 135.
    Meritorium est Dei intuitu advocatum agere, 136
    Meritum audientis et vita loquentis praedicationi respondere debent, 14.
    [Col. 1005] Meta. Ad metam salutis pervenire cupientes debent lumbis succincti currere, 224.
    Miles unus duabus legionibus praeesse non potest, 90.
    Milones episcopi duo, 491.
    Ministri ecclesiastici Liam Racheli praeferunt, 94.
    Miracula patrare etiam injustis interdum conceditur, 199, 237.
    Misericordiae avaritia opponitur, 53. Misericordia omnibus impendenda est, 123. Misericordia specialis est charitatis filia, 247. Misericordia maxime commendabilis est in Deo et hominibus, 247. Misericordia plenitudo virtutum, 248. Misericordiae duae sunt species, 250.
    Misericors non legitur ullus nisi bono fine obiisse, 249.
    Missa sicca, 403. Missa sicca pro fidelibus defunctis non solet celebrari, 81. In Missa cur post hostiae consecrationem cantetur Agnus Dei, 263. Missa catechumenorum quae, 407. In missa quid brachiorum extensiones significent, 403. Missae diversarum facierum refelluntur, 79. Missae bifaciatae similes sunt idolo Nabuchodonosor, 80. Missae bicipites, quae sint, 406. Missae favorabiliores quae sint, 408, Missae introitus condimenta varia, 405. Missae celebrandae reverentia, ibid. Missae oblationes a laicali per sona non sunt palam recipiendae, 408. Missae canon major et minor quis, 407. Missam ter celebrare in festo Natalis Domini concessum est, 76. Missam celebrare semel tantum in die sacerdoti concessum est, 78. Missarum plurium annexio non satisfecit benefactorum intentioni, 81. Missarum multiplicatio procedit ex cupiditate sacerdotum, 82. Missas qui pretio celebrant Juda proditore sunt deteriores, 77.
    Mites multi sunt dum illis non contradicitur, 517. Mitis non est qui humilis non est, 40.
    Mitrae cornua duo quid significent, 113, 429. Mitrae abbatialis lingulae duae subjectionem significent, 114.
    Modestia et modus in omni opere bono servandus est, 175.
    Modus intrandi in Ecclesiam catholicam quadruplex, 97. Modus varius conferendi beneficia ecclesiastica, 103, 104, 105.
    Mollitiem vestium sequitur superbiae, et inconstantiae vitium, 224.
    Monachis portantibus cadaver veneratoris objicit miles dicens, 433. Monachi superioribus suis majorem debent obedientiam quam canonici, 204. Monachi vocabulum quid significet, 333. Monachis carnalem parentum affectum S. Hieronymus dissuadet, 183. Monachorum vitam solitariam Christus instituit, Joannes Baptista commendavit, 188. Monachorum solitariorum tria genera, ibid. Monachorum vestis non splendeat, 499. Monachorum proprietas quantum vitium, 333. Monachorum multi dum parentibus miserentur animas perdunt, 182. Monachum mente vagum S. Benedictus precibus suis a tentatione liberavit, 289.
    Monasterium. In monasteriis divisiones et schismata multae pariunt traditiones, 207. In monasterium juniores viduae non sunt admittendae, 123.
    Monasticae quaedam traditiones improbantur, 205.
    Monedulis monachi proprietarii comparantur, 333.
    Monialibus praedicans S. Bernardus obmutescit, quare, 14.
    Monoculus abbas Clarevallensis, 534.
    Monstris poetarum fictitiis comparantur plurium beneficiorium retentores, 87. Monstra infinita parit ebrietas, 300.
    Montanus haereticus Catharus, 462.
    Morbus ignotus non potest curari, 117.
    Mores hominum tria maxime corrumpunt, 140. A moribus communioribus philosophia non abhorret, 47.
    Mortaliter peccant qui hostiam sacram indigne sumunt, 84. Mortaliter peccat advocatus dives si pro patrocinio aliquid exigat, 136.
    Morte calamitosa saepius decedunt advocati, 135. Mortis horam debemus semper meminisse, 321. Mortis hora incerta est, 324. Mortui raros inveniunt amicos, 260.
    Moyses a munerum acceptione innocuus, 55. Moyses in monte Oreb jubetur calceos deponere, 86. Moyses nonnisi signis pluribus acceptis ad Pharaonem accessit, 147. Moysen et Joseph praelati imitentur, 152. Moyses et Phinees acceptionem personarum fugerunt, 173 Moyses carnalem affectum vitavit, 184.
    Mulctrale quid sit, 538.
    Mulier non nisi sexagenaria admittatur ad custodiam virginum, 158.
    Multitudo hominum quo copiosior fuerit, eo difficilius regitur, 44, 116. Multitudo non parit peccandi patrocinium, 203. Multitudo constitutionum gravat constituentes, 204. Multitudo traditionum multos transgressores [Col. 1006] constituit, 206. Multitudo vix punitur nisi pro furto de anathemate, 121, 434.
    Mundana omnia monachis esse debent sub anathemate, 333.
    Mundi pompae difficulter possunt caveri, 23. In mundi ruinam superbia et invidia simul conspiraverunt, 29. Mundi laqueos evadet sola humilitas, 35. Mundum cum Christo judicabunt qui omnia pro Christo reliquerunt, 42.
    Munditia cordis quae, 511. Munditiam cordis fides inchoat, spes et charitas consummant, 262.
    Munera quaenam possint juste acquiri ac retineri, 118. Munera a feneratore accipere periculosum est, 133. Munera excaecant oculos judicum, 57. Munera sunt triplicia, 419. In muneribus dandis quae consideranda sint, 124. Munerum acceptionem repulit Abraham etiam victor, 54. Munerum acceptio signum est divinae reprobationis, 55. Munerum acceptio multiplex, 58, 120. Muros Jerusalem primus Nabuzardam destruxit, 297.
    Muscae nocentes quae dicantur, 512.
    Mysteria Domini tegenda sunt, opera autem praedicanda, 9. Mysteria missae varia explicantur, 80.

N
    Nabal praelatos Ecclesiae munera captantes praefiguravit, 59. Nabal ob ingratitudinem a Deo percussus est, 304.
    Nabuzardan magister coquorum, 375. Nabuzardan primus destruxit muros Jerusalem, 297.
    Naevus quid sit, 426.
    Nativitates nostrae plures sunt, 110.
    Natura in usu temporalium cunctis modum praefixit, 23. Natura sepelit homines, 494, 495. A naturae dono oritur superbia, 24. Naturae et fortunae compedes, 44. Naturae lex quos terminos cuique imponit, 45. Ex naturae eodem utero natae sunt continentia et abstinentia, 71. Naturae et gratiae talentum jubet Deus multiplicari, 130.
    Naturale est homini vitare incommoda, 240. Naturalia desideria finem aliquem habent, 49.
    Navi similis est vita humana, 17.
    Necessitati pauperum eroganda est eleemosyna, non autem sanguini, 125.
    Negotiis saecularibus renuntiare jubentur praelati, 155. In negotiis, humanis exempla prudentum, in via salutis legem Dei attende, 210.
    Nemini debet fraus sua patrocinari, 127.
    Nepotes suos promoveri ad honores Anselmus doctor noluit, ne superbirent, 125.
    Nero imperator visus est in inferis cum suis advocatis in balneo auri bullientis, 135.
    Nicolaus (S.) in eleemosynis excelluit, 258.
    Nobiles aliis humiliores, 357. Nobiles falsi qui sint, ibid.
    Nobilitas vera quae sit, 536. Nobilitas generis indignos ad dignitates promovere solet, 143.
    Noe et Lot non in domibus superbis, sed in humilibus tentoriis habitarunt, 225.
    Nomen omne Dei ineffabile est, 10. Nomen Lazari pauperis Christus exprimit, divitis epulonis nomen tacet, 44. Nomen pastoris non meretur qui sibi commisso gregi non adest, 91. Nomine olei, et maledictionis adulatio intelligitur, 114.
    Nomenclator quid sit, 441.
    Notam infamiae incurrit qui in regionibus diversis curam suscipit animarum, 91.
    Novae traditiones saepe dant materiam delinquendi, 206.
    Novitas missarum procedit ex cupiditate sacerdotum, 82.
    Novitiani qui sint, 480.
    Nudi nudum Christum sequentes mundum cum Christo judicabunt, 43. Nudos vestire opus misericordiae est, 294.
    Numero (in) virtutum computatur qui divitias concupiscit, 155.
    Nummus est generis quadruplicis, 102.
    Nutrix virtutum paupertas, 41. Nutrix majoris charitatis paupertas est voluntaria, 44. Nutrix superbiae adulatio, 117.

O
    Obelus, quid sit, 339.
    Obedientia, quid sit, 283.
    Obedientiae mater est humilitas, 283. Obedientia triplex, ibid. Obedientia in peccatis perniciosa, 284.
    Oblatio unica Christi in cruce fuit sufficiens ad redemptionem, [Col. 1007] 77. Oblationes a populo in missa factae, indecenter a laicali persona publice recipiuntur, 408.
    Obrussa quid sit, 535.
    Obsequium sordidum quodnam, 422.
    Obsoniorum diversitas corpus inquinant, non alunt, 1.
    Octonaria psalmi CXVIII qualiter intelligenda, 502. Octonaria psalmi CXVIII per versum Gloria Patri. Benedictini dividunt in horis, 503.
    Occasionem omnem cupiditatis effugere debemus, 54. Occasiones peccati fugiendae, 171.
    Occultus peccator, si non sit praelatus, potest praedicare. Praelatus autem in mortali peccato existens non potest, 16. Occulta detractio crudelior quam manifesta, 33.
    Oculos ante et retro clericus habere debet, 50, 92. Oculorum privatio maxime corpus deturpat, 92. Ob oculos mortis hora habenda semper, 321.
    Odium fraternum effectus invidiae, 27, quam grave peccatum, ibid. Ab odio et amore privato debet removeri aequus judex, 62.
    Officialium ecclesiasticorum avaritia sugillatur, 65. Officialium episcopi tria genera, 393.
    Officium praelatorum quodnam, 145. Officium advocatorum olim vile et abjectum reputabatur, 134. Officia Ecclesiae, non sunt vendenda, 396. Officium papale triplex, 171. Contra officium facit qui existens in proposito peccandi et impoenitens praedicat, 16. Officia divina triplici ex causa celebrantur, 71. In officiis ecclesiasticis Deus non populi frequentiam, sed devotionem spectat, 74. Officia magnae familiae diversa, 91. Officium boni pastoris quodnam, 96. Officia ecclesiastica turbantur cum quis se a jurisdictione ordinarii subtrahit, 112.
    Oleum duplex, maledictionis et adulationis est, 114. Oleo vasa vacua pauperis viduae replet Eliseus, 22.
    Omittere melius est divina officia, quam indigne tractare, 74.
    Opes omnes suas Crates Thebanus ad philosophiam accedens abegit, 54.
    Opera summi pontificis vituperare, sacrilegium est, 114. Operam suam advocatus licite potest vendere, 133. In opere bono servandus modus, 175.
    Opportunitatem fornicandi praebere cum possis impedire, mortale est, 203.
    Opus quodvis duobus terminis concluditur, 71.
    Oratio sapientis debet vitae concordare, 19. In oratione Dominica Panis quotidianus quis dicatur, 78. Oratio Dominica cur communioni altaris a sacerdote praemittitur, 87. Oratio duas a as debet habere, 256. Oratio quid sit, 286. Orationis effectus, 288. Orationis effectum quidnam impediat, 290.
    Orare est opus maximum omnium virtutum, 286.
    Ordinis in opere bono permutatio meritorum mutat formam, 191, 216. Inter ordines sacros subdiaconatus de novo insertus est, 157. Ordines sacros non leviter conferant praelati, ibid. In ordinando sacerdote spectanda aetas, 85.
    Origo superbiae quae sit, 23.
    Origenes, sicut docuit ita vixit, 211.
    Oris confessio maxima pars est satisfactionis, 311.
    Ornatus verborum non requiritur dum veritas patet, 17. Ornatus vestium reprehenditur. 356.
    Ornamentum praelati est patientia, 154.
    Ornan cur non reprehenditur ut Ephron ob venditionem terrae consecrandae, 387.
    Oscula triplicia, 413. Osculum pacis olim feneratori non dabatur in missa, 131.
    Ostiarius camerae ordinandorum, nil ab ordinandis potest exigere, 425.
    Ostium et via ovium Christus est, 96.
    Otiosi malum, 488. Otiosi verbi definitio, 169.
    Otium et quies pusillos reddunt animos, 286.
    Oves quomodo pastorem sequi debeant, 96.
    Oza erat de tribu Levitica, 410. Oza Levita arcam Domini tangens indigne, morte percutitur, 83, 109.
    Ozias rex contra officium thus Deo offerens lepra percutitur, ibid.

P
    Pactio pecuniae pro absolutione spirituali parit Simoniam, 67. Pactio omnis in spiritualium administratione abigenda, 101.
    Palemon, 343.
    Panis abundantia origo peccati Sodomorum, 488. Panis nomine omne necessarium intelligitur, 489. Panis quotidianus in oratione Dominica quis intelligatur, 79. Panis nomine deliciae intelliguntur, 372.
    Pallidi Sancti quinam sunt, d519. Eorum simplicitas in vestitu, 222. Jejunia, 296.
    [Col. 1008] Papa potest canones condere, interpretari et abrogare, 138. Papae opera redarguere est sacrilegium, 114. Papae idoneitas in quo consistat, 353.
    Papale officium triplex, 171. Papatum donec Ecclesia pauper fuit nemo ambiebat papatus vacat per, 35. dies, 448.
    Papirii praetextati exemplum, 436. Participatio non habenda cum detractionibus, 33. Pascha toties sacerdos celebrat, quoties ad altare accedit, 72.
    Parentum affectus carnalis fugiendus, 181
    Passio Christi superbis non prodest, 24.
    Pastorum accusatio quando recipienda, 48. Pastor, Zacharias et Serapion eremitae silentium commendant, 168.
    Pastor ignorans praeco mutus est, 155 Pastoris officium est gregi semper adesse, 91. Pastor bonus intrat per ostium quomodo intelligitur, 96.
    Patientia virtutes omnes probat, 266. Patientia nutrix obedientiae, 283. Patientia habenda, 517. Patientiae circumstantia, 515. Patientia ornamentum praelati, 154. Patientiae et fortitudinis differentia, 273. Impatientia quaedam sancta est, 273. Patientia triplex objicienda triplici persecutioni, 271.
    Patrimonium crucifixi, 123 et 436.
    Patrocinium justum licite potest vendere advocatus,
    Paulus apostolus (S.) in praedicatione sua ab omni munerum acceptione abstinuit. Quinque ob causas a subditis suis munera accipere renuit, 69, 128. Nonnisi sexagenariam mulierem admittit in custodiam virginum, 161.
    Paulus (S.) primus eremita mortuus oravit 287. A sancto Antonio visitatur, 226, et 296.
    Pauper sincerius ridet quam dives, 42 Pauper sit clericus in pecunia, dives in conscientia, 50. Pauperum res divitibus dare sacrilegium est, 122.
    Paupertatis laus, 373, 374. Paupertatem simulant triplicis generis homines, 126. Paupertas voluntaria custodia virtutum, 41. Charitatis signum, 44. Humilitatis nutrix, 154. Paupertatem Christus docuit verbo et exemplo, 44. Paupertas eos ostendit a quibus quisque ametur, 115. Paupertas Christi maxime apparuit in cruce, 53. Paupertas contempta obest, observata prodest, 154. Paupertatis praedicatori necessaria est paupertas, 155. Paupertas adulationem non invenit, 115. Paupertas viduarum sublevanda, 123. Paupertatem similant triplicis generis homines, 126.
    Pax triplex, 163. Consummatio virtutum, ibid. Electro comparatur, 513. Pacis effectus, 113, 114, et 266. Pax in missa datur post consecrationem et cur, 263. Feneratori non dabatur olim, 131. Pax Ecclesiae consistit in ratione dati et accepti, 69.
    Peccatum gravissimum eucharistiam indigne sumere, 83. Peccatum quod non diluitur suo pondere ad aliud trahit, 324. Peccatorum causa superbia, 21. Peccata monialium reddunt S. Bernardum mutum ad praedicandum, 14. Peccare per ignorantiam non censetur sacerdos, 144. Peccatores provocat ad poenitentiam accelerandam recordatio poenae aeternae, 326. Peccatores coeli et terrae qui sunt, 216. Peccatum grave odium fraternum, 27. Peccator per humilitatem primo habet accessum ad Deum, 34. Peccatoribus bene facere et daemonibus immolare par crimen est, 124 Peccat gravius fenerator quam fur, 131. Peccata audientium debet praedicator ejicere quatuor modis, 171. Peccati occasio fugienda, ibid. Peccati consentit qui non corripit cum possit, 189. Peccatori si testis adsit peccatum impeditur, 187. Peccatum unius saepe in totam congregationem retorquetur, 189. Peccantibus superbia est primum peccatum, et poenitentibus est ultimum, 21. Peccati mortalis macula impedit effectum baptismi, 200. Peccata a confessariis non sunt leviganda, 215. In peccatis perniciosa obedientia, 284. Peccatis singulis poenitentia opponit contraria remedia, 318. Peccatum inolitum debet poenitentia sicut ferrum igne et malleo purgari, 319. Peccati consuetudo difficulter eraditur, 323.
    Pecuniarum maxime cupidi sunt advocati, 133. Pecuniae, poenae et culpae talentum prohibet Dominus dari ad usuram, 130.
    Pelliparii qui sunt, 492.
    Perdicibus immundis comparantur haeretici et usurarii. 132.
    Peregrina aquae et ferri judicia prohibentur, 482. In peregrino judicio calumnia manet impunita, 203, et 198.
    Perfectio angelica est non aliter sapere quam se res habet, 182.
    Periculosa sunt verba quae delectabilia, 20. Periculosum est a feneratore donaria accipere, 133.
    Perillus aulicus Phalaridis, 498. Proprio mortis commento cruciatus, 234.
    Permutatio beneficiorum ob solum lucrum est Simoniaca, 108.
    [Col. 1009] Permenones qui sint, 435.
    Personam amici exuit judex cum personam judicis induit, 62. Personarum acceptionis definitio, 172.
    Personatus est beneficium, 413.
    Persecutorum duo sunt genera, 115. Persecutioni triplici triplex patientia objicienda, 271
    Petri Cantoris reverentia, circa venerabile sacramentum altaris, 409. Quando hoc opus composuit nondum erat monachus, 534.
    Petri Abaelardi errorem convicit S. Bernardus, 434. Illicite acquisita pauperibus erogare renuit, 120.
    Petri Blesensis contra acceptores munerum sententia, 398.
    Petri de Riga Remensis clerici versus in S. Scripturam nondum impressi, 518 et 430.
    Petrus Monoculus abbas Clarevallensis quando obiit, 534.
    Petrus Berthorius conscripsit epitomen genealogiae filiorum Adam, quod opus vocatur a Trithemio, Breviarium Bibliae, 548
    Petrus (B.) non nisi post trinam dilectionis confessionem Ecclesiae est praefectus, 143. Ob aetatem provectiorem caeteris apostolis est praelatus, 158. Ananiam, Saphiram et Simonem Magnum ob Simoniae crimen graviter corripit, 75.
    Pharisaicum jejunium Deo odiosum, 296.
    Philisthaei procuraverunt ne esset faber ferrarius in populo Israel, 143.
    Philosophiae nomen odiosum 47, 177. Philosophia coelestis hoc promittit ut te Deo aliquid parere faciat, 6. Philosophia coelestis ab humana differt, 18.
    Philosophos nil adeo infestat quam cum verba non opera tractare dicuntur, 16. Philosophi propositum secundum naturam vivere, 47, 177.
    Phinees et Moyses personarum acceptionem quomodo fugerint, 173.
    Pietas dantis, non autem quantitas rei datae commendat eleemosynam, 250.
    Pignus quid, 337.
    Pigritia magnum peccatum. 216. Pigritia in omnibus hominibus redarguitur, maxime autem in clerico, 219.
    Pilum quid, 492.
    Ploratores qui sunt, 401.
    Poena levissima purgatorii gravior est omnibus cruciatibus martyrum, 318. Poena detractorum triplex, 33. Poenae Simoniacorum variae, 106. Poenae quibus Choritae varie afficiuntur, 109. Poena usurariorum quadruplex, 133 Poena arbitraria peccatis injungunt confessarii, 215.
    Poenitens non est, nisi qui se sentit patientem, 270. Poenitentibus periculosa est praeteritorum voluptatum recordatio, 317. Poenitenti tria praecipue debet injungere confessarius, 171. Poenitenti avaro injungenda est pecuniae in pauperes erogatio, 53. Erga poenitentem quomodo se debet gerere confessarius, 171.
    Poenitentiae laborem debet praecedere humilitas, 35. Poenitentia duas habet manus, 219. Poenitentiae flagellum componitur ex quatuor virgis, 316. Poenitentia est antidotum contra omnia peccata, 307. Ad poenitentiae perfectionem quatuor sunt necessaria, 306. Poenitentiam differens usque ad diem mortis raro vere poenitet, 317. Poenitentiae comes est fortitudo, 318. Poenitentiae debet aequipollere igni purgatorio, 318. Poenitentia ob septem causas est acceleranda, 323. Poenitentia sequitur praecipitem sermonem et actionem, 195.
    Poetarum varia figmenta, 79.
    Pompae diaboli, 356.
    Popilius maxime ingratus Ciceronem trucidavit, 305.
    Porcorum et hominum viscera magnam habent inter se convenientiam, 306. Porco libidinosus comparatur, 236.
    Positiva hominum justitia nihil habet soliditatis, 136.
    Potentum status periculosus, quare, 181. Potentibus amica solet esse impatientia, 154.
    Praedicare non est diaconi officium ex auctoritate, 157. Praedicare ac altari ministrare, interdum de laudis cupiditate oriuntur, 39.
    Praedicatio multiplex 13, et 16. Praedicatio est tectum exercitii, S. Scripturae, ibid. Praedicationi vox necessario subservit, ibid. Praedicationis vox, vocem fletus, vocem confessionis, ac tandem vocem exsultationis serenatae conscientiae subsequitur, ibid. In praedicatione mores praedicantis potius quam verba loquuntur, 14. Praedicatio non debet haberi nisi de praemio patriae, de poenitentia, et de poena gehennae, praedicatio contumeliosa et scandalis plena est, quae sit per eum cujus vita despicitur, 16 Praedicatio debet esse talis qualis S Scriptura, ut curet infirmos potius quam delectet curiosos, 18. Praedicationis humilis variae similitudines, 20. Praedicatio assidua non fructificat sed vilescit, 78, 99, 147 et 166. Praedicationis vox quintuplex, 166. Praedicatio temperanda secundum [Col. 1010] capacitatem auditorum, 169. Praedicationem suam S. Joannes Baptista inchoavit a poenitentia, 307. In praedicationibus utilia et sufficientia tantum sunt apponenda, 21.
    Praedicator qui non ardet non accendit, 14. In praedicatore requiruntur vita, scientia et facundia, 16. Praedicator elegantiae nimium curiosus, non magis juvare potest, quam navis gubernator nauseabundus, 17. Praedicator jubetur non esse anxius circa compositionem et curam sermonis, 18. Praedicator sapiens debet dirigere sermonem juxta capacitatem auditorum, 18. Praedicator gratanter auditur, qui vivitut loquitur, 146. Praedicatorem decet vita austera, 146. Circa praedicatorem duae causae taciturnitatis debent attendi, 167, praedicator quomodo et quae loqui debet, 167. Praedicator gallinae similis esse debet, 170.
    Praelatus peccator etiam occultus criminaliter peccabit si praedicaverit, 16. Praelatorum taciturnitas mala reprehenditur, 162. Praelati Ecclesiarum pro justitia munera accipientes, Nabal tundenti oves assimilantur, 59. Praelatorum injustae extorsiones reprehenduntur, 65. Praelatorum officiales exactores accipitribus comparantur, 69. Praelati minoris res omnes in potestate sunt praelati majoris tum demum cum deliquit, 109. A praelatorum obedientia sese subducentes reprobantur, 111, et 112. Praelatus superior non potest absolvere excommunicatum a praelato inferiori, nisi cognita causa, 112.
    Praelati iniquitatem totius populi portabunt, 139 et 190. Praelatorum officium quodnam, 145 et 171. Praelato generositas viritis necessaria est, 146. Praelati indocti praedicatio contemnitur, 146. Praelatum esse doctorem condecet, ibid. Praelatis magis interest dare subditis quam ab eis accipere, 148. Praelatus est mediator inter Deum et populum, 149. Praelatus debet vehi quatuor rotis, 149 et 518. Praelatorum negligentia suggillatur, 150. Praelatus quam vigilans debet esse super gregem, ibid. Praelati debent imitari Joseph et Moysen, 152. Praelati in majoribus solemnitatibus non absint ab Ecclesia sua, ibid. Praelatus spondet pro subditis, 153. Praelati veri quomodo a falsis discernuntur, ibid. Praelati praecipua virtus est patientia, 154. Debent bellorum strepitus vitare, 155, Conferens beneficium indigno, bona pauperum furatur, 156. Praelati electio per sortem reprobatur, 198. Praelati vita activa dignior est quam contemplativa, quantum ad meritum, 204. Praelatos magnanimitas decet, 284. Praelati faventes delatoribus peccant, 263. Praelatus quomodo prodest et praeest, 429. Praelatus quae bona potest dare parentibus, 438. Praelati quomodo sunt cophini, 465. Praelatus ad quae aperire os debet, 166. Praelati novitii et pueri suggillantur, 158. Praelatus debet ornari quatuor virtutibus cardinalibus, 149.
    Praepositus ruralis est decanus Christianitatis, 393. Praepositus minorum quis, 109.
    Primipilus quis, 414.
    Princeps superior eximere quemquam non potest a principis minoris potestate, nisi cognita causa, 112. Principum favor indignos ad dignitates saepe promovet, 143. Principi gloriosum est citra meritum punire, 275. Principes boni perversorum utentes ministerio Scyllae et Harpiis comparantur, 180. In principe nil gloriosius clementia. 252.
    Principatus in Ecclesia non cognationi et carni, sed moribus deferendus est, 97. Principatus mitis regnum servat incolume, 252.
    Principio malo (a) procedentia bonum non habent exitum, 96.
    Privilegia paucorum non faciunt legem communem, 159 et 198.
    Probatio dilectionis exhibitio est operis, 136, 246 et 310.
    Prodigalitas sancta est animam pro Christo ponere, 230. Prodigalitatem comitantur cupiditas, avaritia et rapina, 53 et 231, prodigalitatis vitium et quibus causis oriatur. 230.
    Profanis auctoribus licet uti, 338.
    Profundum est cor hominis et inscrutabile, 194.
    Prolixitas nimia nocet, 339.
    Proprietarii monachi qualis debeat esse sepultura 334.
    Proprietas monachorum suggillatur, 333.
    Pro torcularibus, psal. VIII, 516
    Psallentem hilariter et orantem diligit Deus, 207
    Psalmi et cantici distinctio, 484.
    Prudentia quid sit, 274. Prudentia virtutes omnes perficit, 274. Prudentia simplicitatem virtutis comitatur, 292.
    Pudor saepe impedit peccatorum confessionem, 325.
    Pulmentum quid, 433.
    Pygmaei describuntur, 343.

[Col. 1011] Q
    Quaestiones in disputationibus praecipitanter solvere turpe est et periculosum, 12.
    Quaestores episcoporum qua fraude pauperum bursas emungant, 66. Quaestoris cujusdam episcopi ridicula pecuniarum exactio. 68.
    Quaestui habere rempub. sceleratum est, 70.
    Quaestuaria dicitur S. Maria Deipara, 38, 367.
    Qualis esse debeat confessarius, 312.
    Quies et otium remissos reddunt homines, 286.

R
    Rachel in ultionem paternae avaritiae idola furata est, 59.
    Radix omnis peccati superbia, 22. Radix omnium malorum cupiditas, 48.
    Radulphus Afflighemiensis monachus, dictus Tacens, 464.
    Ramos suos quam late extendat Simonia, 105.
    Ranis assimilantur adulatores, 115.
    Rapina est plura beneficia retinere, 93.
    Raptores pauperum graviter peccant, 509. Raptores sumus dum superflua retinemus, 46.
    Rapina est plura beneficia retinere, 93.
    Rarum charum est, 455.
    Rationi nullum est cum crudelitate consortium, 252.
    Rationi vivae nullus auctoritas refragari potest, 138.
    Realis et mentalis Simonia exprimitur, 102.
    Regimen animarum (ad) clericus non nisi probatae scientiae eligendus, 143.
    Religionis fundamentum est bona taciturnitas, 166.
    Religionis Christianae potissimum signum est veritas, 280.
    Religiosis, necessitate exigente, quovis cibo vesci concessum est, veste autem superflua uti nunquam, 225. Religiosi mendicantes merito victum a rusticis petunt, 397. Religiosorum dux fieri non debet quis ni prius fuerit miles, 421. Remedia varia quibus eradicati possunt plures abusus sacerdotum circa missas, 82. Remedia contraria singulis peccatis per poenitentiam debent opponi, 318. Remedium inopiae quodnam sit, 45.
    Renes et lumbos succincti jubentur a Domino Isaias et Jeremias praedicare, 16.
    Reprobationis divinae judicium est munerum acceptio, 55.
    Res omnes minoris praelati sunt in potestate majoris praelati tunc demum quando deliquit, 109. Res pauperum divitibus dare sacrilegium est, 122.
    Respublica Romana ambitione destructa est, 141.
    Restituere cogit advocatos episcopus Ambianensis, 446.
    Retia praelatorum ecclesiasticorum quaenam 66.
    Reum se vir justus pro modico etiam peccato confitetur, 190.
    Reverentia. Ad reverentiam sacerdotalem necessaria est aetas, 158.
    Rex appellari a pueris Hebraeorum voluit Christus, non a Scribis et Pharisaeis, 78.
    Risisse nusquam Christus legitur, 176. In risu servandus modus, 175.
    Robertus Ambianensis episc. ob levem culpam maxime poenituit, 292. Quotus fuit in ordine episcopus, 474.
    Rotae quatuor currus Eliae quaenam sint, 149, 274 et 518.
    Ruinam parit dilatio confessionis post peccatum, 171. Ruina superbiam sequitur, 38. In ruinam totius mundi superbia et invidia simul conspiraverunt, 29.
    Rumorum seminatores et auditores perstringuntur, 195. Rumorosos comitatur inconstantia 196.
    Ruralis praepositus est decanus Christianitatis, 393.

S
    Sabelliana haeresis in quo consistat, 213.
    Saburra quid, 340.
    Sacer ignis quid sit, 442.
    Sacerdotalem dignitatem regali fastigio praetulit S. Martinus, 174. Ad sacerdotalem reverentiam maxime necessaria est aetas, 138
    Sacerdotes qui fieri cupiunt, quaenam habent attente considerare, 251. Sacerdotes quomodo muti, 451. Sacerdos toties Pascha immolat quoties missam celebrat, 72. Sacerdotes qui pacto pretio missas celebrant, sunt deteriores Juda proditore, 77. In sacerdotis ordinatione aetas spectanda est, 85. Sacerdos quare in missa ante communionem [Col. 1012] praemittat orationem Dominicam, 87. Sacerdotibus Jeroboam comparantur, qui ad dignitates Simoniacae eliguntur, 98. Sacerdotes nunquam censentur peccare per ignorantiam, 144. Sacerdos qualis esse debeat, 145. Sacerdotes et diaconi debent esse scientia et moribus perfecti, 157. Sacerdotem diaconus paratus esse debet sequi ad evangelizandum et ad martyrium, 157. Sacerdotis verba aut vera sunt aut sacrilega, 279. Sacerdotibus munditia cordis maxime necessaria est, 162. Sacerdotibus vitandus est carnalis praesertim parentum affectus, 181.
    Sacramenti nomine juramentum aliquando intelligitur 484. Sacramentorum collatione praelatus etiam major non potest quemquam in aeternum privare, 112. A sacramentorum communione feneratores ascendi sunt, 52.
    Sacrilegium est res pauperum divitibus erogare, 122.
    Sacrilegus est qui rem sacram tollit de loco sacro, 334.
    Salomonis liber qui Claricula dicitur est damnatus, 478. Salomon duodenis in regem unctus, 158.
    Saluti duo sunt necessaria, 213. Ad salutis metam pervenire cupientes mundi hujus stadium procinctos percurrere necesse est, 224.
    Samson archiepisc. Remensis prohibuit peregrinum judicium ignis in sua dioecesi exerceri, 201.
    Samuel a munerum acceptione immunis, 56.
    Sancceium oppidum ubi, 417.
    Sancti primitivae Ecclesiae nullam quaestionem solvebant, nisi deliberatione praevia, 12.
    Sanctimonialis quaedam ob munerum acceptionem prophetiae gratiam amittit, 107.
    Sanctitas vitae et conversatio bona sunt fundamentum praedicationis, 13.
    Sandalia apostolorum et episcoporum quid significant, 71. Sandalia et lingulae mitrae abbatialis subjectionem quid significant, 114.
    Sanguinis Dominici consecratio in Vita sancti Laurentii quomodo intelligatur, 458. A sanguine gladium prohibere quid sit, 153. Sanguinis effundendi occasionem praebere cum possis impedire, mortale est. 203.
    Sanguinitae qui dicantur, 109, 420. Judae proditori comparantur, ibid.
    Sanguisugis assimilantur praelati et officiales exactores ecclesiastici, 70.
    Sapientis oratio talis debet esse qualis ejus vita, 19. Sardanapalus quis et qualis, 475.
    Sarpa quid, 555.
    Sat cito si sat bene, 196.
    Satellites quatuor habet gula, 298.
    Satietas divitibus conceditur, 46.
    Saulem e regni solio dejecit superbia, 36, 121. Ob inobedientiam e regno dejectus est, 121, 333.
    Scandalis plena est ejus praedicatio cujus vita despicitur, 16.
    Scelestius avaro nil est, 50.
    Schacci sunt calculi, 492.
    Scholam coelestem per humilitatem in terris Christus erexit, 34.
    Scholaribus S. Scripturae necessaria est cordis munditia, 262.
    Scientia rerum vitam disponit, 1. Scientia vera est quae tantum consistit in doctrina fidei et morum, 5. Scientia parit superbiam, 24.
    Scripturae sacrae exercitium in tribus consistit, 2. S. Scripturam qua arte exponat S. Hieronymus, 3. Sacra Scriptura quadruplici sensu unius anni spatio exposuit sanctus Hieronymus, ibid. S. Scriptura navis est non oneranda superfluis, expositionibus, ibid. S. Scripturae variae comparationes quibus glossarum superfluitas vitanda innuitur. 4. Ad S. Scripturae brevem expositionem moneri debemus propter sumptus nimios librorum, taedium lectionis, jacturam temporis, etc., 4. S. Scripturae esca a prudente dispensatore dispensanda est, 9. S. Scriptura qua simplicitate explicanda, 10. Sacra et divina Scriptura viva voce simplicia et utilia loquitur, 18. S. Scripturae in iniquos judices citantur, 63. S. Scriptura amica est simplicitati, 292. Ejus interpretatio non debet pendere a voluntate nostra, sed econtra, 210. S. Scriptura vetat officia divina pacto pretio celebrari, 70. S. Scripturae, id est Geneseos et quorumdam librorum lectio junioribus prohibita sunt olim, 161. S. Scripturae veritas vino comparatur, 211. Sacrificium missae quidam in artem magicam verterunt, 81. Sacrificia ex illicite acquisitis non sunt offerenda, 121.
    Scylla quid sit, 180.
    Sebastiano (B.) praedicante, Zoe uxor Nicostrati vidit angelum coram illo apertum librum praemonstrantem, 15 et 152.
    Secretarius altaris est diaconus, 157
    [Col. 1013] Seneschalcus quis sit, 414.
    Seniorum tantum est suggestum concionatorium conscendere, 160.
    Sententia viri debet esse certa animi responsio, 195.
    Sepeliri quo ritu debeat monachus proprietarius, 334.
    Sepulcra sumptuosa mortuis sunt potius in augmentum supplicii quam in remedium, 228. Sepulcra hominis sunt quatuor, 228.
    Serapion, Zacharias et Pastor eremitae taciturnitatem commendant, 168.
    Serenitas conscientiae quae sit, 511.
    Sermo non est nisi ei respondeant vita loquentis et merito audientis, 14. In sermone unico praedicator versatus quibus comparetur, 18 et 19. Sermonem et actionem praecipitem sequitur poenitentia, 195.
    Serpentis capiti fides comparatur, 237.
    Servitia coacta Deo non placent, 257.
    Servorum est pigrescere, filiorum autem vigilare, 216.
    Signum est et nutrix majoris charitatis paupertas voluntaria, 44. Signis quibusdam dignoscitur invidia sicut et superbia, 28.
    Silentii exemplum de Radulpho Afflighemiensi, 464. Silentio praelatus, tantum nocet quantum prodest exemplo, 146.
    Silvestri S. temporibus incoepit Ecclesia possidere divitias, 140.
    Simon Magus ob Simoniam aeternum damnatur, 106.
    Simonia quid sit, 100. Simonia realis et mentalis exprimitur, 102. Simonia et lepra Giezitica in quo differant, 102. Simonia consistit in exspectatione et conceptione muneris pro beneficio accipiendi, 102. Simonia Giezi et Simonis detestanda est, 74. Simoniam ab Ecclesia eradicandam docuit Christus, 76. Simonia committitur tripliciter, 101. Simoniae crimen gravius est in dante beneficium quam in accipiente, 104. De Simonia interiori judicare non debet Ecclesia, 105. Simonia quam late expandat ramos suos, 105. A Simonia non excusantur abbatissae quae cum parentibus puellae intraturae monasterium paciscuntur, 424.
    Simoniaci quinam dicantur, 420. Simoniacus est judex, si justum judicium vendat, 133. Simoniaci diversimode a Deo puniuntur, 106. Simoniaca est anathematis absolutio, quae pacto pretio confertur, 67. Simoniaca rabies, 403. Simoniacorum sententia damnabilis, 402. Simoniaco Chorita gravius peccat, 108.
    Simplicitas multiplex est, 291. Simplicitas in vestitu commendatur, 222. Simplicitas nimia stultitiae, et superba superbiae cognata est, 357, 359, 345. Simplicitatem virtutis comitatur prudentia, 292.
    Simulacrorum servitus est avaritia, 51.
    Singularitas mala reprobatur, 176. Singularitas in congregatione summopere est cavenda, 177. Singularitatis vitium suggillatur, 94.
    Sirenes dicuntur adulatores, 116.
    Sitis quaedam laudabilis quaedam vitiosa, 246.
    Sobrietatem perimit gastrimargia, 247.
    Societas cum quibus habenda, 179.
    Socratis exemplo avaritia vitanda, 384. Socrates praecepit discipulis, dari inducias ad solvendas quascunque quaestiones, 195.
    Sodomitis ostium Lot quaerentibus comparantur qui verbum Dei tractant sine fundamento sanctitatis, 14.
    Sodomiticum vitium quam sit exsecrandum, 303.
    Solemnitas. In solemnitatibus majoribus ab ecclesia sua praelatus non debet abesse, 152.
    Solitudo triplex et, 178. Solitudo commendatur, ibid et sequent.
    Solitariam monachorum vitam Christus instituit, 188. Solitariorum monachorum tria sunt genera, ibid.
    Somnium est vita praesens si aeternitati comparetur, 320.
    Somnus quadruplex est, 218. Somnus culpae triplex, ibid.
    Sorores sunt uterinae continentia et abstinentia, 71.
    Spes in malis non est virtus, 242. Spei defectus similis est defectui fidei, 242. Spes incerti boni nomen est, 187.
    Spiritualium genera sunt quatuor, 100. Quae spiritualia vendi possunt, 100. Spiritualium rerum commutatio Simoniaca reprobatur, 107. Spiritualium rerum seu beneficiorum permutatio quaenam permissa sit, 108.
    Spiritus sanctus super apostolos ideo in linguis igneis apparuit, ut igniti dilectione ignita praeferrent eloquia, 15 et 152. S. Spiritus variis varia dona distribuit. 91. Spiritum etiam persequitur invidia, 28
    Statera modico pondere addito inclinatur, sic et judex munere corruptus, 61.
    [Col. 1014] Status potentum maxime meticulosus, ac periculosus, et quare, 181.
    Stephanus abbas Cisterciensis eleemosynam sibi a sacerdote Simoniaco datam retinere renuit, 119. De eodem, 259, 509, 433.
    Sterquilinio comparatur hypocrita, 39.
    Stultus et inconstans laborat fastidio sui, 196. Stultum se simulare, est prudentia summa, 554.
    Subdiaconatum esse sacrum ordinem de novo institutum est, 157.
    Subditis dare potius debet praelatus quam ab eis accipere, 148.
    Suffragia plus uni praesunt quam multis simul, 402.
    Sugerius abbas non procuravit emancipationem monasterii sui ab episcopi Parisiensis potestate, 429.
    Sumptus nimius aedificiorum, eleemosynis pauperum derogat, 226.
    Superbia unde oriatur, 23. Ejus ortus multiplex, 377, 359.
    Superbia est causa omnium malorum et peccatorum, 21, 277. Superbia ultimum est peccatum poenitentibus, et primum peccantibus, 21, 277. Superbiae vitium super omnia vitia detestatur Deus, 22. Superbia cornuta depingitur, ibid. Superbia in incessu exhibetur, 26. Superbia vitium sordidissimum, sordidissimo curatu, emplastro, 23. Superbis passio Christi non prodest, 24. Superbia primum in coelis nata est, 27. Superbia Lucifer ex angelo factus est Satan, 27. Superbia et invidia in ruinam totius mundi pariter conspiravere, 29. Superbia et invidia quaedam sancta est, 30.
    Superba aedificia struentes comparantur gigantibus turris Babel, 216.
    Superfluitas vestium reprobatur, 23, 356.
    Suspiciosi perstringuntur, 192.
    Syrma quid sit, 491.
    Syrmatica vestis Christianum non decet, 222
    Symmachus (non S. Marcus) in oratione Dominica vertit panem peculiarem pro quotidianum, 406.

T
    Tabernaculum. In tabernaculi introitu labium aeneum positum erat, et quare, 16.
    Taciturnitas commendatur, 166. Taciturnitas bona est fundamentum religionis, ibid. Taciturnitas duae causae in praedicatore debent attendi, 167. Taciturnitatis pessimae quinque sunt causae, 164. Taciturnitatis malae quinque sunt modi, ibid. Taciturnitati praesunt quidam daemones, quidam autem garrulitati, 164. Taciturnitas mala praelatorum reprehenditur, 162. Taciturnitatis encomium, 168.
    Talentum multiplex, 442. Talentum naturae et talentum gratiae jubet Dominus multiplicare, 130
    Tardiloquium praecipitur, 196.
    Taurus generosior armentum solet praecedere, 142.
    Telis aranearum leges urbium comparabat Agellius, 138.
    Temerarium judicium oritur ex superbia vel invidia, 193. Contra temeraria judicia, 192.
    Temperandi sunt mores nostri inter bonos et publicos, 47.
    Temperantia ultra licitum non progreditur, 276. Sine temperantia caeterae virtutes saepe deficiunt, 276.
    Templariis illicitum fuit parentum suorum ministerio frui, 184.
    Templum, unicum habuit universus populus Israel, 82.
    Temporalium curis jubentur renuntiare praelati, 155. Temporalia pro spiritualibus tribus modis possunt dari, 101. Temporalia a Deo licet petere, 504.
    Tempus vendit fenerator, 131. Tempus, quo vivimus, etiam puncto minus est, 2.
    Tentare Deum nemo debet, 198.
    Terrae peccatores dicuntur, qui libidini et gastrimargiae serviunt, 22.
    Terribilis ut castrorum acies esse debet Ecclesia, 142.
    Testamenti veteris et novi distinctio, 71. Ex Testamento veteri electio canonica multiplex affertur, 99. In Testamento veteri lex, praeceptum, testimonium, justificatio, judicium distinguitur, 137.
    Testimonia S. Scripturae iniquos judices detestantia proferuntur, 63, 64. Testimonium verum tendere testis non debet, 133.
    Testis si peccatori adsit, peccatum committendum impeditur, 187. Testis dubius non remanet impunitus, 195
    Theobaldus comes, 260, 434, 483, 510.
    Theologum maxime pia decet simplicitas, 292.
    [Col. 1015] Thomas S. Cantuariensis Simoniam et munerum acceptionem a domo sua procul abegit, 57, 106, 386.
    Thomae Mori B. cancellarii Angliae solertia, 446.
    Thrasyllus Cynicus, 473.
    Thuribuli forma et ministerium, 716.
    Tobias furtivum hoedum retineri vetat, 119.
    Toxicum venenum unde, 492.
    Tractantes verbum Dei sine fundamento sanctitatis, similes sunt Sodomitis aorasia, seu caecitate percussis, 14.
    Traditiones licitae et utiles quaenam sint, 204. Traditionum multitudo gravat subditos, 204. Traditiones quorumdam monasteriorum improbantur, 205. Traditiones novae saepe dant materiam delinquendi, 206. Traditionum multitudo multos transgressores constituit, ibid. Traditiones licitae et illicitae quomodo dignoscantur, 207. Traditiones multae, pariunt in monasteriis divisiones et schismata, 207.
    Tricenarium pro defunctis quis instituit, 407.
    Trutannia quid sit, 439.
    Tubalcain inventor malleorum, 491.
    Tuberonis Romani mediocritas laudatur, 46.
    Tugurium. De tugurio melius prosilitur in coelum quam de palatio, 226.
    Turcarum parcimonia in cibis, 543.
    Turpe est beatam vitam in auro et argento reponere, 45.
    Turpis et cupida pactio in spiritualium administratione debet excludi, 101. Ita turpe est turpibus et perversis dare quam ob turpia, 124.
    Tutelas plures a judice saeculari petere suspectum est, 931.
    Tutius auditur verum quam dicitur, 168. Tutius est in remissione peccare quam in nimio rigore, 175.

U
    Ungere alicui caput, quid sit, 430. Ad unctum currere. quid sit, 402.
    Unicitas ab unico, unitas ab uno, 418. Unicitas triplex redarguit pluralitatem dignitatum ecclesiasticarum, 93. Unicitas mala est vitium singularitatis, 94.
    Unicuique iniquitas sua poena est et patibulum, 234.
    Upupis, quae aedificant in stercoribus suis comparantur Sanguinitae, 110, 233.
    Usura igni sacro (quem Graeci vocant) comparatur, 131. Usura peccati, cancro comparatur, 131. Usura sanguisuga est, 132. Usurarii anathemate feriuntur, 130. Usurarii in inferno auro bullienti potabuntur, 133. Usurariorum poena quadruplex, 133. Usurarii restitutio admirabilis et salutifera, 443. Usurarii sepultura ignominiosa, 382.
    Usus bonus non justificat male acquisita, 404 et 121. Ab usu difficillimum est revelli, 276. In usu rerum temporalium, ipsa natura superfluitatem vetat, 23.
    Uxori Lot comparantur qui carnali parentum affectu ducuntur, 182. Uxores plures Jacob ducens ad procreandam prolem excusatur, 94.

V
    Vade reconciliari fratri tuo dupliciter exponitur, 363.
    Vana gloria quid sit, 49.
    Varietas duplex in Ecclesia commendabilis declaratur, 89.
    Vasa fictilia mensae Tuberonis Romani aureis, ac argenteis nobilium civium vasis praeponuntur, 47. Vasis sacris templi abutens Baltassar rex regno privatus est, 144.
    Venalem linguam advocatus habet, 133, 365.
    Venenum occultum est adulatio, 117. Venenum invidiae vix unquam ita exstinguitur, ut postea iterum non pullulet, 29.
    Ventris tumor vituperatur, 359, 360.
    Verbum S. Scripturae, sicut et Verbum Dei incarnatum voluit Deus abbreviari, 1. Verecundia amica est virtutis, 165.
    Verbum abbreviatum secundum mentem auctoris, quid hic? 337. Verbo et exemplo Patres et apostoli nos instruunt, 8. Verbi Dei praedicatio magnificentior est in tenui panno et facie pallida, quam in tumentibus et rubentibus buccis, 14. Verbum Dei quod de frigido pectore erumpit, auditores non inflammat, 15. Verbum Deo suavissime praedicat, qui suavissime diligit, 15. Verbo non autem exemplo praedicantes vocantur animalia glebae, 16. Verba composita, etsi delectabilia, periculosa sunt, 20. Verbis, incessu, quovis corporis motu exhibenda est humilitas, 38. Verbo malo tripliciter quis utitur, 168. Verbum [Col. 1016] otiosum quodnam dicitur, 169. Verba sacerdotis aut vera sunt aut sacrilega, 279.
    Veritas S. Scripturae vino comparatur, 211. Veritas, dum paret, non requiritur ornatus verborum, 17, 280. Veritatem tacere, et falsitatem loqui, aequalis impietas, 163, 280. Veritas omnis in se dulcis, etsi non malis, 215. Veritas duplex est, 279. Veritas potissimum signum est Christianae religionis, 280.
    Verum tutius auditur quam dicitur, 168.
    Vesperi parce edendum, 435, 436.
    Vestis syrmatica Christianum non decet, 222. Vestium semper in dies crescit superflua curiositas, 221. Vestium mollities vitium duplex inducit, inconstantiam et superbiam, 224. Vestium luxus reprehenditur, 356.
    Veteris Testamenti leges omnes, umbra sunt futurorum, 137.
    Via intrandi Ecclesiam, quadruplex, 97. Via vitae dicitur proprie humilitas, 35. In via fidei et morum, sequenda est potius lex Dei quam hominum exempla, 210.
    Vide ne cantes bene, et male vivas, 15.
    Viduae inopiam oleo sublevavit Eliseus, 112. Viduae verae quaenam dicuntur, 123.
    Vigilias tres Christus commendat, 218.
    Vinum. Sicut vinum bibentis, sic munerum acceptio judicis hebetat ingenium, 61. Vinum et oleum Samaritani confessarius habere debet, 171.
    Vir justus pro modico etiam peccato, reum se confitetur, 190. Viri sententia debet esse certa et indubitata animi responsio, 195. Viros fortes divitiae non nutriunt, sed molles et effeminatos, 42. Virilitas praelatorum dignitatem praecedere debet, 146, 165. Virorum quorumdam sanctorum charitas maxime laudabilis, 249.
    Virgo. De Virgine Deipara impia Helvidii haeresis, 145.
    Virgines angelicae conversationi vicinantur, 215.
    Virga. Ex virgis quatuor componitur flagellum poenitentiae, 316.
    Virtus praecipua praelatorum est patientia, 154. Virtutes omnes dissipat superbia, 23. In virtutum exercitio perfectus saepe subrepit superbia, 21, 277. Virtutibus caeteris Maria Virgo humilitatem praetulit, 35. Virtutibus quatuor cardinalibus ornari debet praelatus, 149. Virtutes omnes unum sunt in radice charitatis, 236. Virtutis nullius tantus est defectus hodie quam fidei, 238. Virtutum aedificium ex quibus consummetur, 241. Virtutes omnes absque charitate deficiunt, 24. Virtutum omnium princeps est charitas, 244. Virtutes omnes sunt filiae charitatis, 245. Virtutum plenitudo est misericordia, 246. Virtutum consummatio, pax est, 262. Virtutes omnes probat patientia, 266 Virtutes omnes perficit prudentia, 274. Virtuti nil aeque noxium est, quam voluptatis admistio in concessis, 276. Virtutum omnium maximum opus est orare, 286. Virtutum cardinalium commendatio, 520. Virtutum cardinalium currus, seu quadriga, 518.
    Vita praesens somnus, umbra et spuma dicitur, 349. Vitae Patrum liber qualis, 412. Vita bona scientiam rerum praecedere debet, 13. Vita loquentis et meritum audientis debent praedicationi respondere, 14. Cujus vita moribus praedicat, illius lingua sine labore praedicat, 17. Vita Christi tota in humilitate fuit, 38. Vita, scientia et facundia in praedicatore requiruntur. 16. Vita Christiani debet esse crux et martyrium, 72. Cujus vita contemnitur, praedicatio contemnitur, 146. Vita austera praedicatorem decet, ibid. Vitae contemplativae alia excellens, alia indignior, 205.
    Vitari non potest malum ignotum, 21.
    Vitium superbiae, super omnia mala detestatur Deus, 22. Vitium nullum tetrius est avaritia principum, 70. Vitium Simoniae gravius est in conferente beneficium quam in accipiente, 104. Vitio eleemosyna non est eroganda, 124. Vitium par est peccatoribus dare et daemonibus immolare, 124. Vitium Sodomiticum quam enorme sit, 303. Vitia singula quaeque, variis brutis animalibus comparantur, 306. Vitium muliebre est inconstantia, 196.
    Voluntas et propositum distinguit maleficium, 32.
    Voluptates singulae, in singula hominum tormenta convertentur, 235.
    Vox praedicationis quatriplex, 166. Vox subservit praedicationi, eaque multiplex, 13. Vocem fletus, et confessionis ac exsultationis serenatae conscientiae sequitur vox praedicationis, 13.

W
    Waudraei anagrammata. In Perum, 361. In avarum, 380.
    Wiboldi episcopi Cameracensis ludus spiritualis in gratiam clericorum exscriptus, 401.
    [Col. 1017] Wiclefi error damnatus, 408.
    Willelmus abbas Clarevallensis saepe rogatus sermonem noluit contexere, 17

X
    Xenocratis philosophi industria Polemon, de vanitatum mundialium assecla philosophus evasit praeclatus, 6.
    Xerxem adulatores aulici decipiunt, 44, 116.

[Col. 1018] Z
    Zacharias Pater S. Joannis Bapt. incredulus, fit mutus, 238.
    Zelo accensus Christus vendentes e templo ejicit, 75.
    Zoe uxor Nicostrati, praedicante S. Sebastiano, vidit angelum librum apertum praeferentem, 15
    Zozimus abbas S. Mariae Aegyptiacae S. eucharistiam in deserto praebet, 84.






[Col. 1017]
ORDO RERUM QUAE IN HOC TOMO CONTINENTUR.


PETRUS CANTOR.

    Notitia. 9
    Notitia historico-litteraria. 9
    Elegia de Petro Cantore. 5
    Nomina auctorum quorum operibus usus est Petrus Cantor. 19

VERBUM ABBREVIATUM.
    Lectori Christiano. 2
    CAP. I.---Contra superfluitatem et prolixitatem glossarum et inutilium quaestionum. 23
    CAP. II.---De brevitate lectionis. 25
    CAP. III.---De brevitate et commoditate quaestionum. 28
    CAP. IV.---De temeritate quaestionum, et temerariis disputationibus. 31
    CAP. V.---De modo disputandi, qui est ut sine contentione disputetur. 34
    CAP. VI.---De praedicatione quam debet praecedere sanctitas vitae. 36
    CAP. VII.---De commendatione sacri eloquii. 38
    CAP. VIII.---De curiosa praedicatione, et contra eam. 40
    CAP. IX.---De humilitate praedicationis. 43
    CAP. X.---De suggillatione superbiae. 44
    CAP. XI.---Contra invidiam. 51
    CAP. XII.---Contra detractionem. 54
    CAP. XIII.---De humilitate. 58
    CAP. XIV.---De duobus generibus humilitatis malae. 61
    CAP. XV.---De mansuetudine. 64
    CAP. XVI.---De paupertate. 65
    CAP. XVII.---Contra quaeritantes et detinentes superflua. 70
    CAP. XVIII.---De mediocritate. 70
    CAP. XIX.---Contra vermem et malum divitiarum. 72
    CAP. XX.---Contra cupiditatem et avaritiam. 72
    CAP. XXI.---De avaritia. 73
    CAP. XXII.---Contra acceptores munerum. 78
    CAP. XXIII.---Contra acceptores munerum pro justitia facta, vel facienda, acceleranda, vel omittenda. 82
    CAP. XXIV.---Contra clericos superfluis utentes et se excusantes per hoc, quod psallant in ecclesia. 90
    CAP. XXV.---Contra Simoniam existentem circa exercitium ecclesiasticorum officiorum, seu quorumlibet spiritualium, quae ne pro temporalibus fiant, prohibetur. 95
    CAP. XXVI.---Contra quaeritantes temporale commodum in spiritualibus. 97
    CAP. XXVII.---Contra Simoniam existentem in substantiis sacramentorum, praecipue eucharistiae. 99
    CAP. XXVIII.---Contra venalitatem et pluralitatem missarum. 102
    CAP. XXIX.---Contra missas multarum facierum. 104
    CAP. XXX.---Contra conficientes, vel sumentes corpus Christi indigne. 107
    CAP. XXXI.---Contra Gergones belluas bicorpores, bicipites in pluribus ecclesiis. 112
    [Col. 1018] CAP. XXXII.---Contra bigamos et Lamechitar in pluribus ecclesiis. 117
    CAP. XXXIII.---De sancta unicitate. 118
    CAP. XXXIV.---De unicitate mala. 119
    CAP. XXXV.---Contra exteriorem Simoniam, scilicet in officiis, et dignitatibus, et redditibus Ecclesiae. 120
    CAP. XXXVI.---De impedientibus sinceritatem canonicae electionis. 122
    CAP. XXXVII.---De quatuor generibus spiritualium. 126
    CAP. XXXVIII.---Quot modis committitur Simonia. 128
    CAP. XXXIX.---De poena Simoniacorum. 132
    CAP. XL.---De commutatione spiritualium. 132
    CAP. XLI.---De Coritis. 134
    CAP. XLII.---De poena Coritarum. 134
    CAP. XLIII.---De sanguinitis, qui aedificant Sion in sanguinibus. 134
    CAP. XLIV.---Contra eos qui exuunt se a jurisdictione suorum praelatorum. 136
    CAP. XLV.---Contra adulatores. 140
    CAP. XLVI.---De acceptoribus munerum illicite acquisitorum. 144
    CAP. XLVII.---Contra eos qui dant non indigentibus. 147
    CAP. XLVIII.---De accipientibus munera, cum non indigeant. 152
    CAP. XLIX.---Contra dantes histrionibus 153
    CAP. L.---Contra teneratores 156
    CAP. LI.---Contra advocatos. 159
    CAP. LII.---Legibus divinis, in casibus suis, potius esse judicandum quam humanis. 161
    CAP. LIII.---Quod soliditatis nihil habet positiva justitia. 162
    CAP. LIV.---Contra ambitiosos. 165
    CAP. LV.---Contra promotionem indignorum. 168
    CAP. LVI.---De officio praelatorum. 171
    CAP. LVII.---Contra negligentiam praelatorum. 176
    CAP. LVIII.---De spirituali patientia praelatorum. 180
    CAP. LIX.---De sollicitudine et humilitate praelatorum. 181
    CAP. LX.---De statu clericorum et inferiorum ordinum. 183
    CAP. LXI.---Contra praelatos pueros, vel novitios. 185
    CAP. LXII.---Contra malam taciturnitatem maxime praelatorum. 189
    CAP. LXIII.---De bona taciturnitate. 194
    CAP. LXIV.---De vitio linguae. 195
    CAP. LXV.---Qualis esse debeat praedicatio pro modo auditorum, et contra malam loquacitatem praedicantium. 197
    CAP. LXVI.---De officio praelati tripartito, et contra acceptionem personarum. 199
    CAP. LXVII.---De mediocritate in omnibus tenenda. 202
    CAP. LXVIII.---De mala singularitate. 204
    CAP. LXIX.---De bona singularitate. 205
    CAP. LXX.---De bona societate habenda et mala fugienda. 206
    [Col. 1019] CAP. LXXI.---De suggestione carnalis affectus. 209
    CAP. LXXII.---Commendatio solitudinis loci. 213
    CAP. LXXIII.---Peccatum unius saepe redundat in universitatem. 217
    CAP. LXXIV.---De constituendo se reo exemplo sancti viri pro modica occasione peccati. 218
    CAP. LXXV.---Contra suspiciosos, et ex conjecturis in temeraria judicia prorumpentes 220
    CAP. LXXVI.---Contra rumorosos. 223
    CAP. LXXVII.---Contra inconstantes. 225
    CAP. LXXVIII.---Contra peregrina judicia ferri candentis, et aquae frigidae, vel bullientis. 226
    CAP. LXXIX.---Contra traditionum onerositatem et multitudinem. 233
    CAP. LXXX.---Contra mollientes arcum sacrae Scripturae. 239
    CAP. LXXXI.---Contra pigros. 246
    CAP. LXXXII.---Contra superfluitatem et curiositatem vestium, ciborum et aedificiorum. 250
    CAP. LXXXIII.---De superfluitate vestium et pretiositate. 251
    CAP. LXXXIV.---Contra varios artifices istarum vanitatum. 253
    CAP. LXXXV.---Contra mollitiem vestium. 254
    CAP. LXXXVI.---Contra superfluitatem aedificiorum. 255
    CAP. LXXXVII.---Contra prodigos qui male acquirunt, et pejus expendunt. 259
    CAP. LXXXVIII.---De sancta prodigalitate. 261
    CAP. LXXXIX.---Contra se immergentes in temporalibus avide. 261
    CAP. XC.---De his qui puniuntur instrumento suae offensionis. 263
    CAP. XCI.---De multiplici facie hominis. 265
    CAP. XCII.---De commendatione fidei. 266
    CAP. XCIII.---De defectu fidei. 268
    CAP. XCIV.---De spe. 271
    CAP. XCV.---De charitate. 273
    CAP. XCVI.---De luctu bono et malo. 275
    CAP. XCVII.---De bona esurie et siti. 276
    CAP. XCVIII.---De misericordia generali. 278
    CAP. XCIX.---De misericordia ignoscente. 280
    CAP. C.---De clementia judicis, vel de misericordia relaxante. 282
    CAP. CI.---De misericordia corripiente. 284
    CAP. CII.---De misericordia intercedente pro inimicis. 285
    CAP. CIII.---De visibili et corporali et manuali misericordia, sive subveniente. 285
    CAP. CIV.---De eleemosyna. 286
    CAP. CV.---De quo sit danda eleemosyna. 289
    CAP. CVI.---De ordine dandae eleemosynae. 289
    CAP. CVII.---De cautela dandae eleemosynae. 290
    CAP. CVIII.---De commendatione eleemosynae. 291
    CAP. CIX.---De munditia cordis. 292
    CAP. CX.---De pace. 293
    CAP. CXI.---A quibus pacem habere debeamus. 295
    CAP. CXII.---De effectu pacis. 296
    CAP. CXIII.---De duplici pace. 297
    CAP. CXIV.---De patientia. 298
    CAP. CXV.---De quatuor virtutibus cardinalibus. 305
    CAP. CXVI.---De prudentia. 305
    CAP. CXVII.---De fortitudine 306
    CAP. CXVIII.---De temperantia. 307
    CAP. CXIX.---De justitia. 308
    CAP. CXX.---De veritate. 309
    CAP. CXXI.---De sancta et bona violentia. 311
    CAP. CXXII.---De obedientia. 314
    CAP. CXXIII.---De magnanimitate. 316
    CAP. CXXIV.---De oratione. 318
    CAP. CXXV.---De effectu orationis. 318
    CAP. CXXVI.---De impedientibus orationem. 320
    CAP. CXXVII.---De vitando juramento. 322
    CAP. CXXVIII.---De bona simplicitate. 323
    CAP. CXXIX.---De hospitalitate sectanda. 324
    CAP. CXXX.---De vestiendis nudis. 325
    CAP. CXXXI.---De visitatione infirmorum et incarceratorum. 326
    CAP. CXXXII.---De sepeliendis mortuis. 326
    CAP. CXXXIII.---De jejunio. 327
    CAP. CXXXIV.---De suggillatione gastrimargiae 328
    CAP. CXXXV.---Contra gulam et ebrietatem 330
    CAP. CXXXVI.---De simplici fornicatione. 332
    CAP. CXXXVII.---De adulterio. 333
    CAP. CXXXVIII.---De vitio Sodomitico. 333
    CAP. CXXXIX.---De ingratitudine. 335
    CAP. CXL.---Epilogus facierum culpae. 337
    CAP. CXLI.---De poenitentia. 338
    CAP. CXLII.---Quanta debeat esse contritio 340
    [Col. 1020] CAP. CXLIII.---De confessione oris. 342
    CAP. CXLIV.---De confessore. 344
    CAP. CXLV.---De satisfactione pro peccato, et perseverantia, et qualitate ejus. 346
    CAP. CXLVI.---De cautela paenitentiae. 349
    CAP. CXLVII.---De brevitate temporis vitae humanae semper habenda in corde. 351
    CAP. CXLVIII.---De acceleranda poenitentia. 355
    CAP. CXLIX.---De septem causis accelerandae poenitentiae. 355
    CAP. CL.---De poena aeterna. 358
    CAP. CLI.---De gaudio et praemio beatitudinis aeternae. 363
    CAP. CLII.---De jucunditate aeterna. 365
    CAP. CLIII.---De proprietate monachorum. 366
    Notae in Verbum abbreviatum auctore R. P. D. Georgio Galopino. 369
    Verbum abbreviatum textus alter a capitulo LXVI usque ad LXXX.
    CAP. LXVI.---De acceptione personarum. 527
    CAP. LXVII.---De modestia circa risum. 529
    CAP. LXVIII.---De mala singularitate. 530
    CAP. LXIX-LXXII.---De bona singularitate. 531
    CAP. LXXIII.---De levi contactu peccati. 536
    CAP. LXXIV.---Quod levi occasione peccatum contrahitur. 538
    CAP. LXXV-LXXVIII. 539
    CAP. LXXIX-LXXX. 548
    EPISTOLA WILLELMI Remensis archiepiscopi ad Petrum Cantorem. 555

GARNERIUS LINGONENSIS EPISCOPUS.
    Notitia 555

SERMONES GARNERII.
    SERMO I.---In Adventu Domini. 559
    SERMO II.---In Adventu Domini. 570
    SERMO III.---In Adventu Domini. 583
    SERMO IV.---In Adventu Domini. 591
    SERMO V.---De Nativitate Domini. 599
    SERMO VI.---De Nativitate Domini 608
    SERMO VII.---In eadem solemnitate. 615
    SERMO VIII.---In Apparitione Domini. 622
    SERMO IX.---In die Epiphaniae. 628
    SERMO X.---In Purificatione B. Mariae. 633
    SERMO XI.---In eadem solemnitate. 636
    SERMO XII.---In eadem solemnitate. 645
    SERMO XIII.---In Dominica Septuagesimae. 657
    SERMO XIV.---In Quadragesima. 662
    SERMO XV.---In ramis Palmarum. 669
    SERMO XVI.---In Coena Domini. 673
    SERMO XVII.---In die sancto Paschae. 681
    SERMO XVIII.---In die sancto Paschae. 686
    SERMO XIX.---In die sancto Paschae. 694
    SERMO XX.---In Ascensione Domini. 700
    SERMO XXI.---In die sancto Pentecostes. 704
    SERMO XXII.---De sanctissima Trinitate. 710
    SERMO XXIII.---In nativitate S. Joannis Baptistae. 721
    SERMO XXIV.---De sancto Joanne Baptista. 731
    SERMO XXV.---De sancto Joanne Baptista. 736
    SERMO XXVI.---In Natali apostolorum Petri et Pauli. 741
    SERMO XXVII.---In Assumptione B. Mariae. 747
    SERMO XXVIII.---In eadem solemnitate. 750
    SERMO XXIX.---In festo sancti Bernardi. 755
    SERMO XXX.---In Nativitate B. Mariae Virginis. 759
    SERMO XXXI.---In Nativitate B. Mariae Virginis. 763
    SERMO XXXII.---In Nativitate B. Mariae Virginis. 774
    SERMO XXXIII.---In capitulo generali. 779
    SERMO XXXIV.---In capitulo generali. 783
    SERMO XXXV.---In capitulo generali. 793
    SERMO XXXVI.---In festo Omnium Sanctorum. 798
    SERMO XXXVII.---In dedicatione ecclesiae. 806
    SERMO XXXVIII.---In dedicatione ecclesiae. 813
    SERMO XXXIX.---In festo S. Benedicti. 817
    SERMO XL.---De arca spirituali. 822

GAUFRIDUS SUBPRIOR CANONICORUM REGULARIUM.


EPISTOLAE.
    EPIST. I.---Joannis abbatis Baugeze. ad Gaufridum abbatem.---Deflet onus pastorale sibi impositum. 827
    EPIST. II.---Gaufridi ad Joannem.---Superiori epistolae respondet. 829
    EPIST. III.---Gaufridi ad monachos Baugezienses,---Congratulatur eis quod ad monasterium recenter [Col. 1021] fundatum tandem advenerint, laudatque eorum solitudinem. 831
    EPIST. IV.---Ad Joannem abbatem.---Hortatur ut vitia in monasterio viriliter recenset, et delicta puniat. 832
    EPIST. V.---Ad eumdem.---Petit ut saltem per litteras eum visitet. 833
    EPIST. VI.---Joannis ad Gaufridum.---Superiori epistolae respondet. 835
    EPIST. VII.---Gaufridi ad Joannem abbatem.---Conqueritur de brevitate epistolae; indicat bibliothecam Cadomi, si velit, emendam, et significat obitum sui cellerarii. 835
    EPIST. VIII.---Ad Ric. presbyterum.---Varia dat ei monita. 836
    EPIST. IX.---Ad G. episcopi Wigorniensis capellanum.---Hortatur ad mundi contemptum. 837
    EPIST. X.---Ad Gaufridum amicum suum.---Significat pacem factam inter Angliae regem et ejus filium. 837
    EPIST. XI.---Ad fratrem genibus debilem, et in quibusdam a se dissentientem. 838
    EPIST. XII.---Ad Bartholomaeum.---Docet qua ratione ambulandum sit in via Domini. 838
    EPIST. XIII.---Ad Petrum amicum suum.---Hortatur ad assiduam Scripturae sacrae lectionem. 840
    EPIST. XIV.---Ad Wigorniensis episcopi capellanum.---De familiari scriptione epistolarum et mundi contemptu. 840
    EPIST. XV.---Ad Petrum de Buxeria. 841
    EPIST. XVI.---Joannis abbatis Bugezei ad Gaufridum.---Causatur quod diu non scripserit Gaufridus, petitque exhortatorias ab eo epistolas. 842
    EPIST. XVII.---Gaufridi ad Joannem.---Superiori epistolae respondet. 842
    EPIST. XVIII.---Ad Petrum Mangot.---Gratulatur ei de concessa sibi facultate construendi coenobii, agitque de necessitate comparandae in eo bibliothecae. 844
    EPIST. XIX.---Ad magistrum R.---Gratulatur ei de suo in ordinem ingressu, docetque qualis in eo esse debeat. 845
    EPIST. XX.---Ad W. quondam priorem S. Stephani Cadomensis.---De contemplatione. 846
    EPIST. XXI.---Joannis abbatis Baugezeiensis ad Gaufridum.---Rogat Gaufridum ut sibi retineat bibliothecam. 847
    EPIST. XXII.---Gaufridi ad Joannem.---Petit ut ejus precibus felicem sibi a Deo obtineat mortem. 848
    EPIST. XXIII.---Joannis ad Gaufridum.---Superiori epistolae respondet. 849
    EPIST. XXIV.---Gaufridi ad Joannem abbatem.---Dolet quod vocatus ad concilium Parisiense, non fuerit praesens, cum Joannes abbas Baugezei accessit ad Sanctam Barbaram 850. 850
    EPIST. XXV.---Ad eumdem.---Ejusdem, ut videtur, argumenti. 850
    EPIST. XXVI.---Rogerii quondam prioris S. Abrahae ad Gaufridum.---Gratulatur de his quae scripserat de videndo Deo, hortaturque ad humilitatem. 851
    EPIST. XXVII.---Gaufridi ad Rogerium.---Superiori epistolae respondet. 852
    EPIST. XXVIII.---Ad fratres Baugezienses.---Mittit eis vitam B. Hamonis. 853
    EPIST. XXIX.---Ad Joannem abbatem.---Futurae beatitudinis imaginem in monasterio Joannis Baugeziensis abbatis sibi repraesentat. 853
    EPIST. XXX.---Ad R. Troarnensis ecclesiae praecentorem.---Ut se per litteras saltem visitet. 855
    EPIST. XXXI.---N . . . ad Gaufridum.---Videtur esse responsio ad praecedentem. 856
    EPIST. XXXII.---Gaufridi ad quemdam juvenem eremitam.---Salutaria ei dat monita. 861
    EPIST. XXXIII.---Ad Hugonem priorem S. Martini Sagiensis.---Hugonis prioris S. Martini Sagiensis laudes praedicat, docetque quomodo ad Resurrectionis Dominicae festum praeparare se debeant. 863
    EPIST. XXXIV.---Ad R. presbyterum.---Quid significet in missa statio sacerdotis ad dexteram, et de quibusdam aliis ritibus. 864
    EPIST. XXXV.---Ad Joannem abbatem.---Compatitur pro infortunio quod ipsi acciderat. 867
    EPIST. XXXVI.---Ad Simonem amicum.---De laude cujusdam virginis. 868
    EPIST. XXXVII.---Ad R. presbyterum.---Aegre fert datas sibi laudes. 870
    EPIST. XXXVIII.---Ad W. abbatem S. Andreae.---Gratulatur abbati S. Andreae ordinis Cisterciensis de sua promotione. 870
    EPIST. XXXIX.---Ad Petrum De Buxeria.---Dicit se [Col. 1022] professionis voto et praepositurae officio impediri quominus in solitudine maneat. 871
    EPIST. XL.---Ad Joannem abbatem.---Causatur de litterarum raritate. 872
    EPIST. XLI.---Ad Hugonem priorem S. Martini Sagiensis.---Ejus virtutes praedicat, hortaturque eum ad vitam Walt. scribendam. 873
    EPIST. XLII.---Hugonis prioris S. Martini Sagiensis ad Gaufridum.---Superiori epistolae respondet. 874
    EPIST. XLIII.---Gaufridi ad Hugonem priorem S. Martini Sagiensis.---Hortatur ad scribendam vitam Walt. laudatque ejus a vino abstinentiam. 875
    EPIST. XLIV.---Ad Augustinum amicum suum.---Laudat Augustinum, hortaturque eum ad sectanda spiritualia. 876
    EPIST. XLV.---Ad Gaufridum sacerdotem.---Munuscula non esse spernenda quia parva sunt; sed quam magno animo fiant, consideranda. 878
    EPIST. XLVI.---Ad H. amicum suum.---Compatitur amici adversitatibus. 879
    EPIST. XLVII.---Ad Nicolaum S. Victoris subpriorem.---Gratias agit pro amicitia. 880
    EPIST. XLVIII.---Ad Joannem abbatem.---Laudat Joannem abbatem de gratia sermonis illius. 881
    EPIST. XLIX.---Ad Hugonem priorem S. Martini Sagiensis.---Hortatur iterum ad scribendam Walt. vitam. 882
    EPIST. L.---Ad Andream archidiaconum Turonensem.---Varia dat ei monita. 883
    EPIST. LI.---Ad R. amicum suum.---Laudat R. amici sui ardorem pro contemplatione. 884
    EPIST. LII.---N. ad N. 885

MAURICIUS DE SULLIACO PARISIENSIS EPISCOPUS
    Notitia historica. 887

EPISTOLAE.
    Epistolae ad Alexandrum III papam.---In causa S. Thomae Cantuariensis. 897

DIPLOMATA.
    I.---Charta pro decima de Campellis. 897
    II.---De his quae vendidit Ledemallus miles apud villam S. Clodoaldi. 898
    III.---De his quae vendidit Willelmus de Maciaco apud Victoricium. 899
    IV.---De censu quem S. Victoris canonici apud S. Marcellum et Ivriacum possidebant. 899
    V.---De mediate molendini de Cantu Ranae quam vendidit Petrus miles de Chantela Parisiensi episcopo. 900
    VI.---De his quae vendiderunt Philippus de Sevies et Galerannus de Galardone. 901
    VII.---Mauricius episcopus Parisiensis fundationem Herivallis confirmat. 902
    VIII.---De his quae vendiderunt Tiulfus et Herbertus de Moriana et Avelina soror ejus. 902
    IX.---De censu quem vendiderunt Galerannus de Loco Sancto et uxor ejus apud Sanctum Clodoaldum. 903
    X.---De molendino de Cantu Ranae quod est apud Corboilum. 904
    XI.---Charta Mauricii Parisiensis episcopi qua abbati et monasterio S. Dionysii Parisiensis concedit ut ecclesiam baptismalem in curia Novae Villae cum jure patronatus erigat. 905
    XII.---De pratis insulae de Mera. 905
    XIII.---Charta Mauricii de Ancello de Chetenvilla et Aalesi uxore ejus. 905
    XIV.---De hospitibus et censu quae vendiderunt apud Victoricium, Hugo Malvias et Gondrea uxor ejus, Parisiensi episcopo. 906
    XV.---De transactione facta inter Mauricium episcopum et canonicos Sancti Marcelli de Vitriaco. 906

VARIORUM CHARTAE ad ecclesiam Parisiensem spectantes.
    I.---Charta de terra data a capitulo monachis de Karoliloco ad firmam, apud Espiers. 907
    II.---Authenticum Milonis archipresbyteri Mediolanensis et Osmundi canonici Parisiensis super ecclesia de Argenteolo. 907
    III.---De quitatione Garnerii de Domibus Parisiensi episcopo facta ab abbate et conventu Fossatensis ecclesiae. 908
    IV.---Authenticum Radulphi comitis de Claromonte, de quitatione praebendae quam tenuit Petrus de Monciaco in ecclesia B. Mariae Parisiensis. 909
    [Col. 1023] V.---Charta conventionis inter capitulum ecclesiae Parisiensis et Henricum Magnum, Arnulphum de Corberon et Petrum dictum Girbont. 910
    VI.---Charta de Gunsanvilla. 911
    VII.---De pratis venditis ab abbatissa S. Cirici in Insula Mere. 912
    VIII.---De procuratione episcopi in ecclesia S. Exuperii de Corboilo. 912
    IX.---Authenticum capituli Parisiensis super eadem procuratione. 913
    X.---De quitatione Emelinae mulieris Parisiensis facta ab abbate et conventu Sancti Germani de Pratis. 914

ODO TULLENSIS EPISCOPUS
    Notitia. 914

STATUTA ODONIS SYNODALIA


[Col. 1024] ALEXANDER GEMMETICENSIS ABBAS EPISTOLA DE FILIO HOMINIS.


GERALDUS CADURCENSIS EPISCOPUS.
    Epistola ad Fridericum imperatorem 923

MATTHAEUS VINDOCINENSIS.
    Notitia. 925

PARAPHRASIS METRICA IN LIBRUM TOBIAE.
    Epistola dedicatoria. 927
    Praefatio. 933
    Textus cum paraphasi metrica. 933
    CARMINA VARIA. 980
    Index in Petrum Cantorem. 989




[Col. 1023] FINIS TOMI DUCENTESIMI QUINTI.


