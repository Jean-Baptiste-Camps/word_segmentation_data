
PATROLOGIAE TOMUS LIX.

S. GELASIUS I PAPA / S. AVITUS / S. FAUSTINUS / JOANNES DIACONUS / JULIANUS POMERIUS / DUO ANONYMI / AURELIUS PRUDENTIUS

PRIORUM TOMUS UNICUS.---PRUDENTII TOMUS PRIOR.


PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1847.


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE J.-P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LIX.


S. GELASIUS I PAPA,



S. AVITUS



S. FAUSTINUS



JOANNES DIACONUS



JULIANUS POMERIUS



DUO ANONYMI



AURELIUS PRUDENTIUS



PRIORUM TOMUS UNICUS.---PRUDENTII TOMUS PRIOR.


PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1847. [Figure: [Manuscripts] 42Kb] [Figure: [Lucerna] 54Kb] [Figure: [Prototypon] 58Kb]


Volume title page
SANCTORUM

GELASII I PAPAE,



AVITI



FAUSTINI

NECNON

JOANNIS DIACONI



JULIANI POMERII

ET

DUORUM ANONYMORUM



OPERA OMNIA,

AD PRAESTANTISSIMAS MANSI, GALLANDII, EDMONDI MARTENE ATQUE BALUZII EDITIONES ACCURATISSIME DIGESTA. POST QUAE

POETARUM QUINTI SAECULI

SERIEM APERIUNT

AURELII PRUDENTII



CARMINA

EXPRESSA JUXTA EDITIONEM AREVALI, NON PAUCIS VITIIS EXPURGATAM, SED IN EO PRAESERTIM GRAVITER EMENDATAM QUOD PLURIMA ADDENDA QUAE NON SINE MAXIMO LECTORIS INCOMMODO TREDECIM AMPLIUS PAGINIS AD CALCEM OPERUM CONTINEBANTUR, SUO QUAEQUE LOCO IN HAC NOVISSIMA RECENSIONE RESTITUTA SINT.

PRUDENTII TOMUS PRIOR, CAETERORUM TOMUS UNICUS.
PRIX: 7 FRANCS.

PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1847.


ELENCHUS OPERUM QUAE IN HOC TOMO CONTINENTUR.


S. GELASIUS PAPA I.
Epistolae et decreta. 	col. 13



S. AVITUS.
Epistolae. 	191
Carmina. 	323



JOANNES DIACONUS.
Epistola ad Senarium. 	399



S. FAUSTINUS.
Homilia de Passione Domini. 	407



JULIANUS POMERIUS.
De Vita contemplativa libri tres. 	1081



DUO ANONYMI.
Libellus de Genealogiis Patriarcharum. 	523
De Computo paschali libri duo 	545



INCERTUS AUCTOR.
Ordo monasticus in veteri Scotiae monasterio de Kil-Ros olim observatus. 	563



AUREL. PRUDENTIUS
Liber Cathemerinn. 	775
Apotheosis. 	915
Hamartigenia. 	1007





Main volume text





ANNO DOMINI CCCCXCII.
GELASIUS PAPA I.
(Ex collect. Concil. Mansi.)




[Col. 0009]
PROLEGOMENON.
(Ex lib. Pontificali.)

[Col. 0009A] [(a) 1Kb] Gelasius, natione Afer ex patre Valerio, [(b) 1Kb] sedit annos 4 menses 8 dies 18. Fuit temporibus [(c) 2Kb] Theodorici regis et [(d) 1Kb] Zenonis Augusti. [(e) 3Kb] Hujus temporibus inventi sunt Manichaei in urbe Roma, quos in exsilio deportari praecepit, quorum quoque [Col. 0010A] codices ante fores basilicae Sanctae Mariae incendio concremavit. [(f) 1Kb] Hic sub gesta synodica, cum fletu, et sub satisfactione libelli, purgatum Misenum episcopum revocavit, quem et Ecclesiae suae restituit, qui peccaverat in causa Acacii et Petri. Hic fuit [Col. 0011A] amator [(1) 1Kb] cleri et pauperum, et clerum ampliavit. Hic liberavit a periculo famis civitatem Romanam. Hic fecit constitutum de omni Ecclesia. [(a) 1Kb] Hujus temporibus iterum venit relatio de Graecia, eo quod multa mala et homicidia fierent a Petro et Acacio Constantinopolitano. Eodem tempore fugiens Joannes Alexandrinus episcopus catholicus venit Romam ad sedem apostolicam. Quem B. Gelasius suscepit cum gloria, cui etiam et secundam sedem praebuit. Ipsis temporibus fecit synodum, et misit per tractum Orientis, et iterum [(2) 1Kb] damnavit in perpetuum Acacium et Petrum, si non [(3) 1Kb] poenitentes, sub satisfactione libelli, postularent poenitentiam, [(4) 1Kb] secundum humanitatem primae sedis Ecclesiae. Hic dedicavit basilicam sanctae Euphemiae martyris in civitate Tiburtina, [Col. 0011B] milliario 20 ab Urbe. Dedicavit autem basilicas alias sanctorum Nicandri et Eleutherii et Andreae, [Col. 0012A] via Lavicana in fundum in villa pertusa. Fecit autem et basilicam sanctae Mariae via Laurentina in fundo Crispini, milliario ab Urbe 20. [(b) 5Kb] Hic fecit quinque libros adversus Nestorium et Eutychem, [(5) 1Kb] qui hodie in bibliotheca et archivo ecclesiae continentur. Fecit et hymnos in modum beati Ambrosii episcopi. Item duos libros adversus Arium. Fecit etiam et sacramentorum praefationes et orationes cauto sermone, et epistolas fidei elimato sermone [(6) 1Kb] . Multum sub hujus episcopatu clerus crevit. Hic fecit ordinationes duas [(7) 1Kb] in urbe Roma per menses Februarium et Decembrem, presbyteros triginta duos, diaconos duos, episcopos per diversa loca numero sexaginta septem. Qui etiam sepultus est in basilica Beati Petri apostoli, undecimo calendas Decembris. Et post obitum ejus cessavit episcopatus dies [Col. 0012B] septem.




[Col. 0013]
GELASII PAPAE I EPISTOLAE ET DECRETA. (C,G,S)*



[a 2Kb] EPISTOLA PRIMA. GELASII PAPAE I AD EUPHEMIANUM.
[Col. 0013A]

Scribit neminem ad sedis apostolicae communionem se posse admittere qui Acacii nomen non damnaverit. Quare eum hortatur ut quemadmodum Eutychetem reliquosque haereticos, sic quoque Acacium anathematizet.

Dilectissimo [b 1Kb] fratri [1 1Kb] Euphemiano Gelasius.

Quod plene cupimus, atque sincera fidei communionisque catholicae redintegratione firmari, asserit tua dilectio, quod alteri solus non sufficiat auditus, nisi per litteras spectaverit significantiam provocantem [c 1Kb] de his quae circa nos dispensatio divina perficit, ut sic in secundis vicem salutationis impenderem. Non arbitramur vel dilectionem tuam, vel aliquem sic hoc sperare potuisse, ut putaret nos, vel aliquempiam [Col. 0013B] potiorem, quae sunt gesta referentes, debuisse responsa promereri; quia nimis judicaretur arrogans, si de prima sede taliter existimasset. Quod si, ut magis opinamur, quasi sociis, quibus praecesse Christi munere delegatum est, apostolicam sedem institutum sibi noviter sacerdotem praeeuntibus oportuisse dixisti litteris indicare. Fuit quondam ecclesiastica vetus haec regula apud patres nostros, quibus una catholica apostolicaque communio ab omni praevaricatorum libera pollutione constabat. Nunc autem cum societatem praeferre malitis extraneam, quam ad beati Petri purum redire illibatumque consortium: Quomodo cantabimus canticum Domini in terra aliena (Psal. CXXXVI)? Quomodo dispositionis apostolicae antiqua foedera praebeamus hominibus communionis [Col. 0013C] extraneae? Quemadmodum vobis ordinationem renuntiatura est, cui vestro etiam testimonio [2 1Kb] haereticos damnatos praeponitis? Dicet forsitan tua dilectio, [Col. 0014A] haereticos damnatos dici Acacium et Petrum. Cur al. Quod] si fas non est, praesentibus saltem litteris colloquamur? Quia aliter appellamus dominicae mensae participes, aliter qui in ejus nobiscum societate dissentiunt: quia ipse Dominus alio modo verba faciebat, a sua praedicatione discretis; alio discipulis regni coelestis secreta pandebat. Consequenter quoque apostoli non ita a suo collegio separatis, quemadmodum fidei domesticis, consortibusque loquebantur. Sed ait dilectio tua, tantum circa me sese caritatis habuisse, ut non solum ad scribendum fueris contentus, sed affatus audire. Legisti sententiam: Fides ex auditu, auditus autem per verbum Dei (Rom. X); illud scilicet verbum, quod confessioni beati apostoli Petri portas inferni nunquam praevalituras esse promisit (Matth. XVI). Atque ideo rationabiliter [Col. 0014B] existimasti, quia fidelis Deus in verbis suis, non nisi aliquid tale promisisset instituere, veram sponsionis suae promissionem impleret. Ait denique tua dilectio, nos divinae providentiae gratia, quod ille monstraverit, sanctarum ecclesiarum non deserere caritatem, quia me in pontificali sede locaverit non indigentem, sicut ait, doceri; sed intendentem omnia necessaria ad ecclesiastici corporis unitatem. Ego quidem sum omnium hominum minimus, satis immeritus ad tantae sedis officium, nisi quod superna gratia semper operatur magna de parvis. Quid enim de me sentiam cum hoc ipse de se magister gentium testetur, qui se ultimum et non dignum vocari apostolum profitetur (I Cor. XV)? Verumtamen, ut ad dilectionis tuae verba redeamus, si veraciter assecutus [Col. 0014C] es haec divinitus mihi fuisse collata, quae et profecto quaecunque sunt bona, dona sunt Dei: sequere ergo hortamenta non indigentis doceri, et secundum [Col. 0015A] supernam dispositionem universa cunctaque inspicientis quae ad Ecclesiarum pertinent unitatem, et adversus diabolum conturbatorem verae pacis atque compagis, ut asseris fortiter resistentis. Si ergo de me ista pronuntias, aut sectanda tibi sunt quae a Christo, ut perhibes, constituta sunt; aut palam te, quod absit, Christi dispositionibus obviare depromis, aut ad veniam [al. venam] luxuriae de me cognosceris ista jactare. Sed consequenter adnectis, condescendibilem me et optima dispositione revocare posse concordiam. Proinde, quoniam isto verbo frequenter utimini, quid sibi velit, explorem. Optima enim illa est Ecclesiae catholicae atque apostolicae dispositio, ad meliora proficiendo condescendere, non ad inferiora descendendo deficere. Cum autem dicis condescendere [Col. 0015B] nos debere vobiscum, interim jam vos aut descendere, aut descendisse monstratis. Unde, quaeso, vel quo ista descensio est? Utique ex superiori quodam loco ad inferiora quaeque deposito, a catholica [al. depositio. A catholica] apostolicaque communione ad haereticam damnatamque prolapsos vos videtis, cognoscitis, non negatis: et non solum vos in infimis jacere delectat, sed etiam in superiore manentes sede vultis impelli. Condescendere nos vobiscum invitatis ad ima de summis, nos coascendere vos nobiscum rogamus ad summa de imis. Nunc igitur sub conspectu illius excelsae justitiae judicet genus humanum, quis nostrum debeat alteri obedire. [1 1Kb] An dicis, ut caetera nunc omittam, descendit Dominus ipse de coelo. Descendit plane, sed ut hominem ab errore [Col. 0015C] liberaret, non ut ejus misceretur errori. Nonne ipse praemonuit ut qui in tecto consisterent, non descenderent, nec de ea quae in domo videntur esse tollenda (Matth. XXIV)? Nonne pro omnibus Apostolus (I Cor. I, 5) clamat unus, qui plus omnibus laboravit, cum de custodia veritatis ageretur, quibus nec ad horam cessimus subjectionis gratia, ut veritas Evangelii permaneret apud vos? Videtis coelestem magistrum condescendere noxiis recusantem? Postremo faciamus aliquem corruisse, ad quem benignissime sublevandum paululum quispiam velit inflecti. Ergo, ut erigatur jacens, miserantem convenit inclinari, non ut cum eodem praecipitetur in foveam. Igitur per litteras quas per Sinclitium diaconem destinastis, de his quos baptizavit, quos ordinavit Acacius, majorum [Col. 0015D] traditione confectam et veram, praecipue religiosae sollicitudini congruam praebemus sine difficultate medicinam. Quo nos vultis ultra descendere? Quid tacetis? Quid verecundamini verbis exprimere quod corde gestatis? Ipsa vos saltem verecundia, quod nonnunquam fit, debuit commonere. An forsitan, ut haereticorum damnatorumque et his vel eorum successoribus communicantium nomina consentiamus admitti? Hoc non est condescendere ad subveniendum, sed evidenter in inferna demergi. Parcite, quaeso, et nobis et vobis. Quod si curam vestri adeo non habetis, date veniam nobis. Dolere et flere possumus et [Col. 0016A] debemus: in haec abrupta deduci nec possumus, nec debemus, qui, praestante Deo nostro, sinceram puramque paternae traditionis fidem communionemque retinere, et ab omni praevaricatorum contagione discretam, etiam intentato periculo mortis, optamus, eligentes (si velit Deus) quaelibet illa perpeti, quam causas incidere damnationis aeternae. Date, inquam, veniam, si tamen cum vos propter amorem cujuslibet hominis vel timorem haec libenter incurritis, nos propter amorem Dei et timorem gehennae talia refutamus. Nec vos credatis, dissimulando causas atque personas, cujuslibet amicitiis posse subrepere? quia neque vos ita subtiles estis, qui non possitis intelligi: et nos, praestante Deo nostro, non reperitis incautos. Nonne missis huc saepe litteris indicastis, [Col. 0016B] cum caeteris haereticis vos Eutychen quoque respuere? Hoc si verum est, aut eos qui communicaverunt Eutychetis successoribus pariter abdicate, aut aliorum quoque haereticorum successoribus communicantes, admittite. Sed Acacius, inquis, nihil contra fidem, sicut Eutyches, et successor ejus, legitur ubicunque dixisse; quasi non sit deterius, et non ignorasse veritatem et tamen communicasse veritatis inimicis. Si enim, cum aliquis recte sapiens de fide catholica communicet illis haereticis, inter quos Eutychetem posuistis, vel successoribus eorum, non est fas eos inter catholicorum altaria nominare: ita ergone illius Eutychetis successoribus communicando, simili sorte tenetur obnoxius? De talibus quippe convenienter dicitur: Descendant in infernum viventes [Col. 0016C] (Psal. LIV), qui dum illa vita qua justus vivit (Rom. I), vera atque catholica putantur vivere, repente aut in prona pravitatis, aut in haereticae communionis inferna vergunt. Ecce quales Christo dicitis esse praeponendos, cum ille nec animas nostras sibimet praecipiat anteponi. Imo et adhuc quaeritis quando fuerit damnatus Acacius, quasi revera, etiamsi eum nullus ante damnasset, non debuerit orthodoxae et apostolicae communionis, cujus praevaricator exstitit et desertor, participatione secludi; sicut etiam quilibet qui fuerit ante catholicus, cuicunque haeresi communicans, merito judicatur a nostra societate removendus; aut in tali sorte defunctus, inter catholicorum nomina nullatenus computari. Miramur tamen quomodo ista profertis, hoc [Col. 0016D] est et synodum Chalcedonensem vos suscipere pro fide catholica profiteamini; et eos quos damnavit, sectantium communicatores, non particulariter generaliterque putetis fuisse damnatos. Ostendite ergo quae synodus in unaquaque haeresi cum erroribus successores eorum his communicantes simulque omnes non damnet et complices. Itaque ille vester Acacius, qui Eutychianis haereticis detestabili communione factus est particeps, ab eadem synodo sine dubitatione damnatus est, quae et Eutychen Dioscorumque cum successoribus eorum hisque communicantes synodico tenore prostravit.

[Col. 0017A] Sic sequaces quoque eorum, Timotheum Petrumque simili definitione dejecit. Proinde si ea quae in synodo Chalcedonensi pro fide et communione catholica lege apostolica definita sunt, vere certeque sectamini, sicut vestra professione multiplici continetur; aut successores ab illa synodo damnatorum hisque communicantes abjicite; aut, si istos admittitis, ea quae in illa synodo pro fide et communione catholica et apostolica sunt peracta, non solum falso vos retinere perpenditis, sed insuper labefactare conamini, et in Eutychianam haeresim sine retractatione reciditis, meritoque a catholicis probamini esse vitandi: quia ut talem pestilentiam perpetuo possemus evadere, ea quae contra ipsam ab ea congregatione sanctorum Patrum salubriter decreta leguntur, [Col. 0017B] nullatenus mutilanda, non solum sedis apostolicae praesules, sed etiam Orientalium regionum catholici censuere pontifices. An Petrum dicitis fuisse purgatum, cui communicavit Acacius? Veris assertionibus edocete, hoc ostendite, hoc probate, quibus ille modis, quibus ille regulis ab Eutychiana fuerit professione vel communione mundatus: ut cum id nihilominus evidenti rerum claruerit demonstratione convictum, palam aperteque possitis advertere, aut vos debere cedere veritati, aut adversus hanc manifesta dimicatione configere. Nec vobis blandiamini, quia fidem catholicam profitemini vos tenere, quia Eutychetis nomen ademistis, quia ea veluti praedicare videamini, quae orthodoxa praedicavit antiquitas. Clamat enim nobis illa evangelica sententia: Aut [Col. 0017C] facite arborem bonam, et fructus ejus bonos; aut facite arborem malam et fructus ejus malos: a fructibus enim arbor cognoscitur (Matth. XII): id est, si voce, si fide, si professione catholica et apostolica fideliter veraciterque gloriamini, hujus et communionem recipite. Si vero haereticorum, scilicet damnatorum, vel his aut successoribus eorum communicantium, communio vobis placet, quid statis? quid circumspicitis? simul et eorum aperte manifesteque, remotis obstaculis, dogma defendite. Quid enim juvat? imo et satis gravat, dictis polliceri quod factis negatur, ut non solum ipsa per se haeresis Eutychiana, quam sit funesta Christiano sacramento, possitis agnoscere, sed quanta et quam gravia haeresis ista in sui definitione contineat. Ecce ad quae nos praecipitia condescendere [Col. 0017D] provocatis, atque ad quae nos vitae aeternae pericula cupitis inclinare. Hoc descensu salvare est aegrotantem, an cum languente consumi? Haec erit optima dispositio illius quam memoras reparandae concordiae, an illa potius, ut rejectis contagiis perfidorum, integra fide, sincera sui communione potiatur communio catholica atque apostolica, ne haereticorum tabe depulsa, intemeratam suae fidei confessionem nitatur astruere, atque invicem sibimet congruentis orthodoxae professionis communionisque sit unitas? Hanc (sicut dilectionis tuae litterae cohortantur) meis quoque temporibus custodiri, qua valeo [Col. 0018A] preces deposco, quae per tot annos ab illis Patribus gloriosis, illibata intactaque servata est. Haec enim est, sicut ipse dicis, quam Deus noster de omnibus bene futuram, et secundum suam veritatem et regulam gubernandam, et praescius ante constituit, et singulis quibusque temporibus sua dispositione convenienter aptavit. Haec est voluntas Dei, cujus tu ingeris mentionem, quam ego quoque pro meo modulo, quem Dominus donare dignatur, cupio prorsus implere, ut non reus de hujus talenti coelestis diminutione reperiar: sed in hoc talento (sicut ipse quoque nos admonet) incrementum Christi gratia postulo consequi, et nullum prorsus incidere detrimentum. Hinc est quod prioribus dilectionis tuae litteris, sicut tua quoque pagina designavit, pro vestra sumpsi salute [Col. 0018B] tristitiam, ubi comperi quod erat vobis noxium, et quod verae paci contrarium reperi. Contristatur enim Apostolus (II Cor. VII) de errore deviantium, et laetitiam recipit de eisdem sua praedicatione correctis. Si autem tua caritas, ut dixit, nescio quorum necessitate constringitur, quod (pace tua dixerim) sacerdos pro veritate promenda nec facere deberet omnino nec dicere; ignoscat nobis hominibus timidissimis, si coarctante nos terribili et divini judicii grandi necessitate constringimur, sicut qualescunque ministros Christi decet, [1 1Kb] nos animas nostras ponere pro veritate salvandas, quam eas lucrari velle veritatis diminutione perdendas, ut non dicam, contra fidem libitis cujuslibet abdicandas. Istae mihi sunt (quas dilectio tua commendat) certae fidei perpetuae cum eo, quicunque [Col. 0018C] voluerit, in Christi visceribus amicitiae. Hic non tam optamus praeponi aliis, sicut praedicas, quam cum fidelibus cunctis sanctum et Deo placitum habere consortium. Haec mihi (quam mandat dilectio tua) pax solida, inconvulsa, et perennis; hoc unum vinculum (sicut et ipse desideras) salutare quo cuncta uniri possit Ecclesia. Hoc quibus est creditum (sicut etiam ipse deprecaris) protectio divina perficiat. Haec est, quae Deus est, caritas (I Joan. IV), quam poscis de corde puro, et conscientia bona, et fide non ficta (I Tim. I). Quomodo ergo de corde puro, si haereticorum fuerit participatione polluta? Quomodo conscientia bona, si malorum fuerit confusione permixta? Quomodo fide non ficta, si fuerit mixta cum perfidis? Quae si prudentia tua (sicut eam precamur) [Col. 0018D] diligenter advertat, perspicit apostolicam sedem non vitare pacem, sed haereticorum damnatorumque vitare vestigia [al. contagia]. Quae etiam vos rationabiliter intuentes, creditis [2 1Kb] commonendum populum Constantinopolitanum, non permittere submoveri nomine perfidorum. Quisnam hoc in Ecclesia Dei, quaeso te, possit audire, cum utique pastorem sequi grex debeat ad pascua salutaria revocantem, non per devia gregem pastor errantem? Dic mihi, rogo te, grex pro te, an tu pro grege redditurus es rationem? Certe si vobis hoc placet, multo magis causa est nobis justior, qui populum Romanum a fide illa [Col. 0019A] sua, laudabili majorum traditione percepta, declinare non sinentem nos penitus libenter audivimus, si vos Constantinopolitanam plebem, ab haeretica communione discedere recusantem, non vultis offendere.

Sed nos dicitis debere dirigere qui eam valeant mitigare. Quomodo me auditura est, quem videtur habere suspectum, si praesules suos despicit admonentes? Nonne ipsis apostolis est praeceptum in aliquibus regionibus verbi praedicatione non uti, his quippe in quibus non fuerant audiendi? Veniemus, frater Euphemiane, sine dubitatione, veniemus ad illud pavendum tribunal Christi (ut taceam [1 1Kb] quae ex hoc sit metuenda vindicta), circumstantibus illis a quibus fides ipsa [2 1Kb] est. Non illic inficiationibus, non dilationibus, non [3 1Kb] inclusionibus est agendum; [Col. 0019B] sed manifestissime comprobandum utrum beati Petri gloriosa confessio cuiquam eorum quos regendos accepit, quidquam subtraxerit ad salutem; an eam auscultare nolens, etiam cum suo periculo rebellis [4 1Kb] exstiterit obstinata pernicies? Ibi certe dilucidabitur utrum ego (sicut putatis) acerbus, asper, et nimis durus, difficilisque sim vobis, qui cum ratione vestram salutem parturio, qui clamo: Etiamsi austerum videtur antidotum, accipite, quaeso, bibite, vivite, nolo moriamini; an vos, qui a noxiis prohibiti, medicos ducitis exsecrandos, imo qui vultis vobiscum medicos aegrotare, quam vos recipere [5 1Kb] sanitatem. Et alia manu: Dominus te incolumem custodiat.



[a 1Kb] EPISTOLA II. AD LAURENTIUM DE LIGNIDO EPISCOPUM.
[Col. 0019C]

Ad pontificatum assumptus de more Romanae Ecclesiae fidei formulam, quam omnes profiteri teneantur, praescribit.

In prolixitate epistolae dilectionis tuae magno nos gaudio replesti in ea parte in qua dictum est quod in Thessalonicensi Ecclesia, vel in aliis similiter recitata epistola praedecessoris nostri de excessibus Acacii, cuncti eidem anathema dixerint, nec quisquam communioni praevaricatori sese miscuerit. Unde quia nos admones dilectione fraterna, ut velut medicinam quamdam fidei episcopis per Illyricum, vel aliis ministrare debeamus, quanquam hoc copiosissime factum sit a beatae recordationis praedecessore nostro; et quia mos est Romanae Ecclesiae [Col. 0019D] sacerdoti noviter constituto formam fidei suae ad sancta Ecclesias praerogare, haec eadem compendiosa nimis brevitate studui renovare, ut sub qua fide vivendum sit, secundum statuta Patrum, in hanc nostram epistolam propter brevitatem sine fastidio lector agnoscat.

[Col. 0020A] Confitemur ergo Dominum nostrum Jesum Christum Filium Dei unigenitum ante omnia quidem saecula, sine principio, ex Patre natum secundum deitatem; in novissimis autem diebus de sanctissima Virgine Maria eumdem incarnatum et perfectum hominem ex anima rationali et corporis susceptione homousion Patri secundum deitatem, et homousion nobis secundum humanitatem. Duarum enim naturarum perfectarum unitas facta est ineffabiliter, propter quod unum Christum eumdem Filium Dei et hominis unigenitum a Patre, et primogenitum ex mortuis confitemur; scientes quod quidem coaeternus sit suo Patri secundum divinitatem, secundum quam opifex est omnium, et dignatus est post consensionem sanctissimae Virginis, cum dixit ad angelum: [Col. 0020B] Ecce ancilla Domini, fiat mihi secundum verbum tuum (Luc. I). Ineffabiliter sibi ex ipsa aedificavit templum, et sibi univit, quod non coaeternum de sua substantia e coelo detulit corpus, sed ex massa nostrae substantiae, hoc est ex virgine hoc accipiens, et sibi uniens, non Deus Verbum in carnem versus est; neque ut phantasma apparens, sed inconvertibiliter et incommutabiliter suam conservavit essentiam primitias naturae nostrae suscipiens, sibi univit. Nam principium Deus Verbum has nostrae naturae primitias multa sibi bonitate unire dignatus est, qui non permixtus, sed in utriusque substantia unus et ipse visus, secundum quod scriptum est: Solvite templum istud, et in tribus diebus resuscitabo illud (Joan. II). Solvitur enim Christus Jesus, secundum meram substantiam [Col. 0020C] quam suscepit, et solutum suscitat proprium templum: hoc ipse secundum divinam substantiam, secundum quam et omnium artifex est. Nunquam autem post resurrectionem unitionis nostrae naturae discessit a proprio templo, nec discedere potest propter ineffabilem suam benignitatem, sed est ipse Dominus Jesus Christus et passibilis, et impassibilis: passibilis secundum humanitatem, impassibilis secundum divinitatem. Suscitavit igitur suum templum Deus Verbum, et in se naturae nostrae resurrectionem et renovationem operatus est, et hanc Dominus Christus noster Deus, postquam resurrexit a mortuis, discipulis suis ostendebat dicens: Palpate me, et videte quoniam spiritus carnem et ossa non habet, quemadmodum me videtis habere (Luc. XXIV); non dixit, [Col. 0020D] quemadmodum me dicitis esse, sed habere, ut et qui habet, et qui habetur considerans, non permixtionem, non conversionem, non mutationem, sed unitatem factam respicias. Propterea, et fixuras clavorum, et fixionem lanceae demonstravit, et cum discipulis manducavit, ut per omnia resurrectionem [Col. 0021A] nostrae naturae in se renovatam doceret: et quia secundum beatam divinitatis substantiam inconvertibilis, incommutabilis, impassibilis, immortalis, nullius indigens, perficiens omnes passiones, se permisit proprio inferri templo, quod virtute propria suscitavit, et per propriam perfectionem templi sui renovationem nostrae naturae operatus est. Qui autem dicunt subtilem hominem Christum, aut passibilem Deum, aut in carne versum, aut non [1 1Kb] cognitum habuisse corpus, aut de coelo hoc detulisse, aut phantasma esse, aut mortalem dicentes, Deum Verbum indiguisse ut a Patre suscitaretur, aut sine anima corpus, aut sine sensu hominem suscepisse, aut duas substantias Christi, secundum permixtionem confusas, unam factam fuisse substantiam, et non [Col. 0021B] confitentes Dominum nostrum Jesum Christum duas esse naturas inconfusas, unam autem personam, secundum quod unus Christus, unus idem Filius, istos anathematizat catholica et apostolica Ecclesia. Haec ergo sunt, frater dilectissime, quae pro antidoto nos debere mittere flagitasti, quod nullum amarum, neque dulce noxium videndum refugite, nam et de nostro conventu disposueramus quosdam dirigere, si ratio id temporis fieri permisisset: quod facere credimus opportune, cum illarum partium correctio ad nos, juvante Domino, legatione plenissima, sicut confidimus fuerit nuntiata. Sperantes etiam de Dei nostri misericordia, ut huic praedicationi nostrae clementissimus et Christianissimus imperator unanimitatem suam auxiliumque conjungat, quatenus pro [Col. 0021C] fide qua pollet, in illis regionibus coerceat, quin suis quaestiunculis, et secundum elementa mundi, sicut vas electionis ante praedixit, superflua vanaque concinant, nolentes contineri salutaribus disciplinis: sed vos, sicut ait idem apostolus, non ita didicistis, Christum (Coloss. II), si tamen illum audistis, et in illo docti estis, sicut est veritas in Jesum, quam utique ille apprehendere poterit qui orthodoxorum Patrum, sicut jam saepe dictum est, observaverit instituta. Deus te incolumem custodiat, frater carissime.





RESCRIPTUM EPISCOPORUM DARDANIAE AD GELASIUM PAPAM. (C)

Gratias agunt quod ipsos monuerit a quibus cavendum sit; et cupere ipsos ab apostolica sede visitari scribunt.

[Col. 0021D] Domino sancto apostolo [al. apostolico] et beatissimo patri patrum Gelasio papae urbis Romae, humiles episcopi Dardaniae.

Saluberrima apostolatus vestri praecepta Tryphone viro religioso filio nostro deferente, qua oportet devotione suscepimus, et maximas Deo omnipotenti, et beatitudini vestrae referimus gratias, quod nos pastorali admonitione et evangelica doctrina visitare dignatus [Col. 0022A] es, domine sancte apostolice et beatissime pater patrum. Desiderii enim et voti nostri est jussionibus vestris in omnibus obedire, et quemadmodum a patribus nostris accepimus, sedis apostolicae, quae vitae et meritis vestris delata est, praecepta intemerate servare, atque religionem orthodoxam, cujus estis praedicatores, fideli et inculpata devotione, prout nostrae rusticitatis sensus patitur, custodire. Eutychis enim vel Petri Acaciique et omnium sectatorum ejus atque consortium, velut quaedam pestifera contagia, ante vestram quoque vitavimus jussionem, et multo magis nunc post admonitionem sedis apostolicae, et ab eadem nos pollutione necesse est abstinere: et si qui alii ejusdem Eutychetis sectam, vel Petri et Acacii, aut secuti sunt aut sequentur, vel [Col. 0022B] eorumdem sese complicibus atque consortibus aestimant immiscendos, et a nobis, qui sedi apostolicae secundum divina praecepta et Patrum statuta inculpati servire desideramus, omni ratione vitandi sunt. Et si qui forte prava intentione (quod neque arbitramur neque optamus) a sede apostolica se crediderint segregandos, ab eorum nos alienos esse consortio profitemur; quoniam, ut dictum est, Patrum in omnibus custodientes praecepta, et inviolabilia sacrosanctorum canonum instituta sectantes, apostolicae et singulari illi sedi vestrae communi fide et devotione parere contendimus. Et quoniam suggerendi fomitem nobis pro insita sibi benignitate beatitudo vestra concessit, aliqua memorato Tryphoni viro religioso filio nostro, praeceptorum vestrorum portitori, suggerenda [Col. 0022C] mandavimus. Et ut suggestionem ejus, quantum arbitramur justam et rationabilem pro supplicatione nostra libenti animo apostolatus vester dignetur admittere, justis precibus exoramus (quod supplicatio nostra meretur effectum) unum ex angelica sede vestra cum saepe dicto viro religioso ad nos usque praecipite destinare, ut sub ejus praesentia quae fides orthodoxa, et vestrae jussionis sinceritas postulat, ordinentur. Et subscriptio.

Joannes episcopus sacrosanctae Ecclesiae Scopinae metropolitanae civitatis huic rescripto a nobis dato consentiens, ad omnia quae superius continentur manu propria subscripsi.

Bonosus episcopus ut supra subscripsi.

Samuel episcopus ut supra subscripsi.

[Col. 0022D] Verianus episcopus per Valentinum archidiaconum ut supra subscripsi.

Faustinus episcopus ut supra subscripsi.

Ursinus episcopus ut supra subscripsi.



[a 1Kb] EPISTOLA III. AD EPISCOPOS DARDANIAE.

Nuntiat se pontificem electum; catholicae fidei libellum [Col. 0023A] transmittit, hortaturque ut cum Eutychianistis non communicent, et muneri pastorali invigilent.

Dilectissimis fratribus universis episcopis per Dardaniam constitutis Gelasius episcopus.

Ubi primum respirare fas est a continuorum tempestate bellorum, quae in illis provinciis, vel in istis temporibus qualitas incessanter exercuit, cunctos per Dardaniam Domini sacerdotes fraternae sollicitudinis caritate duximus alloquendos: primum quia regimen apostolicae sedis adepti, strepitu publico, sicut dictum est, retardante, commissum nobis sacrae dispensationis officium, propriis, ut mos erat, litteris [1 1Kb] nequimus indicare, quo vestra fraternitas de communionis Domini nobiscum munere gratuletur. Deinde, ut post tantas acerbitates incommoditatesque mundanas, qualiter [Col. 0023B] invicem valeremus, mutuus sermo depromeret; postremo si qua de ecclesiasticis referenda sunt causis, quae propter insidias perpetui hostis, pastorali sunt jugiter circumspicienda vigilantia, significationibus panderemus alternis. His igitur incitati per fratrem et coepiscopum nostrum Ursicinum praesentia dirigere scripta curavimus, praeeunte gratia salutationis, orantes ut magnanimiter auxilio Domini tolerando rerum transeuntium vastitatem, magis esse debeamus attenti, ne, quod absit, perpetuae subeamus vitae dispendium. Proindeque catholicae veritatis poscit utilitas praecavenda, dilectio vestra paulisper advertat. Apud Graecos, quibus multas haereses abundare non dubium est, jam ante annos fere quadraginta et quinque de Domini nostri et Salvatoris incarnatione [Col. 0023C] nata conquaestio est: Eutyche quondam presbytero Constantinopolitano in blasphemias proruente, per quas diceret unam tantummodo, id est, solam Divinitatis naturam, sive substantiam in Domino Jesu Christo credere nos debere, susceptae carnis veritate prorsus abolita: quod utique improbum commentum Marcionistis, Manichaeisque conjunctum, totum sine dubio salutis nostrae solveret sacramentum; siquidem quantum et Scripturae venerabilis dicit auctoritas, et majorum testatur doctrina nostrorum, redemptorem mundi Deum, totum simul Deum, totumque hominem ex Maria Virgine fuisse progenitum. Et huic mundo certum est exstitisse conspicuum, sic passum, atque resurrexisse constat a mortuis. Itaque quadraginta diebus fuisse cum discipulis conversatum, [Col. 0023D] in coelum ascendisse, plena luce sit clarum, eoque modo dictum, ad judicium, angelo testante, venturum, ut et Filius hominis, quem beatus Stephanus martyr a dextris virtutis Dei vidit astantem, manifestus appareat, et quem compunxerunt persecutores ejus, aspiciant: quod nimirum sine carnis humanae non potest constare materia, cujus assumptio glorificata est deitate, non prorsus absumpta. Unde et beatus apostolus Joannes dicit: Qui negat Christum in carne venisse, hic est antichristus (Joan. II); et gloriosus [Col. 0024A] apostolus Paulus qualem hodie credere debeamus Dominum nostrum Jesum Christum palam professus est, dicens: In quo habitat omnis plenitudo divinitatis corporaliter (Coloss. II), quod brevi capitulo simul Arianam pestem, et hanc quam diximus Eutychianam coelesti praedicatione subvertit, quia et homo nihilominus est, ubi omnis plenaque Divinitas habitare perhibetur, et corporaliter exprimendo, in veritate persistere nostri corporis approbatur.

Super autem his frequenter ab apostolica sede, et per beatae memoriae sanctum Leonem, et per successores ejus certum est, Graecos fuisse convictos, sicut ipsorum chartis quas apud nos habemus, sine ambiguitate monstratur. Nunc vero quamvis ipsam pestilentiam non audeant profiteri, eos tamen qui talibus [Col. 0024B] communicaverint, meritoque secundum Chalcedonensis decreta concilii ab apostolica sede damnati sunt, obstinatique in eadem damnatione defuncti, pernicioso furore defendunt, et eorum recitationem Ecclesiae catholicae moliuntur ingerere. Quod utique, quod absit, receptis, etiam contagium pravitatis, cui se communione sociarunt, consequenter incurritur, quemadmodum (quod Dominus avertat!) si Arii vel cujuslibet haeretici ad ecclesiasticam recitationem nomen admittitur, simul et consortium detestabilis erroris assumitur. Unde quia errorem quidem fatentur, sed ea sibi putant communionem catholicam conditione laxandam, ut nomina eorum qui praevaricati sunt illis in ecclesia recitare sit licitum, et non tam ipsi corrigere quam sinceritatem catholicam inficere [Col. 0024C] nitantur contagio perfidorum; dilectionem vestram fraternae caritatis affectu non destitimus admonere, ut si qui talia seminantes ad vestras regiones forte pervenerint, modis omnibus excludantur, vobisque cum sede beati apostoli Petri, sicut a patribus nostris est tradita illibata communio atque ex omni parte inconvulsa perduret. Certe si quis aures vestras de hac crediderit subreptione pulsandas, sollicitudine pastorali ad nos quam citius referre properetis, ut communi studio, catholicoque tractatu, pro domo unius Domini cuncti catholici conferant sacerdotes; ut quae orthodoxae definitioni competunt, intemerata serventur; et quatenus errantibus debeat subveniri, rationabili deliberatione noscatur. Haec autem vestra dilectio etiam ad contiguas sibi [Col. 0024D] quasque provincias vicinosque pontifices prudenter faciat pervenire, ut Ecclesiarum praesules, universae veritatis instructione percepta, mortiferam declinare valeant falsitatem. Et subscriptio: Deus vos incolumes custodiat, fratres carissimi.



EPISTOLA III bis. BEATI PAPAE GELASII AD NATALEM ABBATEM.

Dilectissimo filio Natali abbati Gelasius episcopus.

Quamvis pro beati Petri apostoli moderamine divinitus instituto, quo sedis ejus vicarii cunctis sunt [Col. 0025A] ecclesiis debitores, ad fratres et coepiscopos meos per Dardaniam constitutos competentia scripta dedecimus, antiquae fidei communionisque tramitem subsequentes, ut cavere valeant contagia perfidorum, et nobiscum illibatum tenere consortium; tamen dilectionem quoque tuam non [1 1Kb] destitimus desiderantes affari, cujus sollicitudinem de noxiis quibusque vitandis, et in retinendis quae ad utilitatem pertinent Christianam, laudabilem perspeximus esse fervorem, ex litteris [2 1Kb] scilicet quas ad fratrem et coepiscopum meum Serenum tua caritas destinavit. [3 1Kb] Proinde collaborandum sibi tua dilectio perpendit Evangelio Dei, et [4 1Kb] aeternae salutis intuitum etiam adversantia quaeque tolerando constanter; ut nullum subeas, quod absit, coelestis regni dispendium, ad [Col. 0025B] quod utique nisi legitime certaveris, non potes pervenire. Tanto enim, praestante Domino, nobis est instandum vigilandumque, quanto sub ipso fine jam mundi vehementior humani generis hostis insistere non quiescit. Nihil significamus omissum, [a 1Kb] quod aut correctioni rerum quas in Ecclesias Orientis seminavit inimicus, Patrum regulis congruentem possit adhibere medicinam. Sed quid facimus? quia obduratis auribus vocem refugiunt veritatis audire, tantaque vis morbi saevientis incubuit, ut secum malint salvos quosque lethaliter aegrotare, quam ipsi recipere sanitatem; nunc inficiantes universa quae ipsorum chartis, ipsorum subscriptionibus approbamus; nunc cum manifesta rerum fuerint luce convicti, palam aperteque fatentes errorem, nolle se tamen [Col. 0025C] reverti ad viam purae confessionis communionisque [5 1Kb] testantur; sed nos potius exspectant suis praevaricatoribus implicari. Quapropter, largiente Christi gratia, magnis studiis est agendum, ut quia de vita perpetua vel amittenda res agitur vel tenenda demus [Col. 0026A] operam quidem, si aliquos ex illis, operante Domino, salvare possimus: alioquin, sicut ait Apostolus, te ipsum castum custodi (I Tim. V, 22). Perire volentium nitamur declinare perniciem; et, quod solum facere debeamus, divinam pro illis exorare clementiam, ut resipiscant a diaboli laqueis a quo capti detinentur [b 1Kb] ab ipsius voluntate: ut ab obstinatione mortifera respirantes, pestem quam se humanitus incidisse etiam ipsi sentiunt, inutili verecundiae languore deposito, ad recuperanda remedia sempiterna libero corde resipiscant. His ergo cognitis quae sicut diximus ad regionum vestrarum sunt directa pontifices, et ipsi protegente vos Domino debetis esse convenienter instructi, et provinciis eadem quibusque [6 1Kb] contiguis fiducialiter praedicare. [Col. 0026B] Nihil est enim quod pavere debeamus, cum certum sit a coelesti Praesule non derelinqui quos suae veritatis praestitit arma tractare; nec quidquam videamus ei ullatenus praeferendum, cum ipsas animas nostras pro earum nos voluerit salute contemnere. Qualiter autem vel proficiat ibidem religionis integritas, vel quid forsitan asseratur, saepius nobis vestra dilectio non omittat ostendere; ut necessaria, Christo tribuente, subsidia responsis congruentibus ministremus.

Subscriptio papae. Deus te incolumem custodiat, fili dilectissime.



EPISTOLA IV SEU [c 3Kb] COMMONITORIUM AD [7 1Kb] FAUSTUM MAGISTRUM FUNGENTEM LEGATIONIS OFFICIO CONSTANTINOPOLI.

[Col. 0026C] Acacium jure a sede apostolica damnatum, et in excommunicatione mortuum non posse absolvi, et cum illo non communicandum.

Ego quoque mente percepi [al. praecepi] Graecos in sua obstinatione mansuros, nec cui velut insperatum [Col. 0027A] videri potest, quod est ante [al. in ante] praecognitum. Quapropter [1 1Kb] non jam propter religionis causas student dispositionibus publicis obviare, sed potius per occasionem legationis regiae catholicam fidem moliuntur evertere, et tali commento [al. commercio] nituntur sperata praestare. Quid sibi vult autem quod dixerit imperator, a nobis se in religione damnatum, cum super hac parte et decessor meus non solum minime nomen ejus attigerit, sed insuper quando principia adeptus regiae potestatis exercuit, in ejus se rescripsit imperii promotione gaudere: et ego nulla ipsius unquam scripta percipiens, honorificis (ut nostis) eum litteris salutare curaverim? Decessores mei, sacerdotes qui praevaricatoribus se communicasse propria voce confessi sunt, a communione [Col. 0027B] apostolica submoverunt. Si isti [al. ita] placet se miscere damnatis, nobis non potest imputari; si ab eis velit abscedere, tanto magis a nobis non potest esse damnatus, sed potius ad gratiam sincerae communionis admissus. Ad senatum vero pertinet Romanum, ut memor fidei quam a parentibus se suscepisse meminit, contagia vitet communionis externae, ne a communione hujus sedis apostolicae (quod absit) reddatur externus. Veniam sibi dari [al. addit debere] proponunt. Legatur, ex quo est religio Christiana, vel certe detur exemplum, in Ecclesia Dei, a quibuslibet pontificibus, ab ipsis apostolis, ab ipso denique Salvatore veniam nisi corrigentibus se fuisse concessam. Auditum autem sub isto coelo nec legitur omnino, nec dicitur, quod eorum voce depromitur: [Col. 0027C] Date nobis veniam, dum tamen nos in errore duremus. Id quoque [2 1Kb] pariter [forte leg. par est] ostendant, qui nobis canones nituntur opponere, quibus hoc canonibus, quibus regulis, qua lectione, quove do umento, sive majoribus nostris, sive ab ipsis apostolis (quos potiores merito fuisse non dubium est), seu ab ipso Domino Salvatore, qui judicaturus creditur vivos et mortuos, sive factum est unquam, vel faciendum esse mandatur. Mortuos suscitasse legimus Christum, in errore mortuos absolvisse non legimus. Et qui certe hoc faciendi solus habuit potestatem, beato Petro principaliter mandat apostolo: Quae ligaveris super terram, ligata erunt et in coelis; et quae solveris super terram, erunt soluta et in coelis (Matth. XVI). Super terram, inquit; nam in hac ligatione [Col. 0027D] defunctum nusquam dixit absolvi [al. absolvendum]. Quod ergo nunquam factum est, vel mente concipere formidamus, scientes in divino judicio non posse penitus excusari. Si autem, quod nunc praetendunt, a Romana Ecclesia se sunt divisuri, id jam dudum fecisse monstrantur. [3 1Kb] Euphemium vero miror, si ignorantiam suam ipse non perspicit, qui dicit Acacium ab uno non potuisse damnari. Itane non perspicit, secundum formam synodi Chalcedonensis, Acacium fuisse damnatum? nec novit eam, [Col. 0028A] aut se nosse dissimulat, in qua utique per numerosam sententiam sacerdotum erroris hujus auctores constat fuisse damnatos; sicut in unaquaque haeresi a principio Christianae religionis et factum fuisse, et fieri, manifesta rerum ratione monstratur, decesseremque meum exsecutorem fuisse veteris constituti, non novae constitutionis auctorem? Quod non solum praesuli apostolico facere licet, sed cuicunque pontifici, ut quoslibet et quemlibet locum, secundum regulam haereseos ipsius ante damnatae, a catholica communione discernant. Acacius quippe non fuit novi vel proprii inventor erroris, ut in eum nova scita prodirent [al. procederent], sed alieno facinori sua communione se miscuit. Itaque necesse est ut in illam recideret justa lance sententiam, quam cum [Col. 0028B] suis successoribus per convenientiam synodalem susceperat auctor erroris. [4 1Kb] Nobis opponunt canones, dum nesciunt quid loquantur. Contra quos hoc ipso venire se produnt, quod primae sedi, sana rectaque suadenti, parere fugiunt. Ipsi sunt canones, qui appellationes totius Ecclesiae ad hujus sedis examen voluere deferri. Ab ipsa vero nusquam prorsus appellari debere sanxerunt; ac per hoc illam de tota Ecclesia judicare, ipsam ad nullius commeare judicium, nec de ejus unquam praeceperunt judicio judicari, sententiamque illius constituerunt non oportere dissolvi, cujus potius decreta sequenda mandarunt. In hac ipsa causa Timotheus Alexandrinus, et Petrus Antiochenus, Petrus, Paulus, Joannes, et caeteri, non solum unus, sed plures utique nomen sacerdotii [Col. 0028C] praeferentes, sola sedis apostolicae sunt auctoritate dejecti, cujus rei testis etiam ipse docetur Acacius, qui praeceptionis hujus exstitit exsecutor. Quod utique sicut apostolicam sedem juxta formam synodicam fecisse manifestum est, sic neminem resultare potuisse certissimum. Hoc igitur modo recidens in consortium damnatorum, est damnatus Acacius, qui eorum damnationem, antequam praevaricator existeret, fuerat exsecutus. Nobis ausi sunt facere canonum mentionem, contra quos semper ambitionibus illicitis [5 1Kb] fecisse monstrantur. Qua ipsi synodo, vel secundum cujus synodi formam Alexandrinum Joannem de ecclesia cui ordinatus fuerat expulerunt? qui nullis causis evidentibus nec ante convinci, nec postea provocans, etiam in judicio competenti potuit [Col. 0028D] accusari. Quod si dicunt: Imperator hoc fecit: hoc ipsum quibus canonibus; quibus regulis est praeceptum? Cur huic tam pravo facto consensit Acacius, cum auctoritas divina dicat: Non solum qui faciunt prava reos esse, sed etiam qui consentiunt facientibus (Rom. II). Quibus canonibus quibusve regulis Calendion exclusus est, vel primi urbium diversarum catholici sacerdotes? Qua traditione majorum apostolicam sedem in judicium vocant?

An secundae sedis antistites, et tertiae, caeterique [Col. 0029A] bene sibi conscii sacerdotes depelli debuerunt, et qui religionis exstitit inimicus, depelli non debuit? Viderint ergo si alios habent canones quibus suas ineptias exsequantur. Caeterum isti, qui sacri, qui ecclesiastici, qui legitimi celebrantur, sedem apostolicam ad judicium vocare non possunt; et Constantinopolitanae civitatis episcopus, quae utique per canones inter sedes nullum nomen accepit, in communionem recidens perfidorum, non debuit submoveri? An, qui homini mentitus dicitur imperatori, et qui imperatorem laesisse perhibentur, depelli debuerunt: et in Deum, qui summus et verus est imperator, Acacium delinquentem, sinceramque communionem divini sacramenti studentem miscere cum perfidis, secundum synodum, qua haec est damnata [Col. 0029B] perfidia, non oportebat excludi? Sed velint, nolint, ipsius judicio [1 1Kb] antiquae canonum constitutiones firmabuntur.

Sed religiosi viri atque perfecti, secundum canones concessam sedi apostolicae potestatem nimirum conantur eripere, et sibimet eam contra canones usurpare contendunt. O canonum magistros atque custodes! Nobis nullum fas est inire certamen cum hominibus communionis alienae, divina Scriptura praedicante: Hominem haereticum post primam et secundam correptionem devita, sciens quod hujusmodi delinquat, proprio judicio condemnatus (Tit. III). Ecce cognoscant quia non solum ab alio, sed a se quoque ipso damnetur [al. praedamnetur] haereticus. Illud autem nimis est impudens, quod Acacium veniam [Col. 0029C] postulasse confingunt, et nos exstitisse difficiles. Testis est frater vester, filius meus vir illustris Andromachus, qui a nobis abundanter instructus est, ut cohortaretur Acacium deposita obstinatione resipiscere, et ad sedis apostolicae remeare consortium, quique se sub jurejurando magnis cum eodem molitionibus egisse testatur, nec ad ea quae recta sunt potuisse deflecti, sicut rerum probatur effectu. Certe proferatur judicium, quando miserit, quando veniam postularit, correctionemque suam nobis promiserit exhibendam: nisi forte hunc animum gessit quem successores ejus habere perspicimus, ut tamen si veniam postularet, sic sibi vellet impendi, ut nihilominus in errore persisteret: ubi utique non tam a nobis recipi videretur, quam nos potius in suam traduceret pravitatem. Quem reatum se confessuros [Col. 0029D] asserunt ante certamen? Si reatus est, utique corrigendus est. Si corrigendum non putant, fallaciter se reatum perhibent profiteri; nisi, quod est infelicius, cum et fatentur reatum, et non aestimant corrigendum. Illud quoque me ridere libuit, quod ait: Si necesse fuerit veniam postulare, existimans nimirum tunc se peccati veniam necessario postulare, si ei concedamus ne peccare desistat; imo etiam (quod absit) cum eodem consentiamus nos quoque peccare. Nescio inter quae mundi prodigia [Col. 0030A] haec vox possit admitti. Remitti culpa de praeterito potest, correctione sine dubio subsequente. Nam si deinceps finitur [al. fingitur] mansura perversitas, non est benignitas remittentis, sed consentientis [2 1Kb] assensio [al. assentatio]. Non est mirum, si isti sedem beati Petri apostoli blasphemare praesumunt, qui talia portenta vel corde gerunt, vel ore diffundunt, et nos insuper superbos esse pronuntiant, cum eis prima sedes, quidquid est pietatis, non resistat [al. desinat, vel desistat] offerre, illi eam ipso protervo spiritu subjugare se posse confidant. Sed captos mente facere ista non mirum est. Sic phrenetici solent medicantes quosque [al. quoque] velut hostes putare vel caedere. [3 1Kb] Quaero tamen ab his, judicium quod praetendunt, ubinam possit agitari: an apud ipsos, ut iidem sint inimici, et testes, et judices? [Col. 0030B] Sed tali judicio nec humana debent committi negotia, nedum divinae legis integritas. Si quantum ad religionem pertinet, non nisi apostolicae sedi juxta canones debetur summa judicii totius; si quantum ad saeculi potestatem, illa a pontificibus, et praecipue a beati Petri vicario, debet cognosci [al. cognoscere], quae divina sunt, non ipsa eadem judicare [al. dijudicare]. Nec sibi hoc quisquam potentissimus saeculi (qui tamen Christianus est) vindicare praesumit, nisi religionem forsitan persequens. Quid tamen dicerent, si non chartis suis in omnibus vincerentur? Ineptias itaque suas sibi servent, nisi resipiscant, potius cogitantes Christi vocem non esse superfluam, quae confessioni beati Petri apostoli inferni portas nunquam praevalituras asseruit (Matth. XVI). Quapropter [Col. 0030C] non veremur ne apostolica sententia resolvatur, quam et vox Christi, et majorum traditio, et [4 1Kb] canonum fulcit auctoritas, ut totam potius Ecclesiam semper ipsa dijudicet. Sed cogitent magis, si quis in eis religionis est sensus, ne pravitatem suam nullatenus deponentes, apud Deum hominesque sedis apostolicae perpetua constitutione damnentur. Sic autem dicitur fuisse definitum, ut deinceps de negotio nihil dicatur, quasi vel nunc eos (quemadmodum nostis) meo duxerim nomine specialiter alloquendos. Neque plane cum istis non corrigentibus ineunda congressio, quemadmodum cum aliarum quoque haeresum sectatoribus dimicatio renuenda. Vos autem salvos et sospites quantocius huc reverti, continuis Divinitatem votis expetimus



EPISTOLA V. AD HONORIUM DALMATIAE EPISCOPUM.
[Col. 0030D]

Monet ne Pelagianam haeresim a tot pontificibus detestatam reviviscere sinat.

Dilectissimo fratri Honorio Gelasius.

Licet inter varias temporum difficultates continuis occupationibus implicati, vix respirare valeamus; pro sedis tamen apostolicae moderamine totius ovilis dominici curam sine cessatione tractantes, quae beato [Col. 0031A] Petro Salvatoris ipsius nostri voce delegata est: Et tu conversus confirma fratres tuos (Luc. XXII). Et item: Petre, amas me? Pasce oves meas (Joan. XXI). Dissimulare nec possumus nec debemus, quae nostram sollicitudinem forma perstringat, cum beato Paulo apostolo sentientes atque dicentes: Quis infirmatur, et ego non infirmor? Quis scandalizatur, et ego non uror (II Cor. XI)? Ita quippe nos repente tristis, horrenda et vix credibilis confecit opinio, ut mentem nostram confunderet, sauciaret, affligeret. Nuntiatum nobis est enim in regionibus Dalmatiarum, quosdam recidiva Pelagianae pestis zizania seminasse, tantumque illic eorum praevalere blasphemiam, ut simplices quosque mortiferi furoris insinuatione decipiant. Est quidem error ipse nefarius tanto [Col. 0031B] perniciosor ad subripiendum, quanto ad fallendum verisimilitudinis colore versutior: praestante Domino, adest fidei catholicae pura veritas, concordibus universorum Patrum deprompta sententiis, quae et subtile virus funestae pravitatis exponat, et humano generi salvando conferat de Scripturarum confectione medicinam. Nullatenus igitur discretionem rerum nondum abundantia corda conturbet, donec et occultum vulnus appareat, et salvatio singularis eluceat: quoniam quantalibet arte fallaciae spiritus perditionis armetur, sancto gladio Spiritus principalis et detegitur et necatur. Quapropter per dilectionem tuam cunctos ibidem Domini sacerdotes fraterno commonemus affectu; ut qui cum erudiente vos Domino contra novitios pugnetis errores, olim perversitatem toto [Col. 0031C] orbe damnatam nec ipsos recipere debeatis, aut quod temere putatur, esse faciendum; quae non haeresis majoribus nostris convenienter exstincta rursus provocare nos audeat, et palam novis resumptis viribus aperteque confligat. Nunquidnam licet nobis a venerandis Patribus damnata dissolvere, et ab illis excisa nefaria dogmata retractare? Quid est ergo quod magnopere praecavemus, ne cujuslibet haeresis semel dejecta pernicies ad examen denuo venire contendat? Si quae antiquitus a nostris majoribus cognita, discussa, refutata sunt, restauranda nitamur; nonne ipsi nos, quod absit, et quod nunquam catholica patietur Ecclesia, adversariis veritatis universis contra nos resurgendi proponimus exemplum? Ubi est quod scriptum est: Terminos patrum tuorum non transgredieris [Col. 0031D] (Deut. XXXII); et: Interroga patres tuos, et annuntiabunt tibi; et seniores tuos, et dicent tibi? Quid ergo tendimus ultra definita majorum, aut cur nobis non sufficit? Si quid ignorantes discere cupiamus, qualiter ab orthodoxis Patribus et senioribus singula quaeque vel vitanda praecepta sunt, vel aptanda catholicae veritati; cur non his probantur esse decreta? Nunquid aut sapientiores illis sumus, aut poterimus firma stabilitate constare, si ea quae ab illis constituta sunt subruamus? An fortasse nescitis hanc haeresim de qua loquimur, et ab apostolica dudum sede per [Col. 0032A] beatae memoriae Innocentium, ac deinde Zosimum, Bonifacium, Coelestinum, Sixtum, Leonem, continuis et incessabilibus sententiis fuisse prostratam; nec tantum Ecclesiae catholicae legibus, sed principum quoque Romanorum eo tenore damnatam, ut nec usquam terrarum vivendi locum sectatores ejus habere sinerentur? Quae omnia tam gestis Ecclesiae per singulas quasque regiones de eorum pravitate confectis, quam censurae publicae sanctionibus edocentur. Ecce quorumlibet aures catholicas audire doctrinam quaestiones accipere, tractare tendiculas, et blasphemias patienter admittere. O si studerent adversus eos majorum nostrorum libros responsaque cognoscere, illic modis omnibus cerneretur, nihil esse prorsus, quod non et ab istis fuerit ventilatum, et ab [Col. 0032B] illis magnifica veritate contritum. Sicque de cunctis eorum nequitiis refutandis fideles quique redderentur instructi, ut nihil amplius quaereretur. Sed si forsitan ineruditos animos quaedam de eorum sensibus proposita commoverent, ita venerabilium Patrum doctrinis et omnis eorum publicatur insania, et quibus remediis curetur, ostenditur, ut ex his Deo praestante praevisis, cuncta quae de eorum serie texuerunt, et periculosa sectantibus et stulta deprehendentibus esse videantur; ita ut si quis existimet reluctandum, non tamen veterum sententiis contradictor existat, sed humanae saluti, catholicaeque doctrinae palam se a perteque profiteatur inimicum; quo magis attentius pervigil cura pastorum a sacris gregibus luporum debet arcere saevitiam. Num quidquid ovibus sanctis [Col. 0032C] acciderit detrimenti, praesulum (quod absit) damnet incuriam; sicut a regeneratis agminibus nocentium depulsio bestiarum custodum praemiis perpetuum procuravit augmentum? Certe si, ut magis optamus, falsis haec rumoribus sint relata, quantocius desideramus agnoscere, ut qui membrorum Christi vexatione trepidamus, multo magis de eorum stabilitate laetemur. Data V kalendas Augusti, a [a 1Kb] Fausto [al. Albino] V. C. consule (anno Christi 493).



EPISTOLA VI AD EUMDEM HONORIUM DALMATIAE EPISCOPUM.

Eum non debuisse mirari scribit quod admonuerit invigilandum ne iterum Pelagiana haeresis vullularet.

Dilectissimo fratri Honorio Gelasius.

Miramur dilectionem tuam fuisse miratam, curam [Col. 0032D] sedis apostolicae, quae more majorum cunctis per mundum debetur Ecclesiis, pro vestrae quoque regionis fide fuisse sollicitam. Cumque ad eam perlatum esset quod quidam per Dalmatias integritatem catholicam vitiare niterentur, et divinis humanisque legibus ante damnatum Pelagianae pestilentiae denuo virus inferre; non putaverimus ullatenus differendum quominus haec diligentius inquirentes, aut si fortasse irrepserant, de proximo sanarentur, aut anxietatem nostram, si falso probarentur jactata, relevarent; aestimantes melius nos videri impatientius talia investigare [Col. 0033A] voluisse, quam crescere dissimulando perniciem. Neque enim vel silentio premere causam hujusmodi, vel differendo fovere deberemus. Cum dicente magistro gentium, sollicitudine non pigri (Rom. XII); atque iterum, qui praeest in sollicitudine, reos procul dubio nos nisi continuo quaereremus, etiamsi inaniter essent vulgata, convincerent. Nec interest per quos ad aures nostras eadem pervenissent, dum quomodo libet ista referentibus, postquam nostram conscientiam penetrarent, in his veraciter indagandis pastorales excubias esse non oportuerit negligentes, quatenus vel e vestigio posset lupis inhiantibus obviari, vel nullis existentibus feris, ovium custodia secura persisteret. Ab his qui essent Chloes, Corinthiorum se dissensiones agnovisse testatur Apostolus (I Cor. XIV), [Col. 0033B] confestimque scribere non omittit; ut vel nascentibus jurgiis pius medicator occurreret, vel de eorum comperta mox incolumitate gauderet: quod nos quoque litteris quae super hac parte dictae sunt, indicasse reminiscimur, ut scilicet aut irrepentibus obsisteremus insaniis, aut, si nihil horum penitus accidisset, de catholicae veritatis integritate laetaremur. Quapropter non solum dilectio tua nostra non debet vigilantia permoveri, sed praesentis colloquii salutatione percepta nobiscum potius industriam propriae sociare solertiae, quatenus vel sive tentata sint talia, protinus corrigantur, vel ne qualibet obreptione tententur, attentius praecavendo subintrare non valeant. De quibus autem ii quos tua caritas destinavit, si plenius instrui voluerint, sequentes tituli cum suis responsionibus [Col. 0033C] intimabunt. Et quoniam se his acquiescere praefati eatenus sunt professi, ut eadem se et primitus tenuisse firmarent, sed ante ullius in quaestionem vocata vellent manifestius expediri, studuimus quantum inter occupationes fieri potuit, quae nos minime respirare patiuntur, largiente Domino, sequentes paterna vestigia, de talibus, quae coepimus non silere: quam regulam sobrie sentiendi quisquis fideli corde sectatur, inter orthodoxos merito debeat aestimari. Quisquis vero putaverit abnuenda, ab apostolicis sese non ambigat exsulare doctrinis. Certe si quid est quod valeat animum permovere, fraternitas tua consulere fiducialiter omittat, ut Domini gratia ministrante, totius discutiat obscuritatis ambiguum fraterna collatio.



[a 2Kb] EPISTOLA VII. AD OMNES EPISCOPOS PER PICENUM.
[Col. 0033D]

Tria praecipua Pelagianae haeresis capita refellit. Primum, scilicet parvulos sine originali peccato nasci. [Col. 0034A] Secundum, hos pro solo peccato originali non damnari. Tertium, gratiam ad salutem non esse necessariam, illamque secundum hominum merita conferri.

Gelasius episcopus universis episcopis per Picenum in Domino salutem.

Barbaricis hactenus dolebamus incursibus maxime vicinas Urbi provincias, et bellorum saeva tempestate vastari; sed quantum inter ipsa recentium calamitatum ferventia pericula comperimus, perniciosiorem diabolus Christianorum mentibus labem, quam corporibus hostilis feritas, irrogavit: quod malum principaliter illarum regionum respicit sacerdotes, qui tanta segnitie tantaque ministerii dissimulatione suscepti, commissarum sibi negligunt regimen animarum, ut eas etiam ab exiguis quibusque bestiolis lacerari [Col. 0034B] sub conspectibus suis impune patiantur: quinimo subrepentes nequitias confovendo, et depravatoribus acquiescendo fidelium, non solum eas minime retrahant, sed ipsis praebeant propria nutrimenta perditionis exemplo. Quid autem tales essent acturi pontifices, si (quod absit) vel aliqua nova pestis, et primitus ignorata prorumperet, vel ingeniis acrioribus, sensibusque versutis, aut aliqua saecularium doctrinarum peritia callidis, sacrilega blasphemiarum dicta promerentur, qui tam veteris erroris detrita commenta, tamque majoribus Ecclesiarum magistris, quam etiam nostra aetate convicta non recolunt nec refutant; atque ab imperitis stultisque prolata non respuunt. Gratias omnipotenti Deo agimus, quoniam suorum corda per hujusmodi personas examinat; qui [Col. 0034C] hoc ipsum virus nesciunt quod loquantur. Nam quid facerent populorum praesules sub astutioribus inimicis, qui se subjiciunt libenter indoctis? Quando utique, etiamsi tanta erat in rectoribus dominici gregis prorsus ignavia, ut ne tam vilem hebetemque personam possint vel intelligere vel frenare, potius pastorali cura debuerint a nobis cognoscenda perquirere, quam suasionibus inconsideranter absurdis, facilem submittere voluntatem: oblatus est enim nobis miserabilis senex [1 1Kb] Seneca nomine, qui non modo totius est eruditionis alienus, sed ipsius quoque intelligentiae communis prorsus extraneus, in Pelagianae voraginis coeno (sicut de quibusdam in Apocalypsi (Cap. XVI) legimus) velut una ranarum impudenter immersus, inque illa faece horribiliter volutatus, nullatenus inde [Col. 0034D] qualiter emergere posset inveniens; quia puritatem relinquens catholicae veritatis, quanto se per lubriscum falsitatis conatur attollere, tanto magis ejus lutosis foveis circumclusus obruitur, de illis unus existens, [Col. 0035A] de quibus Petrus dicit apostolus: Hi vero velut irrationabilia pecora, naturaliter in captionem et in perniciem in his quae ignorant blasphemantes in corruptione sua, peribunt percipientes mercedem injustitiae (II Petr. II). Revera enim sic ejus stolidus et obtusus est animus, ut de his venenis, quae male hausit, et vomuit, nullam rationem vel accipere valeat omnino, vel reddere. Sed induratus obcaecatione diabolica, sibique jam traditus, cordis sui funesta sit obstinatione damnatus; nihilque supersit ei, nisi ut Deus noster, qui dixit, quae hominibus impossibilia videntur, apud se esse facilia (Matth. XIX), hujusmodi mentem potenti compunctione transfigat, ut secundum beatum apostolum Paulum, resipiscat a diaboli laqueis, quibus captivus detinetur (II Tim. II) sententia divini judicii. Multa illi quae de Pelagianis sensibus nec in somnis [Col. 0035B] omnino contigerant, nos magis patefacta prodidimus ea, quae dudum convicta fuisse monstravimus. Haec etiam ipsa, quae idem proferre videbatur, olim et ab haereticis Pelagianis in medium producta docuimus, et a catholicis praedicatoribus competenter elisa. Pelagium, Coelestium, Julianum, caeterosque complures oratoriae facundiae viros in hac assertione probavimus fuisse convictos, et tam ecclesiasticis constitutis quam imperialibus [1 1Kb] etiam percussos fuisse praeceptis; proinde istum ferre non posse firmavimus, in quibus illi tales tantique prostrati sunt, qui nec ipsa, quae ab illis sunt disputata, vel intellecta capere, vel eloquio simili possit astruere. Sed, ut dictum est, diabolica mens inspiratione possessa, in profundum [Col. 0035C] veniens jam malorum ad remedia nulla consentit (Prov. XVIII). Quapropter de innumeris blasphemiarum generibus quas auctores Pelag anae haeresis addiderunt, tria, quae sibi praecipue hic senex lugendus ascivit, credidimus non tacenda, ut reserata manifestius panderentur, et Deo destruente facilius viderentur eversa. In uteris, inquiunt, matrum opere divino creantur infante, propterea justum videri non putant quod factura Dei sine ullis propriis actionibus cuiquam peccato gignatur obstricta; injustumque Deum faciunt, si rei efficiantur antequam nati. Hoc velut acutissimum sui dogmatis exerunt argumentum, non advertentes quia primi illi parentes generis humani de nullis utique genitoribus, sed de innoxia limi materia procreati, et pure atque sincere potenter arte divina compacti, [Col. 0035D] factique rationales, propria voluntate seductorem secuti diabolum, pravis cupiditatibus per excessum praevaricationis infecti sunt. In quibus utique humana natura peccavit, et humana est facta natura vitiosa, receptrix sine dubio mali quod ante nescierat, quae a bono rectoque deficiens, in affectum mali pravique recidere ipso rerum consequentium tramite manifestum est. Tales igitur effecti principes nostrae substantiae, semetipsos passibiles et corruptibiles reddiderunt; in tantum conditionis divinae dona violantes, ut mortis fuerint ultione puniti. Hac enim die fuisse mortuos qua mortales effecti sunt, ambiguum non [Col. 0036A] habetur: proinde quidquid isti genitores de suo germine protulerunt, opus quidem Dei est, secundum institutionem naturae; sed non absque contagio illius mali, quod sua praevaricatione traxerunt: et utique hoc idem ipsius mali contagium, certum est opus non esse divinum. Itaque non ex creatione Dei est vitium quod voluntario motu natura collegit; sed etiam de vitiata per semetipsam natura Deus institutionem suam quidem suae creationis exsequitur; sed creatio profert vitium, quod non ex institutione Creatoris accepit, sed quod ipsa per lapsum transgressionis suae assumpsit. Nam si ipsi primi homines ex nullis, ut dictum est, parentibus nati, et sine ullo formati contagio, per ambitum praesumptionis illicitae semetipsos depravare potuerunt, et in opere Dei opus diabolicae fraudis adnectere, quid mirum si iidem depravati [Col. 0036B] protulerunt sobolem depravatam? Nonne etiam cum Deus utique liberam condiderit humanam sua creatione substantiam, etiam apud humanas tamen leges extrinsecus accedens servitus naturaliter eam reddit obstrictam et obnoxiam? Origine generantur obnoxii, et ex conditione servili gignuntur addicti; et nascendo fiunt prius obligati quam geniti: si hoc agitur de rebus extra naturam positis, quanto magis de his provenire non mirum est, quibus ipsa humana substantia depravata cognoscitur? ac per hoc sicut se ipsa humana substantia de institutione sincera actuum reproborum rea fecit voluntate pollutam, sic edidit sobolem atque progeniem naturae suae ex actuum suorum rea voluntate maculosam; quia hujusmodi genuit prolem, cujusmodi se ipsa reddidit praevaricationis [Col. 0036C] excessu. Ideoque non solum de se profert quod bene Deus instituit, sed etiam quod male ipsa inconsequenter adjecit. Quemadmodum autem qualitas interior appetendi valet immutare naturam, divinae lectionis auctoritate firmatur. Sic denique pascente Jacob (Genes. XXX), commissus ille grex ovium, supposita canalibus varietate virgarum, dum potat, illectus affectionali delectatione, concepit, quod non habuit in natura, et molitum sensibus transfundit in prolem quod in creatione non sumpsit. Quod tunc utique figuraliter gestum, et in ecclesiasticis significavit gregibus hoc futurum, et Pelagianorum Deus praevidens calumnias, et excitandas fidelibus suis decertationes intelligentiam praeparavit. Docent divina testimonia, et ipsa ecclesiastica sacramenta, et [Col. 0036D] ab ipso Domino Salvatore catholicorum traditio magistrorum humanae generationis decolorata primordia. Hinc est quod clamat propheta: Quis gloriabitur castum se habere cor, aut mundum esse a peccatis? nec infans, cujus est unius diei vita super terram (Job XIV). Hinc est quod item dicit Scriptura: Quis potest facere mundum de immundo conceptum semine? nonne tu qui solus es? et alibi: Quia semen, inquit, erat maledictum (Sap. XII); nec non etiam David propheta testatur. In iniquitatibus conceptus sum, et in delictis peperit me mater mea (Ps. L). Et si hoc ille dicit, quis aliter se asserat procreatum? Beatus quoque [Col. 0037A] apostolus Paulus asserit: Et nos aliquando eramus natura filii irae sicut et caeteri (Ephes. VIII). De qua ira in Evangelio dicit: Qui crediderit, et baptizatus fuerit, habebit vitam aeternam; qui autem non crediderit, jam judicatus est, et ira Dei manet super eum (Joan. III). Illa utique, de qua dictum est: Morte morieris (Gen. II), ipse Dominus Jesus Christus coelesti voce pronuntiat: Qui non manducaverit carnem Filii hominis et biberit sanguinem ejus, non habebit vitam in semetipsum (Joan. VI), ubi utique neminem videmus exceptum; nec ausus est aliquis dicere, parvulum sine hoc sacramento salutari ad aeternam vitam posse perduci; sine illa autem vita, in perpetua futurum morte non dubium est. Cur igitur infans hac sorte concluditur, si nullum habet omnino peccatum? magisque videbitur (quod absit) injustus Deus, si [Col. 0037B] illic infligatur poena, ubi nulla sit culpa. Unde cum de propriis actibus nullo reatu teneatur obstrictus, nihil restat nisi ut sola sit vitiosa nativitate pollutus; et si non fuerit mysterii Christiani participatione mundatus, ad vitam non potest pervenire perpetuam. Hinc est quod exsufflantur et catechizantur infantes; et quia in opere Dei, quod in auctore suo bene sunt instituti, opus diabolicae malignitatis accessit, eruti de potestate tenebrarum (Coloss. I), sicut docet Apostolus, ad Filii Dei sortem, purgationemque legitimam transferuntur. Nisi autem prima generatio, quam bonam Deus instituit, praevaricatione venisset in culpam, et reprobabilis esset effecta; secunda generatio subroganda non fuerat: propter quod dicit beatus Paulus apostolus: Sicut per unum hominem [Col. 0037C] peccatum intravit in mundum, et per peccatum mors: et Ita in omnes homines pertransiit, in quo omnes peccaverunt; et paulo post: Igitur sicut per unius delictum in omnes homines in condemnationem, sic et per unius justitiam in omnes homines in justificationem vitae (Rom. V).

Sicut autem omnes in condemnationem dicit, utique qui de Adam parente sunt geniti, sic omnes in justificationem vitae non nisi illos astruit, qui in Christi mysterio sunt renati. Innumeris talibus instrumentis haeresis Pelagianae doctrina mortifera, et a nostris est convicta majoribus, et nunc eorum copiosa potest eruditione convinci; nec debent simplices animos ista turbare, quibus quae non intelligunt secundum ecclesiasticam formam credidisse sufficiet, aut si quis nosse desiderat, interrogare conveniet. [Col. 0037D] De parvulis autem, quod asserit sine sacro baptismate pro solo originali peccato non posse damnari, satis impia, satis profana propositio est; quamvis enim recentes ab utero matrum in remissionem peccatorum baptizari nullus Christianus ignorat, quod utique non fallaciter, sed veraciter catholica celebrat Ecclesia, ne in sacramentis coelestibus (quod absit) mentita videatur; proinde quia propria non habeant ulla peccata, constat ejus [al. eis] sola prorsus originalia relaxari. Itaque omnibus etiam solis remissis vitam per baptismum consequuntur aeternam; consequens est, ut solis etiam non remissis, ad aeternam vitam [Col. 0038A] pervenire non possint. Unde et Dominus, sicut superius diximus, ait (quod utique nisi baptizatis non convenit): Qui non manducaverit carnem Filii hominis, et biberit sanguinem ejus, non habebit vitam in semetipso (Joan. VI); sine vita autem esse perpetua quid est nisi in sempiterna morte constitui? quamvis idem sit regnum coelorum quod aeterna vita, tamen, ut providentia Dei omnes Pelagianorum nequitias amputaret, non solum dictum est: Qui non fuerit renatus ex aqua et Spiritu sancto non intrabit in regnum coelorum (Joan. III); sed etiam pariter dictum est: Qui non manducaverit carnem Filii hominis, et biberit sanguinem ejus, non habebit vitam in semetipso. De vita autem aeterna hoc dictum nullus addubitat; quoniam multi non manducantes hoc sacramentum, vitam habere videantur praesentem.

[Col. 0038B] Nihil est ergo quod dicant, quod non renati infantes, tantummodo in regnum coelorum ire non valeant; non autem perpetua damnatione puniantur, dum sine baptismate corpus et sanguinem Christi nec edere valeant, nec potare: sine autem hoc vitam in semetipsis habere non possent, sine vita vero non nisi mortui sint futuri. [1 1Kb] Dicant [al. Dicantur] igitur in morte perpetua constituti, si non aestimentur esse damnati: tollant ergo de medio nescio quem ipsi tertium, quem decipiendis parvulis faciant locum. Et quia non nisi dextram partem legimus et sinistram, non illos faciant in sinistra regione sine baptismate remanere, sed baptizatos sinant ad dexteram salutarem sacra regeneratione transferri.

Tertio capitulo jam toto mundo cognita, atque [Col. 0038C] convicta Pelagianorum deliramenta circumferre, quibus dicunt, quod homo per liberum arbitrium, quod corrupit, foedavit ac perdidit, bono suffragante naturae beatus efficiatur, cum de beatitudine paradisi, ubi bona fuerat constituta substantia, nisi suo amisso bono nullatenus potuisset expelli, unde mortalis effecta, quia de bono utique praevaricatione transisset ad malum; et a participatione divina ad diabolica semet facinora contulisset: ideo deceptori suo, cui volens assenserat, competenter addictus, ideo de felicitatis suae caritate seclusus, atque ad spinas et tribulos, miseriasque multiplices coelesti voce damnatus est; quae utique poena justi judicii tam gravis et aspera in bono perseveranti nullatenus esset inflicta; et nisi malo non convenienter illata [Col. 0038D] probaretur. Ecce sine divino suffragio, quod in illa beatitudine positus nunquam legitur expetisse; non solum homini naturale bonum prodesse non potuit, non solum non effecit beatum; sed cum hoc solo confidit, atque ad ejus non revertitur largitorem, et beatitudinem potius amisit, et malorum omnium sumpsit exordium. Quod autem libero arbitrio beatitudinem consequantur, quo male usus in perpetuam recidit servitutem, sicut scriptum est: Qui facit peccatum, servus est peccati (Joan. II, 34): a quo quis superatur, huic et servus addicitur. Nonne haec est illa praesumptio naturalis quae ad detestandae captivitatis [Col. 0039A] jura descendit, quam Scriptura sancta sic memorat: Grave jugum super filios Adam a die exitus de ventre matris eorum usque in diem sepulturae in matrem omnium (Eccles. XL); de qua genus humanum non nisi solus Dominus noster Jesus Christus commercio suae redemit passionis, et mutata nativitate nos eruit? Solus utique venit quaerere, et salvare quod perierat (Matth. XVIII), ut libertas, quae per temerariam fuerat dejecta superbiam, instauretur reparata per gratiam; mutuaque vice humanae voluntatis arbitrium, sicut sequendo diabolum, captivitatem meruerat sempiternam, sic reformatae subsequendo libertatis auctorem, amissum rediret ad praemium. Hinc est quod ipse Dominus ait: Cum vos Filius liberaverit, tunc vere liberi eritis. Et apostolus beatus [Col. 0039B] Paulus exsequitur: Cum servi essetis peccati, liberi fuistis justitiae, id est alieni a justitia, liberati autem a peccato, servi facti estis justitiae (Rom. VI); et iterum idem ipse: Libertatem, inquit, qua vos Christus liberavit (Galat. V). Nonne ipse vas electionis affirmat, et dicit: Deus est qui operatur in vobis et velle et perficere pro bona voluntate (Philip. II)? ne etiam in mala voluntate, et velle et perficere Deus putaretur operari. Illud autem Pelagianorum peculiare virus est, olimque detritum, quo putant gratiam Dei secundum merita hominum posse conferri, quod absit a mentibus Christianis, cum testetur Apostolus: Gratia est quae gratis datur; alioquin si ex operibus gratia, jam non est gratia (Rom. XI), quia merces redditur non gratis, unde gratia nomen accepit impenditur. Quis [Col. 0039C] autem audeat dicere Christianus, aliquid habere boni sine gratia, quando magister gentium clamat, cuncta breviter in se dona concludens: Gratia Dei sum id quod sum, et gratia ejus in me vacua non fuit (I Cor XV); ut ostenderet quia donum gratiae non ipse praecesserit, sed fuerit subsecutus; atque monstraret cooperatorem se esse gratiae subsequendo: sed plus omnibus, inquit, illis laboravi (Ibidem). Ac rursus veritus ne de se praesumere videretur, adjunxit: non ego, sed gratia Dei mecum. Non dixit: ego et gratia Dei mecum; sed praeposuit gratiam praecedentem se, atque subjunxit. Quid autem haberi possit sine gratia, cum sit fides ipsa per gratiam; eodem apostolo nos docente: Misericordiam consecutus sum, ut fidelis essem (I Tim. I). Nec aliud est misericordia [Col. 0039D] divina quam gratia. Audiamus etiam quemadmodum informat Ecclesiam: Gratia, inquit, salvi facti estis per fidem (Ephes. II); ut principium salutis et fidei a gratia coepisse dissereret, sicut secutus adnectit: Et hoc non ex vobis, sed Dei donum est; non ex operibus, ne quis extollatur (Ibid.)?. Idem ipse alibi generaliter et absolute pronuntiat, dicens: Quid enim habes quod non accepisti? Aut si accepisti, quid gloriaris quasi non acceperis (I Cor. IV)? Quis sufficiet singula recensere? quibus evidenter apparet, non naturalis libertatis arbitrium gratiam promereri, sed potius per gratiam recipere, ut a servitute, quam peccando meruerat, [Col. 0040A] misericorditer absolutum esset. Hujus sacramenti redemptione ante mundi principium sempiterna providentia praeparati, sive nondum prolata lege, seu sub observatione legali, figuralibus signis atque sacrificiis omnium sanctorum virorum feminarumque sanctarum vetus origo mundata est, universisque justis per gratiae spiritum hoc de longe adorando mysterio salutis aeternae remedia contigerunt, cujus in Christo manifestata gentibus plenitudo, mundum purgat, et renovat, beatitudinisque perpetuae vere facit esse participes. Quapropter nimis incusamus fratres et coepiscopos nostros, maxime per Piceni provincias Ecclesiam Domini gubernantes, qui non solum ineptissimi senis, abjectaeque personae pravum non deterruere colloquium, verum et suo nutrivere consensu. [Col. 0040B] Quis audiat? quis ferat, passos esse pontifices, ut cadaver nescio quod indignum, presbyterum sibi non acquiescentem audire, communione privaret? quomodo talis vel susceptus ab aliquo, vel patienter auditus est? qui insuper leges dedit, libenter [1 1Kb] exceptus, ut servi Dei cum puellis sacris congregatione dedecorissima miscerentur? nam cum spirituales animi, etiam cum desint ista consortia, imaginariis infestentur illecebris, quemadmodum alterni sexus intuitu, [2 1Kb] qui illicite nolentes non vehementius incitentur? Adhuc majus scelus accrescit, ut sub conspectu et praesentia sacerdotum, beatae memoriae Hieronymum atque Augustinum ecclesiasticorum lumina magistrorum, musca moritura, sicut scriptum est, exterminans oleum suavitatis (Eccles. X), lacerare [Col. 0040C] contenderet. Sed quid miremur Ecclesiarum praesules ista negligere, quos sicut a multis audivimus, contra canones omnia gerere, et contra apostolicam (I Cor. XIV) disciplinam passim cuncta miscere, manifestum est; non servatis regulis ordinare, liciteque non solum monachos, sed etiam ministros ecclesiae cum feminis ad peregrina migrantes remeare rursus, et ab aliis episcopis in militiam provehi clericalem? Quae cum singula toleranda non sint, quis sustineat tot et talia facinora perpetrari, quibus spectaculum gentilibus, Judaeis, et haereticis non immerito praebentes, in ipsum (quod absit) tendere videatur religionis excidium? digneque ista facientibus aptabitur illa sententia dicentis Apostoli: Nomen enim Dei per vos blasphematur in gentibus (Rom. II). Sufficiat igitur [Col. 0040D] hactenus fuisse haec commissa, et ut placetur Deus humanis rebus sollicitius divina curentur. Nusquam loci prorsus inveniatur praefatae pestis assertor, nec accessum prorsus ecclesiae vel usquam participationem catholicae communionis inveniat qui haereticorum mavult subsequi nefaria professione consortium; et hi cum quibus antea probabitur noxium miscuisse colloquium, nisi resipiscunt, et ab ejus societate discedunt, ab ecclesiastico remoti servitio, devota ultione plectantur, quo caeteris cavendi ministretur exemplum, nullum adeat, nec usquam loqui damnatae olim blasphemiae jam sinantur: discreta [Col. 0041A] suis habitationibus virorum atque feminarum, sicut sanctum propositum decet, exerceatur circumspecta devotio. Contra canonum constituta nullus (Nic. IX, 10) ad ecclesiasticum permittatur [al. promoveatur] officium: non ignoraturis provinciae uniuscujusque rectoribus, nec de praeteritis se veniam reperturos erroribus, si deinceps dissimulaverint vitare patefactos: nec excusationis de caetero relinquetur occasio, si post praecepta praesentia, quae per Romulum diaconum, cujus solertiam pro fide catholica et pro religione vigilantiam gratissime comprobamus, duximus destinanda quisquis super his omnibus aut contemptor aut negligens deprehendetur antistes. Sicut enim ad sedis apostolicae moderamina pertinet, cunctis sollicitudinem debitam ministrare [Col. 0041B] congruenter Ecclesiis; ita necesse est, ut in contumaces et desides traditam sibi divinitus non dissimulet potestatem. Data calendis Novembris, Albino viro clarissimo consule (anno Christi 393).



[a 1Kb] EPISTOLA VIII. AD ANASTASIUM IMPERATOREM.

Praemissa excusatione cur ad imperatorem non scripserit, illum hortatur ut apostolicae sedi obtemperet, et, Acacii nomine damnato, Ecclesiarum pacem restituendam curet.

[1 1Kb] Gelasius episcopus ad Anastasium Augustum.

Famuli vestrae pietatis, filii mei, Faustus magister et Irenaeus viri illustres, atque eorum comites publica legatione fungentes, ad Urbem reversi, clementiam vestram quaesisse dixerunt [al. dicuntur], [Col. 0041C] cur ad vos meae salutationis scripta non miserim. Non meo, fateor, instituto; sed cum directi dudum de partibus Orientis vel videndi me licentiam, sibi vestris praeceptionibus abnegatam, tota Urbe disperserint, a litteris credidi temperandum, ne onerosus potius quam officiosus existerem. Videtis igitur non mea dissimulatione provenisse, sed competentis fuisse cautelae, ne respuentibus animis molestias irrogarem. Sed ubi serenitatis tuae benevolentiam comperi, praefatis indicantibus, humilitatis meae clementer expetisse sermonem, jam revera perpendi, [2 1Kb] imputandum non immerito mihi, si tacerem; quia, gloriose fili, [3 1Kb] te sicut Romanus [al. Romae] natus, Romanum principem amo, colo, [4 1Kb] suscipio; et sicut Christianus, cum eo qui zelum Dei habet, secundum [Col. 0041D] scientiam veritatis [5 1Kb] habere desidero: et qualiscunque apostolicae sedis vicarius, [6 1Kb] quodcunque plenae [Col. 0042A] fidei catholicae deesse comperero, pro meo modulo suggestionibus opportunis supplere contendo. Dispensatione etenim mihi divini sermonis injuncta, vae mihi est, si non evangelizavero (I Cor. IX)! Quod cum vas electionis beatus Paulus apostolus formidet et clamet, multo magis mihi exiguo metuendum est, si divinitus [7 1Kb] inspiratum, et paterna devotione transmissum, subtraxero ministerium praedicandi. Pietatem tuam precor ne arrogantiam judices divinae rationis officium. Absit, quaeso, a Romano principe, ut intimatam suis sensibus veritatem arbitretur injuriam. Duo [8 1Kb] quippe sunt, imperator Auguste, quibus principaliter mundus hic regitur: auctoritas sacra [al. sacrata] pontificum, et regalis potestas. In quibus tanto gravius est pondus sacerdotum, quanto [Col. 0042B] etiam pro ipsis regibus [9 1Kb] Domino in divino reddituri sunt examine rationem. Nosti etenim, fili clementissime, quod licet praesideas humano generi dignitate, rerum tamen praesulibus divinarum devotus colla submittis, atque ab eis causas tuae salutis expetis [al. exspectas], inque sumendis coelestibus sacramentis, eisque (ut competit) disponendis, subdi te debere cognoscis religionis ordine potius quam praeesse. Nosti itaque inter haec, ex illorum te pendere judicio, non illos ad tuam velle redigi voluntatem. Si enim, quantum ad ordinem pertinet publicae disciplinae, cognoscentes imperium tibi superna dispositione collatum, legibus tuis ipsi quoque parent religionis antistites, ne vel in rebus mundanis exclusae videantur obviare sententiae; quo (rogo) te decet affectu [Col. 0042C] eis obedire, qui pro erogandis venerabilibus sunt attributi mysteriis? Proinde sicut non leve discrimen incumbit pontificibus, siluisse pro Divinitatis cultu, quod congruit; ita his (quod absit) non mediocre periculum est, qui, cum parere debeant, despiciunt. Et si cunctis generaliter sacerdotibus recte divina tractantibus, fidelium convenit corda submitti, quanto potius sedis illius praesuli consensus est adhibendus, quem cunctis sacerdotibus et Divinitas summa voluit praeeminere, et subsequens Ecclesiae generalis jugiter pietas celebravit? Ubi pietas tua evidenter advertit, nunquam quolibet penitus humano consilio elevare se quemquam posse illius privilegio vel confessioni, quem Christi vox praetulit universis, quem Ecclesia veneranda confessa semper [Col. 0042D] est, et habet devota primatem. Impeti possunt humanis praesumptionibus quae divino sunt judicio constituta, [Col. 0043A] vinci autem quorumlibet potestate non possunt. Atque utinam sic contra nitentibus perniciosa non sit audacia, quemadmodum, quod ab ipso sacrae religionis auctore praefixum est, non potest ulla virtute convelli: Firmamentum enim Dei stat (II Tim. II). Nunquidnam cum aliquibus infestata religio est, [1 1Kb] quantacunque potuit novitate superari, et non magis hoc invicta permansit, quo aestimata est posse succumbere? Desinant ergo (quaeso te) temporibus tuis quidam per occasionem perturbationis ecclesiasticae praecipitanter ambire quae non [2 1Kb] licet, ne et illa quae male appetunt nullatenus apprehendant, et modum suum apud Deum et homines non teneant. Quapropter sub conspectu Dei pure ac sincere pietatem tuam deprecor, obtestor et exhortor, ut petitionem meam non indignanter accipias: rogo, inquam, [Col. 0043B] ut me in hac vita potius audias deprecantem, quam (quod absit) in divino judicio sentias accusantem. Nec me latet, imperator Auguste, quod pietatis tuae studium fuerit in privata vita. Optasti semper fieri particeps promissionis aeternae. Quapropter noli, precor, irasci mihi, si te tantum diligo, ut regnum, quod temporaliter assecutus es, velim te habere perpetuum, et qui imperas saeculo, possis regnare cum Christo. Tuis certe legibus, imperator, pateris nihil perire, Romano nomini [al. perire Romano nomini] nullum admittis ingeri detrimentum. Itane verum est, princeps egregie, qui non solum praesentia Christi beneficia, sed desideras et futura, ut religioni, ut veritati, ut sinceritati catholicae communionis [Col. 0043C] et fidei, temporibus tuis, patiaris quemquam inferre dispendium? Qua fiducia (rogo te) illic ejus praemia petiturus es, cujus hic damna non prohibes? Non sint gravia, quaeso te, quae pro tuae salutis aeternitate dicuntur. Scriptum legisti: Meliora sunt vulnera amici quam oscula inimici (Prov. XXVII). Quaeso pietatem tuam, ut quo affectu dicuntur a me, eo tuis sensibus intimentur. Nemo pietatem tuam fallat. Verum est quod figuraliter per prophetam Scriptura testatur? Una est columba mea, una est perfecta mea (Cant. VI), una est christiana fides, quae est catholica. Catholica autem veraciter illa est, quae ab omnium perfidorum, atque ab eorum successoribus atque consortibus sincera, pura, immaculata communione divisa [al. divulsa] est. Alioquin non [Col. 0043D] erit divinitus mandata discretio, sed miseranda confusio. Nec ulla causa jam superest, si hoc in quolibet contagio voluerimus admittere, ne cunctis haeresibus aditum januamque pandamus. Qui enim in uno offenderit, omnium reus est (Jacob. II); et: Qui minima spernit, paulatim decidit (Eccles. XIX). Hoc est quod sedes apostolica magnopere cavet [al. praetaxavit], ut quia mundo radix est apostoli gloriosa confessio, nulla rima pravitatis, nulla prorsus contagione maculetur. Nam si (quod Deus avertat, quod fieri non [Col. 0044A] posse confidimus) tale aliquid proveniret, [3 1Kb] unde cuiquam resistere auderemus errori, vel unde correctionem errantibus posceremus? Proinde si pietas tua unius civitatis populum negat posse [4 1Kb] pace componi, quid nos de totius orbis terrarum sumus universitate facturi, si (quod absit) nostra fuerit praevaricatione deceptus? Si totus correctus est mundus, profana patrum suorum traditione despecta, quomodo non corrigatur unius civitatis populus, si praedicatio fida [al. fidei] succedat? Ergo, gloriose imperator, nolo ego [al. non negligo] Ecclesiarum pacem, quam, etiamsi cum mei sanguinis impendio provenire posset, amplector [al. amplectar]? Sed (precor te) cujusmodi debeat esse pax ipsa, non utcunque, sed veraciter christiana mente libremus. Quomodo enim [Col. 0044B] potest esse pax vera cui caritas intemerata defuerit? Caritas autem qualiter esse debeat, nobis evidenter [5 1Kb] Apostolus praedicat, qui ait: Caritas de corde, puro, et conscientia bona et fide non ficta (I Tim. I). Quomodo (quaeso te) de corde erit puro, si contagio inficiatur externo? Quomodo de conscientia bona, si pravis fuerit malisque commixta? Quemadmodum fide non ficta, si maneat sociata cum perfidis? Quae cum a nobis saepe jam dicta sint, necesse est tamen incessabiliter iterari, et tandiu non taceri quandiu nomen pacis obtenditur; ut nostrum non sit (ut invidiose jactatur) facere pacem, sed tamen velle doceamus, qualis, et sola pax esse, et praeter quam [6 1Kb] nulla esse monstratur. Eutychianum certe dogma, contra quod apostolicae sedis cautela pervigilat, si [Col. 0044C] creditur salva fidei catholicae posse veritate constare, promatur, asseratur, et quantislibet viribus astruatur, ut non solum per seipsum, quam inimicum sit fidei Christianae possit ostendi, sed quantas et quam lethales haereses in sua contineat colluvione monstrari. Si autem (ut magis confidimus) a catholicis judicatis mentibus excludendum, quaeso te, cur non et contagia simul eorum qui hac probantur esse polluti, decernitis refutanda, cum dicat Apostolus: Non solum qui non facienda faciunt, reos videri, sed etiam qui consentiunt facientibus (Rom. I)? Proinde sicut non potest, perversitatis communicatore suscepto, non pariter perversitas approbari, sic non potest refutari perversitas, complice sectatore perversitatis admisso. Legibus certe vestris, criminum conscii susceptoresque [Col. 0044D] latrocinantium pari judiciorum poena constringuntur; nec expers facinoris aestimatur qui, licet ipse non fecerit, facientis tamen familiaritatem foedusque receperit. Proinde cum Chalcedonense concilium, pro fidei catholicae atque apostolicae veritate communioneque celebratum, damnaverit Eutychen detestandi furoris auctorem, non satis habuit, nisi ut pariter ejus quoque consortem Dioscorum caeterosque percelleret. Hoc igitur modo, sicut in unaquaque haeresi vel factum semper, vel fieri non habetur ambiguum, [Col. 0045A] successores eorum [1 1Kb] Timotheum, Petrum atque alterum Antiochenum Petrum, non viritim propter singulos quosque rursus facto concilio, sed synodi semel [2 1Kb] acta regula consequenter elisi. Quemadmodum ergo non evidenter apparet etiam cunctos simili tenore constringi, et qui eorum communicatores et complices exstiterunt, atque omnes omnino a catholica atque apostolica merito communione discerni: hinc Acacium quoque jure dicimus a nostro consortio submovendum, qui maluit in sortem transire perfidiae, quam in catholicae atque apostolicae communionis sinceritate constare, [3 1Kb] cum fere [a 1Kb] per triennium, ne in id veniret, apostolicae sedis epistolis doceatur competenter instructus. Postquam vero communionis est factus alienae, non potuit nisi a catholicae [Col. 0045B] et apostolicae mox societate [4 1Kb] praecidi, ne per eum, si vel paululum cessaremus, nos quoque videremur subiisse contagia perfidorum. Sed revera vel tali perculsus poena resipuit, correctionem promisit, emendavit errorem? aut ille tractatus lenius voluerat [al. valuerat] coerceri, qui etiam verbera dura non sensit? Quo in sua perfidia et damnatione moriente [al. manente], tam ejus in ecclesiastica recitatione non potest nomen ascribi, quam externae contagium non debet communicationis admitti. Quapropter aut doceatur ab haeretica participatione sincerus, quorum se ille communioni permiscuit, aut cum eisdem non potest non repelli. Si autem susurrant Orientis episcopi, quod ad eos sedes apostolica non ista conscripserit,0 quasi vel ipsi de recipiendo legitime Petro [Col. 0045C] sedem apostolicam suis litteris fecerint certiorem, vel hujus receptionis inconditae non jam pariter complices exstitissent, quem sicut vere non possunt docere ab haeretica pravitate fuisse purgatum, ita se haereticorum nullatenus poterunt excusare consortes. [5 1Kb] Quod si fortassis astruxerint, quod ad apostolicam sedem de susceptione Petri per Acacium cuncti consona [6 1Kb] voce retulerint, per eumdem sibimet omnes pari voce sentiunt fuisse rescriptum. Apostolicae [al. vice primatus sedis apostolicae] vero sedis auctoritas, quod cunctis saeculis Christianis Ecclesiae praelata sit universae, et canonum serie paternorum, et multiplici traditione firmatur. Sed vel hinc, [7 1Kb] utrum sibi quisquam contra Nicaenae synodi constituta quippiam valeat usurpare, collegio potest unius communionis [Col. 0045D] ostendi, non mentibus externae societatis aperiri. Apud illos si quis confidit, egrediatur in medium, et apostolicam sedem de utraque parte revincat et instruat. Tollatur ergo nomen e medio, quod ecclesiarum discretionem procul a catholica communione operatur, ut sincera pax fidei communionisque reparetur et unitas: et tunc quis nostrum contra venerandam [Col. 0046A] vel insurrexerit, vel nitatur insurgere vetustatem, competenter et legitime perquiratur. Et illic apparebit quis modesto proposito custodiat formam traditionemque majorum, quis supra haec irreverenter insiliens, rapina aequalem posse fieri arbitretur. Quod si mihi populi Constantinopolitani persona proponitur, per quam dicatur nomen scandali, id est Acacii, non posse removeri; taceo, quia et haeretico quondam Macedonio pulso, et Nestorio nuper ejecto, plebs Constantinopolitana catholica permanere delegerit potius quam majorum praesulum damnatorum affectione retineri. Taceo, quod qui ab eisdem ipsis damnatis praesulibus, baptizati fuerant, in fide catholica manentes, nulla sint exagitatione turbati. Taceo, quod pro rebus ludicris populares tumultus nunc [Col. 0046B] etiam vestrae pietatis auctoritas refrenarit; atque ideo multo magis pro salute animarum suarum necessario vobis Constantinopolitanae civitatis obtemperat multitudo, si eam ad catholicam et apostolicam communionem vos principes reducatis. Etenim, imperator Auguste, si contra leges publicas aliquid (quod absit) quispiam fortasse tentaret, nulla pati id ratione potuisses: ad Divinitatis puram sinceramque devotionem, ut tibi plebs subdita redigatur, conscientiae tuae non putas interesse? Postremo, si unius civitatis populi animus non putatur offendi, ne divina (ut res postulat) corrigantur: quanto magis, ne divina offendantur, catholici nominis universis piam fidem nec laedere debemus omnino, nec possumus? Et tamen iidem nostra se poscunt voluntate sanari. Competentibus [Col. 0046C] ergo sinant curari se posse remediis: alioqui (quod absit) in eorum transeundo perniciem, cum illis perire possumus, ipsos vero salvare non possumus. Jam hic quid sit magis sequendum, sub divino judicio vestrae conscientiae derelinquo: utrum, sicut nos optamus, simul omnes certam redeamus ad vitam; an, sicut illi poscunt, manifestam tendamus ad mortem. Sed adhuc apostolicam sedem, sibi medicinalia suggerentem, superbam vocare arrogantemque contendunt. Habet hoc qualitas saepe languentium, ut accusent magis medicos congruis observationibus ad salubria revocantes, quam ut ipsi suos noxios appetitus deponere vel reprobare consentiant. Si nos superbi sumus, [8 1Kb] quia animarum remedia convenientia ministramus, quid vocandi sunt qui resultant? [Col. 0046D] Si nos superbi sumus, qui obediendum paternis dicimus institutis; qui refragantur, quo appellandi sunt nomine? Si nos elati sumus, qui divinum cultum puro atque illibato cupimus tenore servari; qui contra Divinitatem quoque sentiunt, dicant, qualiter nuncupentur? Sic et nos caeteri, qui in errore sunt, aestimant, quod eorum non consentiamus insaniae. Ubi [Col. 0047A] tamen spiritus superbiae veraciter consistat et pugnet veritas ipsa indicat [al. judicat].



EPISTOLA IX. AD EPISCOPOS LUCANIAE.

Nonnulla ecclesiastica instituta exponuntur.

[1 1Kb] Dilectissimis fratribus universis episcopis per Lucaniam, et Brutios, et Siciliam constitutis Gelasius.


TITULI DECRETORUM PAPAE GELASII.
    I. De constitutis ecclesiasticis, pro temporibus qualitate moderandis.
    II. Ut ubi nulla perurget necessitas, constituta Patrum inviolata serventur; vel cum defuerint clerici, de monachis eligantur.
    III. Ut si qui de laicis eliguntur ad clericum, multo sollicitius in his, ea quae de monachis dicta sunt inquirantur.
    [Col. 0047B] IV. Ut ab episcopis, praeceptione papae, novae basilicae dedicentur.
    V. Ut nulla praedia [lege pretia] de baptizandis consignandisque fidelibus exigantur. Quod si qui hoc perpetraverint, honoris sui periculo subjacebunt.
    VI. Ut presbyteri modum debitum servent, non chrisma conficiant, non consignent; nec praesente quolibet episcopo, nisi jubeantur ab ipso, vel orare, vel sedere praesumant, nec acolythum, vel subdiaconum faciant.
    VII. Similiter ut diaconi mensuram propriam juxta Patrum decreta custodiant.
    VIII. Quod diaconi in presbyterio residere non possint, nec sacri corporis praerogationem, praesentibus [Col. 0047C] debent usurpare presbyteris.
    IX. Quod apostolica sedes paternos canones pio studio devotoque custodiat.
    X. Ut praeter paschale tempus et pentecosten nemo baptizare praesumat, nisi eos tantum quos aegritudo extrema compulerit.
    XI. Presbyterorum et diaconorum ordinationes certis celebrari posse temporibus.
    XII. Ut praefixis diebus virgines consecrentur.
    XIII. Ut viduae non velentur.
    XIV. Ut nullus praesul vel ecclesiae, vel monasterii servum, aut originarium, nolentibus dominis, sub nomine religioso defendat, honoris et communionis periculum subiturus quisquis hoc perpetrare tentaverit.
    [Col. 0047D] XV. Ut clerici nullanegotia inhonesta, nec turpia lucra sectentur.
    XVI. Ut nemo litteras nesciens, vel aliqua parte corporis minutus, provehatur ad clerum.
    XVII. De his qui seipsos abscindunt.
    XVIII. Quod ad clerum criminosi nequeant promoveri, et in clero positi, si in aliquibus fuerint inventi flagitiis, a suis officiis arceantur.
    XIX. Quod daemonis aliisque passionibus irretitis ministeria sacra tractare non liceat.
    [Col. 0048A] XX. Quod hi qui se sacris virginibus sociant, et foedera incesta commiscent, communicare non possint, nisi forte publicam poenitentiam gesserint.
    XXI. Quod viduae, ut supradictum est, non velentur. Et si professam continentiam proposito mutato calcaverint, ipsae pro se rationem sint ideo [al. domino] redditurae.
    XXII. Quod secunda conjugia saecularibus non negentur, quibus tamen ad clerum minime venire conceditur.
    XXIII. Ut si quis susceperit ecclesiae propriae desertorem, et in aliquam provexerit dignitatem, utique sententiae subjaceant quam canones addixerunt.
    XXIV. Quod si qui ex monachis aut laicis eliguntur ad clerum, cum nulla cogit necessitas, antiqua in eis [Col. 0048B] debentur instituta servari. Quod si probentur sacram mercati esse pretio dignitatem, ab officio deponantur, nam dantem et accipientem Simonis magi crimen involvit.
    XXV. De sacris locis noviter institutis, quamvis superius dictum sit, hoc nunc tamen adjicitur, ut nulla basilica sub defunctorum constructa nomine dedicetur.
    XXVI. Quod nefas sit feminas sacris altaribus ministrare, vel aliquid ex his quae virorum sunt officiis deputata praesumere.
    XXVII. Quod in unaquaque ecclesia cui episcopus praeest, tam de redditibus quam de fidelium oblationibus quatuor debeant fieri portiones: ut una sit episcopi, alia clericorum, tertia pauperum, quarta ecclesiae fabricis applicetur.
    [Col. 0048C] XXVIII. Quod episcopus, presbyter, et diaconus, a quocunque clerico veraciter fuerit accusatus, quod adversus haec constituta fecerit, potest sine dubitatione percelli, sui etiam honoris periculum episcopus subiturus, si haec omnia ecclesiae noscenda tacuerit.


[2 1Kb] CAPUT PRIMUM.---Necessaria rerum [3 1Kb] dispensatione [al. disputatione vel dispositione] constringimur, et apostolicae sedis moderamine convenimur; sic canonum paternorum decreta librare, et retro praesulum decessorumque nostrorum praecepta metiri, ut quae praesentium necessitas temporum restaurandis Ecclesiis relaxanda deposcit, adhibita consideratione diligenti, quantum potest fieri, temperemus; quo nec in totum formam veterum videamur excedere regularum, et reparandis militiae clericalis officiis [supple [Col. 0048D] consulamus] quae per diversas Italiae partes ita belli famisque [4 1Kb] consumpsit incursio, ut in multis ecclesiis (sicut fratris et coepiscopi nostri Joannis Ravennatis Ecclesiae sacerdotis, frequenti relatione comperimus) usquequaque deficiente servitio ministrorum [al. ministeriorum] [5 1Kb] nisi remittendo paulisper ecclesiasticis promotionibus antiquitus intervalla praefixa remaneant (sine quibus administrare nequeant) sacris ordinibus Ecclesiae funditus destitutae; atque in plurimis locis per inopiam competentis auxilii, salutare subsidium redimendarum [Col. 0049A] desit animarum: nosque magno reatu, si tanto coarctante periculo, non aliquatenus [1 1Kb] videamur innecti.

CAP. II.---Priscis igitur pro sui reverentia manentibus constitutis; quae, ubi nulla vel rerum vel temporum perurget angustia, regulariter convenit custodire, eatenus ecclesiis quae vel cunctis sunt privatae ministris, vel sufficientibus usque adeo dispoliatae servitiis, ut plebibus ad se pertinentibus divina munera supplere non valeant, tam [2 1Kb] intuendi quam promovendi clericalis obsequii sic spatia dispensanda concedimus.

Ut si quis etiam de religioso proposito, et disciplinis monasterialibus eruditus, ad clericale munus accedat, imprimis ejus vita praeteritis acta temporibus inquiratur, si nullo gravi facinore probatur infectus, [Col. 0049B] si secundam non habuit fortassis uxorem, nec a marito relictam [al. rejectam] sortitus ostenditur; si poenitentiam publicam fortassis non gessit, nec ulla corporis parte vitiatus apparet; si servili aut originariae non est conditioni obnoxius; si curiae jam [al. etiam] probatur nexibus absolutus; si assecutus est litteras, sine quibus vix fortassis ostiarii possit implere ministerium: ut si his omnibus quae sunt praedicta fulcitur, continuo lector, vel notarius, aut certe defensor effectus, post tres menses existat acolythus, maxime si huic aetas etiam suffragatur; sexto mense subdiaconi nomen accipiat; ac si modestae conversationis honestaeque voluntatis existit, nono mense diaconus, completoque anno sit presbyter: cui tamen, quod annorum interstitia fuerant collatura, [Col. 0049C] sancti propositi sponte suscepta doceatur praestitisse devotio.

[3 1Kb] CAP. III.---Si vero de laicis quispiam ecclesiasticis est aggregandus officiis, tanto sollicitius in singulis, quae superius comprehensa sunt, hujusmodi decet examinari personam, quantum inter mundanam religiosamque vitam constat esse discriminis: quia utique convenientia ecclesiae ministeria reparanda sunt, non inconvenientibus meritis ingerenda; tantoque magis, quod sacris aptum possit esse servitiis, in eorum quaerendum est institutis, quantum [al. quanto] de tempore quo fuerant haec assequenda decerpitur: ut morum habere doceatur hoc probitas, quod prolixior consuetudo non contulit; ne per occasionem supplendae penuriae clericalis vitia potius [Col. 0049D] divinis cultibus intulisse [4 1Kb] judicemur, non legitimae familiae computemur procurasse compendia; quorum promotionibus super anni metas, sex menses nihilominus subrogamus: quoniam, sicut dictum est, distare convenit inter personam, divino cultui deditam et de laicorum conversatione venientem; quae tamen eatenus indulgenda credidimus, ut illis ecclesiis quibus infestatione bellorum vel nulla penitus, vel exigua remanserunt, ministeria renoventur, quatenus his Deo propitio restitutis, in ecclesiasticis gradibus subrogandis [Col. 0050A] canonum paternorum vetus forma servetur. Nec contra eos ulla ratione praevaleat, quod pro accidentis defectus remedio providetur, non adversus scita majorum nova lege proponitur: caeteris ecclesiis ab hac occasione cessantibus, quas non simili clade vastatas, pristinam faciendis ordinationibus convenit tenere sententiam. Quo magis hac opportunitate commoniti, observantiam venerandorum canonum propensius delegamus, singulorum graduum conscientias admonentes, ne in illicitos prorumpere moliantur excessus.

Nec fas esse confidat quisque pontificum, bigamos, aut conjugia sortientes ab aliis derelicta, sive quoslibet [5 1Kb] poenitentium [al. post poenitentiam], vel sine litteris, vel corpore vitiatos [al. minutos], vel conditionarios, [Col. 0050B] aut curiae publicarumque rerum nexibus implicatos, aut passim nulla temporis congruentis exspectatione discussos, divinis servituros applicare mysteriis; neque pro suo libitu jura studeant aliena pervadere, absque sedis apostolicae justa dispositione mandante.

CAP. IV.---Basilicas noviter institutas non petitio ex more [6 1Kb] praeceptionibus, dedicare non audeant, nec ambiant episcopi sibimet vindicare clericos potestatis alienae.

CAP. V.---Baptizandis consignandisque fidelibus sacerdotes pretia nulla praefigant, nec illationibus quibuslibet impositis exagitare cupiant renascentes: quoniam quod gratis accepimus, gratis dare mandamur (Matth. X). Et ideo nihil a praedictis prorsus exigere moliantur, quo vel paupertate cogente deterriti, [Col. 0050C] vel indignatione revocati, redemptionis suae causas adire despiciant; certum habentes quod qui prohibita deprehensi fuerint admisisse, vel commissa non potius sua sponte correxerint, periculum subituri proprii sint honoris.

CAP. VI.---Nec minus etiam presbyteros ultra modum suum tendere prohibemus; nec episcopali fastigio debita sibimet audacter assumere: non conficiendi chrismatis, non consignationis pontificalis adhibendae sibimet arripere facultatem; non praesente quolibet antistite, nisi fortasse jubeantur, vel orationis, vel actionis sacrae supplendae sibi praesumant esse licentiam; neque sub ejus aspectu, nisi jubeantur, aut sedere praesumant, aut [7 1Kb] veneranda [al. venerabilia] tractare mysteria. Nec sibi meminerint ulla [Col. 0050D] ratione concedi, sine summo pontifice, subdiaconum aut acolythum jus habere faciendi; nec prorsus addubitent, si quidquam ad episcopale ministerium specialiter pertinens suo motu putaverint exsequendum, continuo se presbyterii dignitate et sacra communione privari. Quod fieri necesse est censeamus, si eorum praesule deferente, hujusmodi fuerit praevaricatio [al. praesumptio] comprobata, nec ipso eorum episcopo a culpa conniventiae et ultione vacaturo, si immoderata facientem dissimulaverit vindicare.

[Col. 0051A] CAP. VII.---Diaconos quoque propriam constituimus servare mensuram, nec ultra tenorem (Nic. XVIII) paternis canonibus deputatum quippiam tentare permittimus; nihil eorum penitus suo ministerio applicare, quae primis ordinibus proprie decrevit antiquitas. Absque episcopo vel presbytero baptizare non audeant, nisi, praedictis fortasse officiis longius constitutis, necessitas extrema compellat. Quod et laicis Christianis facere plerumque conceditur.

CAP. VIII.---Non in presbyterio residere, cum divina celebrantur, vel ecclesiasticus habetur [al. celebratur] quicunque tractatus. Sacri corporis praerogationem, sub conspectu pontificis seu presbyteri, nisi his absentibus, jus non habeant exercendi.

Cum enim decreta venerabilium sanctionum nos [Col. 0051B] quoque magnopere custodire nitamur, ac sine eorum dispendio etiam illa quae pro alicujus utilitatis compendio fortasse videantur laxanda, credamus.

CAP. IX.---Cumque nobis contra salutarium reverentiam regularum cupiamus temere nihil licere, et cum sedes apostolica superior his omnibus, favente Domino, quae paternis canonibus sunt praefixa, pio devotoque studeat tenere proposito; satis indignum est quemquam vel pontificum, vel ordinum subsequentium, hanc observantiam refutare, quam beati Petri sedem et sequi videat et docere: satisque conveniens sit, ut totum corpus Ecclesiae in hac sibimet observatione concordet, quam illic vigere conspiciat, ubi Dominus Ecclesiae totius posuit principatum, dicente Scriptura: Ordinate in me caritatem (Cant. II). [Col. 0051C] Et item: Omnia cum ordine fiant (I Cor. XIV). Atque iterum psalmista praedicante: Circumdate Sion, et complectimini eam, narrate in turribus ejus. Ponite corda vestra in virtute ejus, et distribuite gradus ejus, ut enarretis in progenies alteras, quoniam hic est Deus, Deus noster in aeternum; et ipse reget nos in saecula (Psal. XLVII). Hic procul dubio, qui in ecclesiasticarum narratur altitudine dignitatum, et in cujus virtute bonis operibus corda ponenda sunt, gradibus utique distributis, cunctis Deus noster et rector populis praedicandus est christianis: ubi nemo sibimet aliquid jam existimet imminutum, cum et de uniuscujusque gradus perfectione nihil deperit, et convenienter retinendo, quod coelesti dispensatione collatum est, pariter nobis et cognoscibilem Deum fieri, et [Col. 0051D] tribuit esse rectorem. Nam et si quid indulgetur de temporum quantitate moribus aggregata strenuitate pensatur: si vitae jam [al. etiam] proposito continetur, quod protelata fuerat aetate curandum, dummodo illa nullatenus dissimulata subrepant [al. subripiant] quorum quodlibet, si inesse claruerit, merito clericalibus infulis reprobabilem convincat esse personam. Etsi illa nonnunquam sinenda sunt, quae, si caeterorum constet integritas, sola nocere non valeant, [Col. 0052A] illa tamen sunt magnopere praecavenda, quae recipi nisi manifesta decoloratione non possint. Ac si ea ipsa, quae nullo detrimento aliquoties indulgenda creduntur, vel rerum [1 1Kb] temporumque cogit intuitus, vel acceleratae provisionis respectus excusat; quanto magis illa nullatenus mutilanda sunt, quae nec ulla necessitas, nec ecclesiastica prorsus extorquet utilitas?

CAP. X.---Baptizandi sibi quisquam passim quocunque tempore nullam credat inesse fiduciam, praeter paschale festum et pentecostes venerabile sacramentum, excepto duntaxat gravissimi languoris incursu; in quo verendum est ne, morbi crescente periculo, sine remedio salutari fortassis aegrotans exitio praeventus abscedat.

[Col. 0052B] CAP. XI.---Ordinationes etiam presbyterorum et diaconorum, nisi certis temporibus et diebus, exercere non [2 1Kb] debent, id est, quarti mensis jejunio, septimi, et decimi, sed et etiam quadragesimalis initii, ac mediana Quadragesimae die, sabbati jejunio circa vesperam noverint celebrandas. Nec cujuslibet utilitatis [3 1Kb] causa, seu presbyterum seu diaconum his praeferre [al. praeferri], qui ante ipsos fuerint ordinati.

CAP. XII.---Devotis quoque Deo virginibus, nisi aut in Epiphaniarum [lege Epiphaniorum] die [4 1Kb] aut in Albis paschalibus, aut in apostolorum natalitiis sacrum minime velamen imponant, [5 1Kb] nisi forsitan (sicut de baptismate dictum est) gravi languore correptis, ne sine hoc munere de saeculo exeant, implorantibus [Col. 0052C] non negetur.

CAP. XIII.--- [6 1Kb] Viduas autem velare pontificum nullus attentet, quod nec auctoritas divina delegat, nec canonum forma praestituit. Non est ergo penitus usurpandum, eisque sic ecclesiastica sunt ferenda [forte conferenda vel inferenda] praesidia, ut nihil committatur illicitum.

CAP. XIV.---Generalis etiam querelae vitanda praesumptio est, qua propemodum causantur universi, passim servos et originarios, dominorum jura possessionumque [al. possessionem] fugientes, sub religiosae conversationis obtentu, vel ad monasteria sese conferre, vel ad ecclesiasticum famulatum, conniventibus [al. cohibentibus] quoque praesulibus, indifferenter admitti: quae modis omnibus est amovenda [Col. 0052D] pernicies, ne per Christiani nominis institutum, aut aliena pervadi, aut publica videatur disciplina subverti: praecipue cum nec ipsam ministerii clericalis hac obligatione fuscari conveniat dignitatem, cogaturque pro statu militantium sibi conditioneque jurgari, aut videri, quod absit, obnoxia. Quibus sollicita competenter interdictione prohibitis, quisquis episcopus, presbyter, aut-diaconus, vel eorum qui monasteriis praeesse noscuntur, hujusmodi personas [Col. 0053A] apud se tenentes non restituendas patronis, aut deinceps vel ecclesiasticae servituti, vel religiosis congregationibus putaverint applicandas, nisi voluntate forsitan dominorum, sub Scripturae testimonio primitus absolutas, vel legitima transactione concessas, periculum se honoris proprii non ambigant communionisque subituros, si super hac re cujusquam verax nos querela pulsaverit. Magnis quippe studiis, secundum beatum Apostolum, praecavendum est ne fides et disciplina Domini blasphemetur (I Tim. VI).

CAP. XV.---Consequens fuit ut illa quoque quae de Piceni partibus nuper ad nos missa relatio nuntiavit, non praetereunda putaremus, id est, plurimos clericorum negotiationibus inhonestis et lucris turpibus imminere, nullo pudore cernentes evangelicam [Col. 0053B] lectionem, qua ipse Dominus negotiatores e templo verberatos flagellis asseritur expulisse (Matth. XXI; Joan. II); nec Apostoli verba recolentes, quibus ait: Nemo militans Deo implicat se negotiis saecularibus (II Tim. II); Psalmistam quoque David surda dissimulantes aure cantantem: Quoniam non cognovit negotiationes, introibo in potentias Domini (Psal. LXX). Proinde hujusmodi aut ab indignis post hac quaestibus noverint asbtinendum, et ab omni cujuslibet negotiationis ingenio vel cupiditate cessandum; aut in quocunque gradu sint positi, mox a clericalibus officiis [1 1Kb] abstinere cogantur: quoniam domus Dei, domus orationis (Luc. XIX) et esse debet, et dici, ne officina negotiationis et spelunca potius sit latronum (Isai. L).

[Col. 0053C] CAP. XVI.---Illitteratos quoque, et nonnulla parte corporis imminutos, sine ullo respectu ad ecclesiasticum didicimus venire servitium. Quod simul antiqua traditio, et apostolicae sedis vetus forma non recipit; quia nec litteris carens sacris esse potest aptus officiis et vitiosum nihil prorsus Deo offerri legalia praecepta sanxerunt (Levit. XXI; Deut. XVII). Itaque de caetero modis omnibus [2 1Kb] haec vitentur, nec quisquam talis suscipiatur in clerum. Si qui vero vel temeritate propria, vel incuria praesidentium tales ante suscepti sunt, in his quibus constituti sunt locis catenus perseverent, ut nihil unquam promotionis [3 1Kb] accipiant; satisque habeant hoc ipsum sibi pro nimia miseratione permissum.

CAP. XVII.---De his autem qui seipsos abscindunt, [Col. 0053D] paterni canones evidenter sequenda posuerunt; quorum tenorem sufficiat indidisse. Dicunt enim, talia perpetrantes, mox ut agniti fuerint, a munere clericali debere secludi. Quod modis omnibus custodire nos convenit, quia fas esse nulli suppeditat quidquam praeter illa quae memorabilis decrevit forma censere.

CAP. XVIII.---Comperimus etiam horrendis quibusdam criminibus implicatos, tota discretione submota, [Col. 0054A] non solum de factis atrocibus necessariam poenitudinem non habere, sed nec aliqua correctione penitus succedente, ad divinum ministerium honoremque contendere. Nonnullos autem etiam in ipsis ordinibus constitutos, gravibus delinquentes facinoribus, non repelli, cum et Apostolus clamet: Nemini cito manus imponendas, neque communicandum peccatis alienis (I Tim. V); et majorum veneranda constituta (Nicaeni 910) pronuntient, hujusmodi, etiam si forte subrepserint, tam qui ante peccaverunt, detectos oportere repelli, quam sacrae professionis oblitos, praevaricatoresque sancti propositi, procul dubio submovendos.

CAP. XIX.---Usque adeo sane comperimus illicita quaeque prorumpere, ut [4 1Kb] daemoniacis similibusque [Col. 0054B] [al. daemone aliisque] passionibus irretitis ministeria [al. mysteria] sacrosancta tractare tribuatur. Quibus si hoc opere positis aliquid propriae necessitatis occurrat, quis de sua [supple ac] fidelium salute confidet, ubi ministros ipsos curationis humanae tanta perspexerit calamitate vexari? Atque ideo necessario removendi sunt, ne quibuslibet, pro quibus Christus est mortuus, scandalum generetur infirmis (Rom. XIV; II Cor. VIII). Postremo, si corpore sauciatum fortassis aut debilem, nequaquam sancta contingere lex divina permittit (Levit. XXI); quanto magis doni coelestis dispensatores esse non convenit, quod est deterius, mente perculsos [al. percussos]?

CAP. XX.---Virginibus autem sacris temere se quosdam sociare cognovimus, et post dicatum Deo [Col. 0054C] propositum, incesta foedera sacrilegaque miscere. Quos protinus aequum est a sacra communione detrudi, et nisi per publicam probatamque poenitentiam, omnino non recipi, [5 1Kb] sed tamen viaticum de saeculo transeuntibus, si tamen poenituerint, non [6 1Kb] negetur.

CAP. XXI.---Nam de viduis sub nulla benedictione velandis, superius [7 1Kb] late sufficienterque praediximus [forte leg. latius duximus disserendum]. Quae si propria voluntate professam pristini conjugii castitatem mutabili mente calcaverint, periculi earum intererit, quali Deum debeant satisfactione placare, [8 1Kb] quia (juxta Apostolum) primam fidem irritam fecerunt (I Tim. V). Sicut enim, si se forsitan continere non poterant, secundum Apostolum, nullatenus nubere [Col. 0054D] vetabantur (I Cor. VII); sic habita secum deliberatione, promissam Deo pudicitiae fidem debent [al. debuerunt] custodire. Nos autem talibus nullum laqueum debemus injicere; sed solum adhortationes praemii sempiterni, poenasque proponere divini judicii, ut et nostra sit absoluta conscientia, et illarum pro se rationem Deo reddat intentio. Cavendum est quippe, ut de earum moribus [9 1Kb] actibusque beatus Apostolus (I Tim. V) testatur, quod plenius [al. [Col. 0055A] planius; ita in Luc.] exponere praeterimus, ne sexus instabilis non tam deterreri quam admoneri videatur.

CAP. XXII.---Secundas nuptias sicut saecularibus inire conceditur, ita post eas nullus ad clericale sinitur venire collegium. Alia est enim humanae fragilitati generaliter concessa licentia, alia debet esse vita divinarum rerum servitio [1 1Kb] dedicata.

CAP. XXIII.---Quisquis propriae desertor ecclesiae, nullis existentibus causis, ad aliam putaverit transeundum, temereque susceptus fuerit et promotus, reverendorum canonum vel ipse vel receptor [ad quem profectus est] ejus atque provector constituta non effugiet, quae de hujusmodi praesumptoribus praefixere servanda (Nicaeni XV et XVI).

[Col. 0055B] CAP. XXIV.---De monachis laicisque in prima copiosius praeceptionis hujus [2 1Kb] parte digestum est, (Vide supra cap. 2 et 3), quae vel quatenus his pro rerum temporumque necessitate concessa sint, vel quemadmodum, ubi nullius necessitatis [forte facti necessitas] interesse probatur, non nisi vetus institutio debeat custodiri. Quos vero constiterit indignos meritis, sacram mercatos esse pretio dignitatem, convictos oportet arceri non sine periculo facinus tale [3 1Kb] perpetrantes: quia dantem pariter et accipientem damnatio Simonis, quam sacra lectio (Act. VIII) testatur, involvit.

CAP. XXV.---De locorum consecratione sanctorum, quamvis superius (Cap. 4) strictim fuerit comprehensum, nobis quoque patefactum est, quod absque [Col. 0055C] praecepto sedis apostolicae nonnulli factas ecclesias vel oratoria sacrare praesumant: hoc sumus tamen indicio detestabiliore permoti, quod in quocunque [al. quorumcunque] nomine defunctorum, et (quantum dicitur) nec omnino fidelium, constructiones aedificatas sacris processionibus [Al., professionibus] audacter instituere memorantur: quae quoniam tam acerba tam dura sunt [4 1Kb] , si revera Christianitatis affectus in illis regionibus certus et fixus est, et districtius ista quaerantur, et a quibus fuerint gesta, prodantur: quoniam sicut latentibus in hac atrocitate nominibus non exstat, in quem sententia debita proferatur; ita cum manifestis fuerit documentis expositus, quem [forte quam] tanti sceleris poscit immanitas, non effugiet [forte vitabit] ullatenus ultionem.

[Col. 0055D] CAP. XXVI.---Nihilominus impatienter audivimus tantum divinarum rerum subiisse despectum, ut feminae sacris altaribus ministrare ferantur [al. firmentur; ita et in Luc.]; et cuncta quae non nisi virorum famulatui deputata sunt, sexum cui non competit exhibere.

Viso [al. nisi; ita et in Luc.] quod omnium delictorum quae sigillatim perstrinximus, noxa omnis [al. noxiorum reatus omnis] et crimen eos respicit sacerdotes qui vel ista committunt, vel committentes minime publicando, pravis excessibus se favere significant: [Col. 0056A] si tamen sacerdotum jam sint vocabulo nuncupandi, qui [5 1Kb] delegatum sibi religionis officium sic prosternere moliuntur, ut in perversa quaeque profanaque declives, sine ullo respectu regulae Christianae praecipitia funesta sectentur. Cumque scriptum sit: Minima qui spernit, paulatim decidit (Eccli. XIX, 1): quid est de talibus existimandum qui immensis ac multiplicibus pravitatum molibus occupati, ingentem ruinam multimodis impulsionibus ediderunt, quae non solum ipsos videatur obruere, sed et Ecclesiis universis mortiferam, si non sanentur, inferre perniciem? Nec ambigant qui haec ausi sunt exercere, sed etiam qui hactenus cognita siluerunt, sub honoris proprii se jacere dispendio, si non quanta possint celeritate festinent, ut lethalia vulnera competenti [Col. 0056B] medicatione curentur. Quo enim more teneant jura pontificum, qui pontificalibus excubiis eatenus injuncta dissimulant, ut contraria domui Dei, cui praesident, potius operentur? Qui quantum apud Dominum possent, si non nisi convenientia procurarent, tantum quid mereantur aspiciant, cum exsecrabili studio sectentur adversa. Et quasi magis haec regula sit qua Ecclesiae debeant gubernari, si quidquid est ecclesiasticis inimicum regulis perpetratur, cum et si cognitos habuit canones unusquisque pontificum, intemerata debuerit tenere custodia. Et si forsitan nesciebat, consulere fidenter oportuerit scientem [al. ignorantem]. Quo magis excusatio nulla succurrit errantibus: quia nesciens [nec sciens omnino legendum est, ut habet cod. Just. et edit. Canon], proposuit [Col. 0056C] servare quod noverat, nec ignorans curavit nosse quod gereret.

CAP. XXVII.---Quatuor autem tam de reditu quam de oblatione fidelium, prout cujuslibet ecclesiae facultas admittit, sicut dudum rationabiliter est decretum, convenit fieri portiones. Quarum sit una pontificis, altera clericorum, pauperum tertia, quarta fabricis applicanda. De quibus, sicut sacerdotis intererit, integram ministris ecclesiae memoratam dependere quantitatem, sic clerus [al. clericus] ultra delegatam sibi summam nihil insolenter noverit expetendum. Ea vero quae ecclesiasticis aedificiis attributa sunt, huic operi veraciter praerogata, locorum doceat instauratio manifesta sanctorum: quia nefas est, si sacris aedibus destitutis, in lucrum [Col. 0056D] suum praesul impendia his designata [al. deputata] convertat. Ipsam nihilominus ascriptam pauperibus portionem, quamvis divinis rationibus se dispensasse monstraturus esse videatur, tamen juxta quod scriptum est: Ut videant opera vestra bona, et glorificent Patrem vestrum, qui in coelis est (Matth. V), oportet etiam praesenti testificatione praedicari, et bonae famae praeconiis non taceri.

CAP. XXVIII.---Quapropter nec [al. ne] clericorum quispiam se hujus offensae futurum confidat immunem, si in his quae salubriter sequenda deprompsimus, [Col. 0057A] sive episcopum, sive presbyterum, sive diaconum viderit excedentem, non protinus ad aures nostras deferre curaverit, probationibus duntaxat competenter exhibitis, ut transgressoris ultio fiat, et caeteris interdictio delinquendi. Sui [al. Sic] vero modis omnibus erit unusquisque pontificum ordinis et honoris elisor, si cuiquam clericorum, vel Ecclesiae totius auditui haec putaverit supprimenda. Data V idus Martii (anno Christi 494), Asterio et Praesidio viris clarissimis consulibus. Et alia manu: Deus vos incolumes custodiat, fratres carissimi.



EPISTOLA X. AD EPISCOPOS SICILIAE.

Ecclesiae facultates ab episcopis, clericis et pauperibus distribui debere; dioeceses et bona ecclesiae ab episcopis [Col. 0057B] triginta annos possessa eis non auferenda.

Gelasius Romanae Ecclesiae episcopus dilectissimis et in Christi caritate unanimiter connexis fratribus episcopis qui in Sicilia sunt constituti.

Praesulum auctoritas nostrorum emanavit, ut facultates ecclesiae episcopi ad regendum habeant potestatem; ita tamen ut viduarum, pupillorum, atque pauperum, nec non clericorum stipendia distribuere debeant. Hoc eis etiam statuimus dari, quod hactenus decretum est. Reliquum sibi episcopi vindicent, ut (sicut ante diximus) peregrinorum atque captivorum largitores esse possint.

Illud etiam adnecti placuit, ut si (quod absit) facultates ecclesiae, nec non et dioeceses quae ab aliquibus possidentur episcopis, jure sibi vindicent, [Col. 0057C] quod tricennalis [al. tricennaria] lex conclusit, quia et filiorum nostrorum principum ita emanavit auctoritas, ut ultra triginta annos nulli liceat pro eo appellare, quod legum tempus [al. tutela, sive regula, aut potius cautela] exclusit. Data idibus Maii, Asterio et Praesidio viris clarissimis consulibus (anno Christi 494) [1 1Kb] .



EPISTOLA XI. AD EPISCOPOS DARDANIAE ET ILLYRICI.

Commendat eorum religionem; Thessalonicensem episcopum, qui haereticorum nomina damnare recusavit, apostolicae sedis communione privatum esse, et Acacium in excommunicatione mortuum non posse absolvi significat.

Gelasius episcopus universis episcopis per Dardaniam [Col. 0057D] [in qq. codd. leg. et Daciam] sive per Illyricum constitutis.

Audientes orthodoxam vestrae dilectionis in Christo constantiam, atque ita vos antiquae fidei communionisque sincerae traditionibus inhaerentes, ut mentem Christianae deditam veritati nullatenus infecerint praevaricatorum vicina contagia, magnificavimus Dominum, caritatemque vestram missis litteris alloqui per religiosos viros filios nostros Cyprianum atque Macarium diacones tota cordis aviditate curavimus: [Col. 0058A] quoniam pro sedis apostolicae principatu, cujus sollicitudo delegata divinitus cunctis debetur Ecclesiis, nos vivimus, si vos statis in Domino, magnisque gaudiis triumphamus. Cum ubique terrarum Dominum Sabaoth semen purae confessionis reliquisse cognoscimus, quod non in petrosa deveniens, aestu tentationis exaruit, nec viae proximum cecidit vacantibus inimicis expositum, nec in spinis irruit suffocandum, sed in bonam terram piae devotionis vestrae coelesti factione [al. satione] dispersum in trigesimum et sexagesimum fructum centenariumque profecit, profectionemque scilicet frumenti dominici mystica locutione designans. Quapropter exsultantibus animis confidentius incitamus, ut ab Eutychianae pestis incursu pectora vestra sapienter [Col. 0058B] intemerata servetis: quoniam jam qui perseverat usque in finem, hic salvus erit (Matth. X). Dominus prope est, nihil solliciti sitis (Philip. IV); siquidem major est quod in nobis est quam qui in hoc mundo, regnumque Domini intra nos (etiam Scriptura [Luc. XVII] testante) sit certum. Ut autem ab eorum qui in errore sunt positi, noxia societate caveatis, nullum talibus communicantem ad vestrum recipiatis qualibet subreptione consortium: quia sicut in unaquaque haeresi cum pravitatis auctore damnato successores ejus et complices atque hujusmodi sectatoribus polluta communione permixtos catholica vitare debet integritas, ita cum Eutychete Dioscorus simulque Timotheus Aelurus et Petrus Alexandrinus, ejusque communicator Acacius, nec non etiam [Col. 0058C] Antiochenus Petrus, cum suis sunt omnino participibus abdicandi. Nec quisquam, etiamsi pravitatem deponere se promittat, recitandis tamen nominibus consentiens perditorum, vel eadem recitantium minime communione discretus ad immaculata sacrilegiis ovilia quibuscunque modis est permittendus intrare, ut Ecclesia Dei nostri, quae maculam rugamque non sustinet (Ephes. V), inviolata permaneat. Absint ergo a fidelibus Christi viperae capitis dira commercia, et procul a coelestibus pascuis mortifera venena pellantur, ut salutaris alimonia panis illius qui de coelo descendit (Joan. VI), fideles hanc sumentes ad vitam perducat aeternam.

Quae ut mutua valeamus exhortatione prospicere, det operam vestra dilectio ut sospitatem vestrae caritatis [Col. 0058D] optatam, et fidei communis instantia nobis crebrius aperire non desinat, quatenus alternis nos instructionibus excitantes, legitimorum Domini sacerdotum possimus invenire mercedem. Per vicinas quoque provincias haec eadem patefacere vestra caritas vigilanter insistat; ut et qui catholicae communionis sinceritate subsistunt, competentibus roborentur alloquiis; et qui forsitan ab hujus rectitudine deviarunt, ad integritatem dogmatis Christiani salubribus monitis reducantur. Noverit autem vestra [Col. 0059A] fraternitas Ecclesiae Thessalonicensis antistitem nostris adhortationibus saepius incitatum, contagia communionis externae nunquam declinare voluisse, nec apud nos nomen Acacii, vel caeterorum similium perfidorum, hisque communicantium congrua professione damnasse. Quapropter eum communionem sedis apostolicae non recepisse manifestum est, quoniam nisi puris sensibus et ab omni nefanda societate, beati Petri apostoli nec possumus nec debemus Ecclesiae praebere commercia. Propterea cautius agendum est cum praefato ne catholicis mentibus, ut fiat, apostolicae sedis reconciliatione subrepat; quam sicut dolosis artibus fallere et circumvenire non praevalet, ita sub cujus non potest obtinere auctoritatem quoque nostram, quae ad Dalmatiarum est [Col. 0059B] directa pontifices, etiam ad vos credimus dirigendam, quatenus in veritate catholica, secundum formam traditionis antiquae tenere nos consonam noveritis ubique sententiam. Si quos vero novos didiceritis motus exsurgere, nobis fraterna debetis sollicitudine reserare, quo subinde, quae Patrum regulis congruant, praestante Domino, remedia procuremus.

Nec quisquam omnino vobis persuadeat Acacio praevaricationis suae crimen fuisse laxatum, quia qui postquam in collegium recidens pravitatis, jureque meruit ab apostolica communione secludi, in hac eadem persistens damnatione defunctus est. Absolutionem quam superstes nec quaesivit omnino, nec meruit, mortuus jam non potest impetrare, siquidem [Col. 0059C] ipsis apostolis Christi voce delegatum est: Quae ligaveritis super terram, et quae solveritis super terram (Matth. XVI). Caeterum jam de eo qui in divino est judicio constitutus, nobis fas non est aliud decernere praeter id in quo eum dies supremus invenit; atque ideo nisi ejus nomine refutato, caeterisque consortibus hujus erroris, cum nullo prorsus eorum participare debetis mensae dominicae puritatem, quam majores nostri semper ab haeretica magnopere servaverunt pollutione discretam. Sed neque vos quisque circumvenire pertentet: quod dicat non de religione, sed de moribus esse certamen, vel apostolicam sedem non causam communionis catholicae fideique tractare, sed injuriam dolere, cur videantur ab Acacio fuisse contempta; quoniam haec et hujusmodi, [Col. 0059D] quatenus simplices quoque decipiant, hi qui in errore sunt positi spargere non quiescunt. Videtis enim, sicut supra jam dictum est, per nomina praevaricatorum, si, quod absit, in ecclesia recitanda credantur, simul et contagium praevaricationis induci, Sedes autem apostolica in tantum non contumeliam dolet, sed fidem defendit, communionem sinceram, ut hodie cuncti qui in ejus visi sunt prorupisse despectum, si ad integritatem fidei communionemque [Col. 0060A] catholicam revertantur: secundum regularum tramitem paternarum, toto cordis affectu venientes, et plena caritate suscipiat. Data III nonas Augusti, Asterio et Praesidio viris clarissimis consulibus (anno Christi 494).



EPISTOLA XII. AD [a 1Kb] AEONIUM ARELATENSEM EPISCOPUM.


De episcopatus sui primordiis.

Mutuam caritatem cum fide catholica retinendam esse monet.

Dilectissimo fratri Aeonio Gelasius.

Inter difficultates varias copiam nos reperisse gratulamur, qua per divinam gratiam sedis apostolicae regimen nos adisse pandentes, praetermissum diu cum tua misceremus fraternitate sermonem, et [Col. 0060B] salutatione directa, mutua caritate solliciti dilectionis quoque tuae prospera quaereremus. Quanto enim totius ovilis curam, Christo Domino delegante, susceptam B. Petri apostoli gubernatio principalis universo gregi debet in orbe terrarum, tanto pietatis affectu cunctas Ecclesias earumque rectores amplectitur, et inter diversos mundi turbines, si paterna fide vel traditione firmiter perseverant, ubi primum facultas arriserit, et quaerit anxia, et gavisa cognoscit. Quapropter, frater carissime, instantius religiosis viris filiis nostris Euphronio presbytero et Restituto viro religioso, qui ad Italiae partes ad providendam congregationi sanctae substantiam commearant, remeantibus ad propria, silere nequivimus: sed omni voto dilectionem tuam duximus [Col. 0060C] admonendam, quatenus et vigere apud nos alternae viscera gratiae fratres, et coepiscopi nostri per Gallias constituti, caritate tua vulgante, cognosceret: et desiderantibus omnium per quos tua caritas voluisset, referret mutuo sospitatem, constaretque nullatenus quantumlibet saeculo detrahente divelli, sed catholicam professionem manere semper ubique conjunctam. Dominus te incolumen custodiat, frater carissime. Data X calendas Septembris, Asterio et Praesidio viris clarissimis consulibus (anno Christi 494).





IN SEQUENTEM EPISTOLAM PRAEMONITIO. (G)

Epistolae hujus Gelasii ad Dardanos forma duplex circumfertur, altera brevior, alia vero hinc inde amplificata diffusior. Pro utraque stant veteres mss. codices vetustate et antiquitate praestantes. Vetustissimi ut inter [Col. 0060D] caeteros Veronensis et codex canonicus vetustus a Quesnello vulgatus breviorem praeferunt. Fusiorem exhibet vetustissima collectio Avellana in Vaticana bibliotheca servata; quin et Facundus Hermianensis ex ea testimonium allegavit lib. V, cap. 4. Hinc natum auctorum dissidium; nam alii auctiorem interpolatam judicant, sinceritatem uni epistolae breviori vindicantes. Ballerini utramque sinceram arbitrantur in Dissert. de Antiq. Collect. can. part. 2, cap. 11, § 3, rati Gelasium primo quidem breviorem scripsisse; tum secundis curis auctam evulgasse; id vero non unico exemplo ab antiquis praestitum demonstrant. Vide illos in Admonit. ad [Col. 0061A] epist. 12 S. Leonis, n. 10, 14. Venetus Labbei editor ampliorem dedit in sua collectione, signatis tamen in adnotationibus diligenter locis, qui in breviori epistola desiderantur. Cum tamen ipsam brevioris epistolae formam minus perspicue mente concipere lectores valeant; hinc operae pretium me facturum existimavi si latiori epistolae, qualis in editione Veneta repraesentatur huc a me translatae integram etiam breviorem subjungam; excripsi vero illam ex Codice canonum ecclesiasticorum a Quesnello vulgato cap. 50, juxta recensionem Ballerinorum.



[a 1Kb] EPISTOLA XIII. [1 1Kb] AD EPISCOPOS DARDANIAE.

Acacium solius apostolicae sedis judicio jure damnatum ostendit.

[2 1Kb] Gelasius [b 1Kb] episcopus urbis Romae ad Dardanos.

Valde mirati sumus quod vestra dilectio quasi novam [3 1Kb] veluti difficilem quaestionem, et adhuc tanquam [Col. 0061B] inauditum quidpiam nosse desiderat, quod Eutychianae pestilentiae communicatores, non habentes quod pro suae perditionis obstinatione respondeant, frequenti jam ratione convicti, misera [al. sola] contentione submurmurant, non quia sit alicujus momenti quod garriunt, [4 1Kb] sed quia non inveniunt penitus quid loquantur. Ubi magis eos qui catholicis sensibus instituti sunt, adhuc haerere [5 1Kb] miramur, quam illos qui a veritate exciderunt, et ab antiqua Ecclesiae traditione sunt devii, profanasque vocum novitates, et ineptias caducae perversitatis [6 1Kb] obtendunt, quibus eos vestra dilectio retulit jactitare. Ideo Acacium non putare jure damnatum, quod non speciali synodo videatur fuisse dejectus; et insuper dementiam suae vanitatis accumulant, pueriliter adjicientes [Col. 0061C] praecipue pontificem regiae civitatis. Quapropter stultitiam respuentes inanium querelarum. percurrere vos oportet ab ipsis beatis apostolis et considerare prudenter quoniam Patres nostri catholici [al. addit videlicet] doctique pontifices in unaquaque haeresi quolibet tempore suscitata, quidquid [7 1Kb] pro veritate, pro communione catholica atque [Col. 0062A] apostolica secundum Scripturarum tramitem praedicationemque majorum facta semel congregatione sanxerunt, inconvulsum voluerunt deinceps firmumque constare; nec in [8 1Kb] eadem causa denuo quae praefixa fuerant retractari qualibet recenti praesumptione permiserunt; sapientissime [9 1Kb] praevidentes quoniam si decreta salubriter cuiquam liceret iterare, nullum contra singulos quosque prorsus errores stabile persisteret Ecclesiae constitutum, ac semper iisdem furoribus recidivis [al. furoris residui] omnis integra definitio turbaretur. Nam si limitibus etiam praefixis positarum semel synodalium regularum, non cessant elisae pestes resumptis certaminibus contra fondamentum sese veritatis attollere, et simplicia quaeque corda percutere, quid fieret, si subinde fas esset perfidis [Col. 0062B] inire concilium? cum [10 1Kb] quamlibet illa [al. illius] manifesta sit veritas, nunquam desit quod perniciosa depromat [11 1Kb] et falsitas, [12 1Kb] tametsi ratione vel auctoritate deficiens, sola tamen [13 1Kb] contentione non cedens. Quae majores nostri divina inspiratione cernentes, necessarie praecaverunt, [14 1Kb] ut quae contra unamquamque haeresim coacta [al. addit semel] synodus pro fide, communione, et veritate catholica atque apostolica promulgasset, non sinerent post haec novis retractationibus mutilari, ne pravis occasio praeberetur quae medicinaliter fuerant statuta pulsandi: sed auctore cujuslibet insaniae, ac pariter errore damnato, sufficere judicarunt, ut quisquis aliquando hujus erroris communicator existeret, principali sententia damnationis ejus esset obstrictus: quoniam [Col. 0062C] manifeste quilibet vel professione sua vel communione posset agnosci. Et ut [al. addit brevitatis causa] priora taceamus, quae diligens inquisitor facile poterit vestigare, Sabellium damnavit synodus; nec, ut sectatores ejus postea damnarentur, necesse fuit singulas viritim synodos celebrari, sed pro tenore constitutionis antiquae cunctos qui vel pravitatis [Col. 0063A] illius vel communionis exstitere participes, universalis Ecclesia duxit esse refutandos. Sic propter blasphemias Arii forma fidei communionisque catholicae, Nicaeno prolata conventu, Arianos omnes, vel quisquis in hanc pestem, sive [1 1Kb] consensu sive communione deciderit, sine retractatione [2 1Kb] conclusit. Sic Eunomium, Macedonium, Nestorium, synodus semel gesta condemnans, ulterius ad nova concilia venire non sivit; sed universos quocunque modo in [3 1Kb] haec consortia recidentes, tradito sibi limite synodali, refutavit Ecclesia; nec unquam recte cessisse manifestum est, qualibet necessitate cogente [4 1Kb] novis ausibus, quae fuerant salubriter constituta, temerasse. [al. Non autem nos latet plurimos, etc.] Propterea tempestate quoque persecutionis Arianae plurimi [Col. 0063B] catholici sacerdotes de exsiliis, pace reddita, respirantes; [al. per certas provincias congregatis secum fratribus ecclesias composuisse] sic cum catholicis nihilominus fratribus Ecclesias composuere turbatas, ut non tamen illius synodi Nicaenae quidquid de fide et communione catholica et [5 1Kb] apostolica definierat immutarent, nec nova quemquam prolapsum damnatione percellerent, sed illius tenore decreti, [6 1Kb] nisi resipuissent, censerent [al. judicarentur] esse damnatos. Quibus convenienter (ut dictum est) ex paterna traditione perpensis, confidimus, quod nullus jam veraciter Christianus ignoret uniuscujusque synodi constitutum quod universalis Ecclesiae probavit assensus, [7 1Kb] non aliquam magis exsequi sedem prae caeteris oportere, quam primam, quae et unamquamque [Col. 0063C] synodum sua auctoritate confirmat, et continuata moderatione custodit, pro suo scilicet principatu, quem beatus Petrus apostolus Domini voce perceptum, Ecclesia nihilominus subsequente et tenuit semper et retinet. Haec dum Acacium certis comperisset indiciis [8 1Kb] a communione catholica deviasse, diutius ista non credens, quippe quem noverat exsecutorem saepe necessariae dispositionis suae contra haereticos exstitisse, per triennium fere litteris destinatis eumdem monere non destitit, sicut per diversos missa [9 1Kb] frequenter scripta testantur. [10 1Kb] ---Quibus ille cum debito [al. tanquam debito] silentio diu non respondere proponeret, episcopalis quoque directa legatio est, ac nihil ominus pagina destinata quae praemoneret eum suorum ante meminisse gestorum. et quae primitus pro fide catholica desudasset, oportere respicere. [Col. 0063D] Contestans, et blandiendo pariter et minando, [Col. 0064A] ne se a corpore catholicae unitatis abscinderet: simulque quoniam hunc Joannes secundae sedis antistes gravibus pulsaret objectis, ad primae sedis audientiam cohortatus est, vel venire debere vel mittere. Licet enim synodus iteranda non esset, tamen congrueret, ut cujuslibet civitatis episcopus primae sedis judicium non vitaret, ad quod convenerat secundae sedis antistes, qui nisi a prima sede non posset audiri, [11 1Kb] praecipue qui praejudicatis animis nulla synodo a Graecis fuisset exclusus; etiam apud eos causam suam nec posset omnino dicere, nec deberet: quia ab inferioribus episcopis potior, nisi a prima sede (sicut dictum est) vel discuti potuisset, vel si ita ratio postulasset addici etiam cunctis Orientalibus episcopis cum ipso Acacio in Petri communionem recidentibus [Col. 0064B] cum secundae sedis episcopus catholicus ab externae communionis hominibus esset nullatenus judicandus. Sed Acacius non solum despexit satisfacere postulatis, verum etiam ipsam legationem sedis apostolicae blandimentis, praemiis, perjuriisque deceptam, quibus ei cum imperatore promisit, integram praesulis apostolici causam de omnibus esse servandam Petri communione pollutam redire perfecit, in tantum sedis apostolicae despiciens potestatem, ut non solum ejus auctoritati non cederet, sed etiam potius in consortium communionis externae per legatos suos niteretur abducere; fieretque apostolicae sedi necessitas eos ipsos quos direxerat sacerdotes honore pariter et communione privare, ne tali contagione videretur infecta, satisque monstraret [Col. 0064C] non se Acacii specialiter odisse personam, sed respuere foedera perditorum: quae etiam in suis pontificibus detestata convenienter horreret, nihilominus autem litteris suis Acacius indicarat; et in Alexandrini Petri se communionem, quem expetita sedis apostolicae auctoritate exsecutor ipse quoque damnaverat, sine ejusdem apostolicae sedis consultatione promptissime recidisse, et accusationem Joannis, laudesque Petri proprio sermone deferre. De quibus, si utique confidebat magis vel venire, vel mittere debuisset, ut et praesentem de mendaciis quae dicebat posset confutare Joannem, et praeconia Petri quae digesserat rationabiliter allegaret, quod cum minime fecerit, satis evidenter ostendit, nec Joannem se posse convincere, nec legitime receptum [Col. 0064D] Petrum habere fiduciam perdocendi, solumque sibi [Col. 0065A] monstravit inesse propositum lacerandi catholicos, haereticosque laudandi, seseque eorum potius, quos laudabat, docuit esse participem, quam catholicorum, quos nitebatur decolorare, consortem: tulitque de se ipse judicium, cum damnati hominis communione pollutus, damnationis ejus factus est particeps. Ita et sedes apostolica quod ad necessariam diligentiam respiceret nil omisit, et Acacius secundum formam synodi Chalcedonensis, qua error cui communicavit elisus est, sicut de haeretico homine scriptum est, suo judicio condemnatus apparuit, justeque sedes apostolica, quae utique se Alexandrinum Petrum damnasse, non etiam solvisse memorat, ne per Acacii pristinam communionem Petri quoque collegium, cui Acacius communicaverat, incideret, ipsum competenter Acacium a sua communione submovit. Quapropter [Col. 0065B] utrum errori vel praevaricationi communicaverit Acacius, quid opus erat nova discussione cognoscere? cum jam litteris suis esset ipse confessus, ac, sicut scriptum est, Ore tuo justificaberis, et ore tuo condemnaberis (Matth. XII), verborum suorum vinculis et reus teneretur et jure plectendus. Cur ipse in nova causa, quam synodus nulla praecesserat, Joannem, quem suis litteris impetebat, qualemcunque secundae sedis episcopum, in primae sedis beati Petri apostoli judicio confutare despexit; et ut causam diceret, seu per se, seu per alium, vel venire, vel destinare contempsit: indignum habens cujuslibet civitatis antistes ad primae sedis venire judicium, ad quod secundae sedis cerneret venisse pontificem, quod Anatolius Constantinopolitanae urbis episcopus [Col. 0065C] missis legationibus pro sua persona fecisse monstratur? Ecce etiam in hac parte vocem non habent conquerentes: ecce, inquam, ad legitimum est vocatus examen, ubi vel suas partes justis allegationibus defensaret, si ille apostolicae sedis refugit examen in Joannis catholici pontificis negotio vestigando, quemadmodum sedes apostolica de receptione Petri haeretici sua auctoritate resoluti, Acacii fuerat secutura judicium? An sedem apostolicam congruebat paroeciae Heracliensis Ecclesiae, id est Constantinopolitani pontificis, vel quorumlibet aliorum, qui cum eodem, vel propter eum fuerant congregandi, judicium praestolari? Cum apostolicam ejusdem primae sedis audientiam Constantinopolitanus episcopus declinaret, [Col. 0065D] qui utique etiamsi metropolitani esset jure suffultus, etiam inter sedes haberet locum; primae tamen sedis cognitionem fas non habuit refutandi, ad quam secundum canones, appellante secundae sedis antistite, vocabatur ad [1 1Kb] nostrorum causam. Hoc ipso satis ostendit reum se esse confessum, qui ad legitimum [Col. 0066A] judicium apostolatus adesse contempsit; nec poterat ultra differri, ne, sicut dictum est, antiqua illius communione durante, cum sese jam sociasset externae, sedes quoque apostolica per eum pollueretur contagiis perfidorum, dignumque esset vel praevaricatorem, vel contemptorem judicii competentis, manifestissime scilicet de suo negotio desperantem, a catholica atque apostolica integritate et communione secludi.---Hic si examinatio quaeritur, jam judicio non erat opus; [2 1Kb] posteaquam et litteris suis ipse confessus est, et ad legitimum judicium vocatus adire pertimuit, si auctoritatis pondus inquiritur, Chalcedonensis synodi [3 1Kb] tenor cum apostolica sede consentiens, et illius definitionis exsecutio reperitur condemnati illic erroris communicator effectus: praefixae nihilominus ibidem particeps damnationis [4 1Kb] apparuit, quoniam [Col. 0066B] idem ipse error qui semel est cum suo auctore damnatus, in participe quolibet pravae communionis effecto, et exsecrationem sui gestat et poenam. Hoc tenore etiam Timotheus Aeturus, atque ipse Alexandrinus Petrus, qui secundam certe sedem quoquomodo tenuisse videbantur, non repetita synodo, sed auctoritate tantummodo sedis apostolicae, ipso quoque Acacio postulante vel exsequente [5 1Kb] probatur esse damnatus; nunc autem ipsi doceant legitime Petrum fuisse purgatum, et ab omni haereticorum contagione rite discretum cum ei communicavit Acacius, si ejus communicatorem putant Acacium aliquatenus excusandum, aut si, quod magis est verum, convenienter atque legitime Petrum [6 1Kb] probare non potuerunt expiatum [7 1Kb] (propter quod etiam ad apostolicae sedis [Col. 0066C] judicium Acacius vel venire vel destinare non ausus est); restat ut in ejus communicatione [Al. ut ejus inexpiatione] fuerit, et qui ei communicavit infectus. [8 1Kb] Non reticemus [Al. Nec plane tacemus] autem quod cuncta per mundum novit Ecclesia; quoniam quorumlibet sententiis ligata pontificum, sedes beati Petri apostoli jus habeat resolvendi, utpote quod [Al. quae] de omni Ecclesia fas habeat judicandi, neque cuiquam de ejus liceat judicare judicio, siquidem ad illam de qualibet mundi parte canones appellari voluerint, ab illa autem nemo sit appellare permissus. Quapropter cum satis constet Acacium nullum habuisse pontificium, sententia [Al. sententiam sedis apostolicae sine, etc.] sedis apostolicae damnatum, [Col. 0066D] sine ulla ejus notione solvendi; dicant certe [9 1Kb] qua synodo hoc ille praesumpserit, quod nec sic quidem absque apostolica sede fas haberet efficere? cujus sedis episcopus? cujus metropolitanae civitatis antistes? Nonne paroeciae Heracliensis Ecclesiae? Si illi certe licuit sine synodo sententiam apostolicae sedis [Col. 0067A] abrumpere, nulla ejus consultatione quaesita, itane vero non licuit primae sedi Chalcedonensis synodi constituta, sicut decuit, exsequenti, hujusmodi praevaricatorem sua auctoritate detrudere? Sed nec illa praeterimus, quod [1 1Kb] apostolica sedes frequenter, ut dictum est, more majorum, etiam sine ulla synodo praecedente, et absolvendi quos synodus inique damnaverat, et damnandi nulla existente synodo quos oportuit, habuerit facultatem: [2 1Kb] sanctae memoriae quippe Athanasium synodus Orientalis addixerat, quem tamen exceptum sedes apostolica, quia damnationi Graecorum non consensit, absolvit. Sanctae memoriae nihilominus Joannem Constantinopolitanum synodus etiam catholicorum praesulum certe damnarat, quem simili modo sedes apostolica etiam sola, [Col. 0067B] quia non consensit, absolvit; itemque sanctae memoriae Flavianum pontificum [al. additur Graecorum] congregatione damnatum, pari tenore, quoniam sola sedes apostolica non consensit, absolvit, potiusque qui illic receptus fuerat [al. quia illic receptus non fuerat], Dioscorum secundae sedis praesulem sua auctoritate damnavit, et impiam synodum non consentiendo [3 1Kb] submovit, ac pro veritate, ut synodus Chalcedonensis fieret, sola decrevit [4 1Kb] ---in qua pontificibus innumeris, qui latrocinio corruerant Ephesino, veniam poscentibus, sola concessit, et in sua perfidia permanentes, nihilominus sua auctoritate prostravit: quam congregatio quae illic pro veritate reparanda collecta fuerat, est secuta; quoniam sicut id quod prima sedes non probaverat, constare non potuit, sic [Col. 0067C] quod illa censuit judicandum, Ecclesia tota suscepit; ubi etiam consequenter ostenditur, quia male gesta synodus, id est, contra Scripturas sanctas, contra doctrinam Patrum, contra ecclesiasticas regulas, quam tota merito Ecclesia non recepit, et praecipue sedes apostolica non probavit, per bene gestam synodum, id est, secundum Scripturas, secundum traditionem Patrum, secundum ecclesiasticas regulas, pro fide catholica et communione prolatam, quam cuncta recepit Ecclesia, quam maxime sedes apostolica comprobavit, et debuerit et potuerit immutari; bene vero gestam synodum juxta supradictum modum, nova synodo nullatenus immutandam. Proinde si Eutychen fatentur haereticum, male gestam apud Ephesum synodum, qua est receptus, pariter fatebuntur, [Col. 0067D] et per bene gestam synodum Chalcedonensem, quod Eutyches vel cum eo sentientes talia sunt rejecti, velint nolintque, consentient, atque ideo bene gestam synodum novis exagitationibus refricari non licuisse cognoscant. Qui si forsitan dixerint, eo tenore Ephesinam quoque synodum non licuisse mutari, [Col. 0068A] rursus haec eadem quae supra deprompsimus, planius repetita perpendantur, id est, quia contra fidem, contra veritatem communionemque catholicam vereque Christianam, non recte gesta synodus legitima synodo pro fide, veritate, communioneque catholica, vereque Christiana, modis omnibus secludenda est, et injusta synodus justa synodo submovenda. Pro fide autem, et veritate, et communione catholica, bona synodus, vereque Christiana, semel acta, nulla nec potest nec debet novae synodi iteratione convelli, sed secundum bene gestam synodum recteque praefixam, si quis ab ejus tramite deviarit, consequenter ac sufficienter ejus definitione plectendus, meritoque illius subjacet constitutis, nec opus est per singulos quosque deviantes, jureque plectendos, [Col. 0068B] novas rursus synodos introduci; cum ex illius tramite, quae auctorem cum errore damnavit, quisquis quolibet modo, quolibet titulo complex ejusdem fuerit factus erroris, ut ejus se contagione polluerit, competenter et particeps ejusdem damnationis existat, ejusque poena puniatur obstrictus, cujus maluit inire consortium. Quaero ergo ab his quid de Eutyche sentiant: fuissene haereticum, an asserunt non fuisse? Si non fuisse contendunt, quid ambagibus agunt, quid circuitionibus praestigiisque se contegunt? Palam se Eutychianos esse pronuntient, ut in ejus sacrilego furore convicti veritatis molibus obruantur, aperteque cognoscant, non solum haec ipsa pestis Eutychiana quantum Christiano dogmati probetur inimica; sed quantas alias haereses, easque gravissimas, [Col. 0068C] in sua pravitate contineat, ut in quibus foveis volutentur, et in quod praecipitium barathrumque mergantur, intelligant. Simul autem si Eutychen haereticum negant, omnimodis publicatur, quod ideo de omnibus Eutychianae pesti communicantibus, suppresso veluti hoc ipso errore, contendunt, ut nos per talium hominum, quod absit, insidias captiosasque tendiculas in Eutychetis insaniam nitantur inducere: quod quidem etiamsi non negent, sive scientes, sive nescientes, facere confutantur. Sin vero et Eutychen haereticum negare non audent, restat ut contra catholicam fidem, non synodum nuncupandam, sed conspirationem potius perditorum fuisse consentiant quae apud Ephesum Eutychete reducto perculit S. memoriae Flavianum, cunctosque qui illic aderant [Col. 0068D] sacerdotes militari terrore compulerit tanto sceleri praebere consensum. Atque ideo nobis necesse est pravam perversamque conspirationis illius, et latrocinalem fuisse perhibeant actionem, eamque debuisse modis omnibus aboleri, et ideo justam, bonam, veraciter Christianam Chalcedonensem synodum processisse [Col. 0069A] definiant, in his quibus Eutychete depulso, cum suo fautore Dioscoro, haeresim eorum erroremque damnarit. Hanc ergo synodum (ut dictum est) bonam, veram, justam, Christianamque esse non dubitant, per quam illa noxia sit remota. Perspiciant ergo, tandemque concedant, quod quisquis ab ejus justae et Christianae veraeque synodi fide, communione et veritate deviaverit, vel ab ea deviantibus communionem miscuerit, sufficienter atque competenter, secundum ipsius definita, teneatur obstrictus, quoniam mala synodus bona debuit submoveri. Bona vero synodus nulla causa est cur alia debeat synodo retractari, ne ipsa retractatio ejus constitutis deroget firmitatem. Proinde quicunque congregationis Ephesinae tenentur affectu, quid adhuc Acacii tantummodo [Col. 0069B] nomen obtendunt, et non palam sectatores Eutychetis, qui illic receptus fuerat, profitentur; qui si refugiunt, atque Eutychen se perhibent exsecrari, simul ergo et Ephesinam, qua male receptus est, conspirationem jure cessatam, et Chalcedonensem synodum, qua rejecta est, merito consentient institutam; atque ita synodum, quae pro fide catholica sit praefixa, secundum veterum formam, sicut dictum est, perspicient novellis non potuisse quaestionibus ventilari, sed juxta ejus tenorem semel legitime justeque depromptum, et jure probari recta sectantes, et sentientes contraria refutari; quod sedes apostolica, sicut decuit, antiqua traditione custodiens, non synodum duxit iterandam, sed in ejus praevaricatore pellendo hanc eamdem synodum potius exsequendam. [Col. 0069C] [1 1Kb] Quapropter si quis adhuc secundum Chalcedonensem synodum haec ab apostolica sede gesta reprehendit, praeter quod et hac qua superius astruximus, et multiplici potest ratione convinci, multo magis tamen Acacio non licuisse fatebitur ista tentare. ---Dicat ergo, qua synodo, Joannem secundae sedis antistitem, qualemcunque, certe catholicum, et a catholicis ordinatum, nec de catholica fide et communione aliquatenus impetitum, duxerit excludendum, et haereticum manifestum Petrum sua quoque exsecutione damnatum, pontifici catholico permiserit subrogandum [2 1Kb] (cum etiamsi reus manifestus esset Joannes, post eum saltem catholicum convenisset praefici sacerdotem, sicut ipse quoque suis sacris sanctae memoriae Timotheo catholico in Alexandria [Col. 0069D] faciendum promisisse legitur imperator?) Qua synodo, tertiae sedis episcopum [al. addit. sanctum] Calendionem idem expelli fecit [3 1Kb] Acacius: nihilominus [4 1Kb] eumdem Petrum tam haereticum manifestum, ut eidem palam necesse [al. nec se] communicare praetenderet, sua passus est dispositione substitui? Qua denique per totum Orientem synodo ejectis orthodoxis, nullo crimine maculatis, pravos quosque et [Col. 0070A] criminibus involutos sua provisione supposuit? Qua synodo tot aliena privilegia nefandus populator invasit? Sed libri non sufficient [al. sufficerent], si tragoedias ejus quas per Ecclesias totius Orientis exercuit, sigillatim [5 1Kb] scribere moliamur: an illud ipsius argumentum nobis existiment opponendum, quo facinora sua in imperialem nisus [al. visus] est jactare personam. Cur igitur quando voluit, obstitit Basilisco tyranno certe et [al. Cur et] haeretico vehementer infesto? cur ipsi imperatori Zenoni, quia palam Antiocheno Petro noluit communicare, suam [al. addit nimirum] non subdidit voluntatem? Ecce potuit et in aliis resultare, [6 1Kb] si vellet [al. sed noluit. An non Apostolus dicit, non solum qui faciunt, sed etiam qui consentiunt facientibus reatu pariter sunt [Col. 0070B] irretiti? sed . . . ] sed ut ea quae latius explicanda sunt omittamus, [7 1Kb] quidquid ipse Zenon imperator suis litteris profitetur, cuncta sese ex Acacii gessisse consilio, nec hoc eum fallere litteris suis ipse pariter testatur Acacius, qui et eum nihilominus universa recte gessisse conscripsit, et suo consilio haec eadem gesta non tacuit. Quasi vero tantum in Alexandrini Petri communione Acacius praevaricator exstiterit, et non in omnibus, quos vel fecit, depulsis catholicis pontificibus, tanquam tyrannus, Ecclesiis quibusque praeponi, vel taliter praepositis perversa communione permixtus est, qui hoc ipso secundum canones fuerant ab ecclesiastica communione pellendi, quod se passi sunt successores vivis sacerdotibus adhiberi. Quis autem non perspiciat Christianus, quod catholicis [Col. 0070C] pontificibus propria sede dejectis non nisi haeretici potuerint introduci? quibus tamen cunctis, vel auctor fuit Acacius subrogandis, vel subrogatis communicator accessit; his utique quia [al. qui a] communioni haereticorum nullatenus discrepabant. Cur ergo vel cum haec fieri videret Acacius, non sicut sub Basilisco jam fecerat, ad apostolicam sedem referre curavit, ut si solus ipse non poterat, [8 1Kb] junctis cum eadem consiliis atque tractatibus, apud imperatorem possent quae religioni competerent allegari? Nam si Basiliscus (ut dictum est) tyrannus et haereticus scriptis apostolicae sedis vehementer infractus est, et a plurimis revocatus excessibus; quanto magis legitimus imperator, qui se catholicum videri volebat, potuit cum apostolica sede cunctorum quoque [Col. 0070D] pontificum moderata suggestione mitigari, praecipue cum ejusdem Acacii esset specialis fautor et amator; et qui litteris suis tam ipsum Acacium quam sanctae memoriae papam Simplicium magnis laudibus extulisset, doceretur quod haereticis constantissime restitisset [al. restitissent]. Cur tanto tempore Acacius inter ista conticuit, nisi quia praepediri [al. prohibere] nolebat ullatenus quae [9 1Kb] pro haereticis desiderabat [Col. 0071A] [1 1Kb] impleri? Ponamus tamen etiamsi nulla synodus praecessisset, cujus apostolica sedes recte fieret exsecutrix, cum quibus erat de Acacio synodus ineunda, nunquid cum his qui jam participes tenebantur Acacio, et per Orientem totum catholicis sacerdotibus violenter exclusis, perque exsilia diversa relegatis, socii evidenter existebant, communionis externae prius se ad haec consortia transferentes, quam sedis apostolicae scita consulerent. Cum quibus ergo erat synodus ineunda? Catholici pontifices fuerant undique jam depulsi, solique remanserant socii perfidorum, cum quibus jam nec licebat habere conventum [al. addit dicente psalmo: Non sedi, etc.] [2 1Kb] (quia moris ecclesiastici omnino non esset cum his qui pollutam communionem tenerent, permixtamque [Col. 0071B] cum perfidis, ullum miscere concilium); propheta quoque dicente: Non sedi in concilio vanitatis, et cum iniqua gerentibus non introibo; [3 1Kb] (odivi congregationem malignorum, et cum impiis non sedebo). Recte igitur per Chalcedonensis synodi formam hujusmodi praevaricatio repulsa est, potius quam ad concilium, quod nec opus erat post primam synodum, nec cum talibus [4 1Kb] habere licebat, [5 1Kb] adducta est. Nam et quid ageretur de fide catholica, si intelligere voluissent, ignorare non poterant, cum [6 1Kb] viderant catholicos pontifices nulla synodi discussione, nullo concilio, praecipue cum novas causas esse perpenderent, toto Oriente depelli, et caeteri quid caverent, ex illorum discere qualitate potuissent. Restat igitur ut illius partis eos fuisse sit clarum, cui se post tot experimenta [Col. 0071C] dediderunt, meritoque ab apostolica sede, caeterisque catholicis non jam consulendi erant potius, sed notandi. [a 1Kb] Risimus autem, quod praerogativam volunt Acacio comparari, quia episcopus fuerit regiae civitatis. Nunquid apud Ravennam, apud Mediolanum, [7 1Kb] Sirmium, apud Treviros, multis temporibus non constitit imperator? Nunquidnam harum urbium sacerdotes ultra mensuram sibimet antiquitus deputatam, quidpiam suis dignitatibus usurparunt? Nunquid Acacius, ut Joannem qualemlibet hominem, catholicum tamen a catholicis ordinatum, de Alexandria excluderet, Petrumque in haeresi jam detectum [al. dejectum] atque damnatum, absque sedis apostolicae consultatione reciperet, aliqua synodo saltim illic habita, hoc audacter arripuit, ut Calendonem de [Col. 0071D] Antiochia pelleret; haereticumque Petrum, quem ipse quoque damnaverat, absque notitia sedis apostolicae rursus admitteret, aliqua synodo id fecisse monstratur? Si certe de dignitate agitur civitatum, secundae sedis et tertiae major est dignitas sacerdotum, [Col. 0072A] quam ejus civitatis, quae non solum inter sedes minime numeratur, sed nec inter metropolitanorum jura censetur: nam quod [8 1Kb] dicitis, alia potestas est regni saecularis, alia ecclesiasticarum distributio dignitatum. Sicut enim quamvis parva civitas praerogativam praesentis regni non minuit, sic imperialis praesentia mensuram dispensationis religiosae non mutat. Sit clara urbs illa potestate praesentis imperii, religio tunc sub eadem [al, eodem] firma, tunc libera, tunc provecta consistit, si potius hoc praesente propriam teneat sine ulla perturbatione mensuram. [9 1Kb] (Postremo si sibi de imperatoris praesentia blandiuntur, et inde putant Constantinopolitanae civitatis episcopi potiorem fieri posse personam; audiant Marcianum ejusdem principem civitatis, posteaquam [Col. 0072B] pro augmento urbis ipsius sacerdotis intercessor accedens, contra regulas obtinere nihil potuit, sanctae memoriae papam Leonem summis laudibus prosecutum quod canonum regulas violari nulla fuerit ratione perpessus. Audiant Anatolium ejusdem sedis antistitem, clerum potius Constantinopolitanum quam se tentasse talia confitentem, atque in apostolici praesulis totum dicentem positum potestate. Ipsum beatum papam Leonem sedis apostolicae praesulem, cujus synodus Chalcedonensis auctoritate firmata est, quidquid ultra quam ab eodem pro fide et communione catholica atque apostolica illic agendum, constaret esse delegatum, per occasionem congregationis illius, praeter Nicaenos canones nova videretur actione tentatum, competenti refutatione vacuasse. Eaque nihilominus [Col. 0072C] etiam sub sanctae memoriae papa Simplicio legatum sedis apostolicae sanctae memoriae Probum Canusinae urbis episcopum Leone principe tunc petente praesente docuisse nullatenus posse tentari, neque his prorsus praebuisse consensum, atque ideo non ad civitatis cujuslibet respiciant qualitatem, sed modum dispensationis ecclesiasticae paterna traditione firmatum convenienter observent.) Dicatur autem [al. Sed dicatur forsitan] de Alexandrino et Antiocheno episcopis certis ex causis principem magis illa quae gesta sunt, non Acacium praecepisse. Sed principi Christiano decuerat suggerere sacerdotem, maxime cujus familiaritate et favore fruebatur, salvam fore de ejusdem injuria contumeliaque vindictam tantum, ut Ecclesiae sineret Christianus princeps regulas custodiri, [Col. 0072D] quia et nova in utroque pontifice causa esset exorta, et novam discussionem consequenter inquireret; et sicut semper esset effectum [10 1Kb] (ac divinae pariter leges humanaeque censerent), ut sacerdotati concilio de sacerdotibus [al. sacerdotalibus] judicia [Col. 0073A] provenirent; non a saeculari viderentur qualescunque pontifices, etsi errore humanitus accedente, non tamen [al. addit contra] religionem ullatenus excedentes potestate percelli. An adhuc [al. An et haec] justa ratione principi suggerenda non erant? Regiae civitatis honore sublimis, si factus erat illa regia civitate sublimior, tanto magis in his suggerendis debuit esse constantior? Si autem in his quae pro religione fuerant exerenda, exstitit contemptibilis, atque despectus, et aut segnis, aut fiduciam non habens intimandi, in quo per regiam civitatem major effectus est? ( [1 1Kb] an ut per ea suae praevaricationis exerceret potius tyrannidem, quam causas religionis legitime procuraret?) Nathan propheta (II Reg. XII) palam publiceque in facie regi David, et commissum [Col. 0073B] pronuntiavit errorem, et ipsum commisisse non tacuit; et confessione correctum consequenter absolvit. ( [2 1Kb] beatae memoriae Ambrosius Mediolanensis sacerdos Ecclesiae, majori Theodosio imperatori communionem publice palamque suspendit, atque ad poenitentiam redegit regiam potestatem; beatae memoriae papa Leo (sicut legitur) imperatorem Theodosium juniorem Ephesino latrocinio libere coarguit excedentem; sanctae memoriae quoque papa Hilarus Anthemium imperatorem, cum Philotheus Macedonianus ejus familiaritate suffultus diversarum conciliabula nova sectarum in Urbem vellet inducere, apud beatum Petrum apostolum palam ne id fieret, clara voce constrinxit, in tantum ut non ea facienda cum interpositione sacramenti idem promitteret imperator; [Col. 0073C] sanctae memoriae nihilominus papa Simplicius, et post eum sanctae memoriae papa Felix, non solum Basiliscum tyrannum, sed etiam imperatorem Zenonem pro iisdem ipsis excessibus, auctoritate libera saepius increpasse noscuntur, flectique potuisset, nisi Constantinopolitani praesulis accederetur instinctu, qui particeps externae communionis effectus, necessario in quod inciderat, jam fovebat, malens in suae praevaricationis obstinatione persistere, quam curandus ad salubria remeare, sicut ipse rerum probavit eventus. Ecce nuper Honorico regi Vandalicae nationis, vir magnus et egregius sacerdos Eugenius Carthaginensis episcopus, multique cum eodem catholici sacerdotes constanter resisterent saevienti, cunctaque extrema tolerantes, hodieque persecutoribus [Col. 0073D] resistere non omittunt. Nos quoque Odoacri barbaro haeretico regnum Italiae tunc tenenti, cum aliqua non facienda praeciperet, Deo praestante nullatenus paruisse manifestum est.) Hic autem vir bonus Acacius, et sacerdos eximius [al. egregius], in tantum se et suggerere potuisse monstravit, et noluisse deprompsit, imo favisse patefecit; ut et imperator cuncta se ex ejus gessisse consilio non taceret, et ipse imperatorem magnis praeconiis elevaret ista facientem; [Col. 0074A] seseque [3 1Kb] prodidit his agendis rebus fuisse participem. Sed esto, Calendion imperatoris nomen abstulerit; Joannes principi mentitus fuisse jactetur, quae tamen cum novae essent causae, nova [4 1Kb] debuit ecclesiastica provenire discussio? an qui in hominem imperatorem peccasse dicebantur, nulla interveniente synodo dejici debuerunt; et in Deum, qui summus et verus est imperator, Acacium delinquentem, sinceramque communionem divini sacramenti studentem miscere cum perfidis, secundum synodum qua haec est damnata perfidia, non oportebat expelli [al. excludi]? [5 1Kb] Quid de innumeris per totum Orientem catholicis sacerdotibus propria sede depulsis, et indubitanter haereticis intromissis? Novae certe erant causae; et his consequenter [6 1Kb] nova synodus debebatur. [Col. 0074B] Cur tunc non venit in mentem, ut in talibus causis peteretur a principe saltem qualiscunque synodus celebranda; ut quocunque vel colorato judicio traditionis ecclesiasticae passim pontifices viderentur excludi, non solum quarumcunque urbium sacerdotes, sed metropolitani incunctanter antistites? His omnibus cum non restitit suggestione qua potuit, consensit Acacius, communicando cunctis, qui in catholicorum locum haeretici fuerant subrogati: Apostolus autem dicit: Non solum qui faciunt, sed et qui consentiunt facientibus (Rom. I), reos indubitanter ascribi. An haec licuit saeculari potestati et actis talibus, Acacio consentiente absque ulla synodo, quam ipsa rerum novitas exigebat, absque sedis apostolicae consultatione perficere; et sedi apostolicae non licuit, [Col. 0074C] secundum tenorem synodi Chalcedonensis in veteri utique causa, et veteri constituto juxta definitionem damnata [al. justa definitione damnatum], inimicis synodi Chalcedonensis Acacium communicantem a sua communione depellere? Sed inquiunt: Acacius principi obviare non potuit. Cur Basilisco, quia voluit, obviavit? cur ipse Zenoni, ne palam Petro Antiocheno quamvis latenter hoc fecerit communicare videretur, non commodavit assensum? ecce resultanti non institit [al. restitit] imperator: ecce vim nolenti non intulit; ecce refugienti contagia manifesta concessit: postremo, cur tanto tempore, cum ista gererentur, vel gerenda cognosceret, non ad sedem apostolicam, a qua sibi curam illarum regionum noverat delegatam, referre maturavit [al. curavit]? [Col. 0074D] Sed prius laudator factus est ipse gestorum, quam vel praemoneret talia esse tentanda, vel ne tentarentur obsisteret. Sicut sub Basilisco jam fecerat, cur illis caeteris communicare consensit, qui depulsis catholicis sacerdotibus, indubitanter haeretici singulis urbibus fuerant substituti? Postremo ille defuit suis partibus; et quae sacerdoti catholico competerent, agere fastidivit [al. non curavit]: ideo sedes apostolica quod [7 1Kb] ad eadem pertinebat, vel potuit [Col. 0075A] vel debuit praeterire? Quolibet igitur modo haereticorum complicem refutavit, et consortem communionis externae a sua communione dimovit; nec opus fuit nova synodo, cum veteris constituti sufficienter [1 1Kb] haec forma praescriberet; nec opus fuit ut haec scienda [al. facienda] Orientis episcopis intimaret, quos ex expulsione catholicorum, quae agebantur in causa fidei, non ignorasse manifestum est; et communicando haereticis subrogatis, facto tali consensisse non dubium est; [2 1Kb] etiam cum externae communionis effectis [al. addit atque ideo cum eis jam] nec potuisse, nec debuisse sedis apostolicae scita tractari. Ecce agnoverunt in eorum professione qui constantissime perdurarunt, quod fidei communionique catholicae deberetur. Ecce agnoverunt quemadmodum [Col. 0075B] a talibus recedendo, imo talibus contra moliendo, a fide et communione catholica deviarit Acacius, seque pariter cum eodem errori subdiderint. Ecce agnoverunt quam justis ex causis pro fide et communione catholica atque apostolica, cui et illi qui in ea perstiterant congruebant, et hi qui perstantibus obviabant, ab eadem docebantur alieni, sedis apostolicae auctoritate sit remotus Acacius ( [3 1Kb] ad cujus praecipue vocatus examen vel venire vel mittere non curavit, ut se de his omnibus, ut confidebat, absolveret), ejusque pariter quicunque complices exstiterint, atque ab illa merito cum his communione discretus, a qua se ipse primum cum suis consortibus catholicis pontificibus discrepando cognoscitur separasse; jureque sententiam ille damnationis excepit, [Col. 0075C] caeterisque consortibus cum suis consortibus promulgandam; qui solus pro omnibus suis consortibus in communionem se recidisse perfidiae ad apostolicam sedem missis litteris est professus. Cui Acacio, si communicaverant Orientales episcopi antequam huc referret [al. referretur], pari utique reatu sine dubio [4 1Kb] probabatur involvi, jureque per illum transgressionis sententiam susceperunt, tanquam facti cum eodem communionis externae; qui utique non consuli tanquam nostrae communionis homines jam deberent, sed tanquam in contrario positi consortio refutari. Si vero non communicaverant antequam Acacius huc referret [al. referretur], et communicantem notare debuerant, et ipse de eodem potius huc referre, atque apostolicae sedis vigore perculsum [Col. 0075D] merito comprobare, cumque ea sede apostolica tantisque illis catholicis pontificibus magis tenere concordiam. Sed quia ab illorum societate desciverant, et eorum successoribus communicare delegerant; ideo cum sede apostolica minime congruebant; [Col. 0076A] quia in sortem reciderant praevaricatoris Acacii: et illius se sine dubio pervidebant sententia consequenter astringi, [al. addit et] ob hoc eum videri nolebant esse damnatum, quia se cognoscebant in eadem praevaricatione damnatos, in qua hodie quoque manere persistunt. Sed sicut ii simili conditione constricti complicem suum non possunt judicare non jure damnatum, neque reum [al. rei reum] possunt competenter absolvere, sic illo juste praevaricatore damnato, ipsi quoque pari jacent damnatione prostrati, neque nisi resipiscentes, inde poterunt prorsus absolvi: quia sicut per unum scribentem eorum omnium vulgata transgressione [al. transgressio est] qui in eamdem perfidiae reciderant actionem, sic in uno eodemque qui pro omnibus scripserat, vel scribendo [Col. 0076B] omnium prodiderat voluntates, transgressione punita, pariter quoque cum eodem, vel in eodem est complicum transgressio punita cunctorum. [5 1Kb] Quae tamen sententia in Acacium destinata, etsi nomine tantummodo praesulis apostolici, cujus erat utique potestatis legitimae, probatur esse deprompta, praecipue cum secreto dirigenda videretur: ne custodiis ubique praetentis dispositio salutaris quibuslibet difficultatibus impedita necessarium habere non posset effectum; tamen quia orthodoxis ubique dejectis, et haereticis tantummodo eorumque consortibus jam relictis in Oriente, catholici pontifices aut residui omnino non essent, aut nullam gererent libertatem plurimorum in Italia catholicorum congregatio sacerdotum; rationabiliter in Acacium [6 1Kb] sententiam [Col. 0076C] cognovit fuisse prolatam, quae congregatio facta pontificum non contra Chalcedonensem, non tanquam nova synodus contra veterem primamque [7 1Kb] cognovit; sed potius secundum tenorem veteris constituti particeps apostolicae exsecutionis effecta est; ut satis appareat Ecclesiam catholicam, sedemque apostolicam, quia alibi jam omnino non posset, ubi potuit, et cum quibus potuit, nihil penitus omisisse, quod ad fraternum pertineret [8 1Kb] pro intemerata et sincera communione tractatum; [9 1Kb] quae cum universa noverint qui videntur Ecclesiis Orientalibus nunc praeesse, propterea Christianam reparari legitima curatione refugiunt unitatem; quia occasionem dissensionis hujus suis ambitionibus suffragantem deponere jam recusant; quia sine auctoritate sedis apostolicae [Col. 0076D] omnium Ecclesiarum passim jura confundant, magis eligentes in errore persistere, quam praesumptionum suarum perdere facultatem, plus usurpationum suarum licentiam diligentes quam divini judicii tenentes corde respectum. In quo necesse [Col. 0077A] est velint nolint tam de fidei communionisque catholicae sinceritate neglecta, quam de paternis canonibus evidenter irruptis recipiant quod merentur, nisi dum hic tempus admittit haec damnationis aeternae pericula correctis mentibus studeant declinare, ut possint non tales permanere, quibus insolubilis est lata sententia. Sed a talibus recedentes, ab eadem sententia non teneri: quae sicut in errore durantibus nunquam solvenda praefixa est, sic ab his erit aliena, qui exstiterint puniendae pravitatis immunes. Haec vero ad instructionem vestrae dilectionis satis abundeque sufficere judicamus, quamvis eadem latius, si Dominus concesserit facultatem, studeamus exponere: quatenus et fidelium quisque cognoscat, nihil apostolicam sedem (quod absit) [Col. 0077B] praepropere censuisse, et non habere quod juste possit opponere, perversa doceatur improbitas. Recte autem faciet vestra dilectio, ut ista quae scribimus, pariter catholicis et contraria sapientibus innotescant: quo et sanis necessaria firmitas, et male sanis competens medicina praebeatur. Datum calendis Februarii, [1 1Kb] Victore viro clarissimo consule.



EJUSDEM EPISTOLAE FORMA BREVIOR.

Dilectissimis fratribus universis episcopis per Dardaniam constitutis Gelasius.

Valde mirati sumus, quod vestra dilectio quasi novam et veluti difficilem quaestionem, et adhuc tanquam inauditum quippiam nosse desiderat, quod [Col. 0077C] Eutychianae pestilentiae communicatores, non habentes quid pro suae perditionis obstinatione respondeant, frequenti jam ratione convicti, sola contentione submurmurant: non quia sit alicujus momenti quod garriunt, nec inveniunt penitus quid loquantur. Ubi magis eos qui catholicis sensibus instituti sunt, adhuc haerere miramur, quam illos qui a veritate exciderunt, et ab antiqua Ecclesiae traditione sunt devii, profanas vocum novitates et ineptias caducae perversitatis obtendere. Quibus eos vestra dilectio retulit jactitare, ideo Acacium non putare jure damnatum, quod non a speciali synodo videatur fuisse dejectus, et insuper dementiam suae vanitatis accumulare pueriliter, adjicientes: praecipuae pontificem regiae civitatis. Quapropter stultitiam respuentes [Col. 0077D] inanium querelarum, percurrere vos oportet ab ipsis beatis apostolis, et considerare prudenter quoniam patres nostri, catholici videlicet doctique pontifices, in unaquaque haeresi quolibet tempore suscitata, quidquid pro fide, pro veritate, pro communione catholica atque apostolica secundum Scripturarum tramitem praedicationemque majorum facta semel congregatione sanxerunt, inconvulsum deinceps voluerint, firmumque constare, nec in eadem causa denuo quae praefixa fuerant retractari, qualibet recenti praesumptione permiserint; sapientissime providentes, quoniam si decreta salubriter cuiquam [Col. 0078A] liceret iterare, nullum contra singulos quosque prorsus errores stabile persisteret Ecclesiae constitutum, ac semper iisdem furoribus recidivis omnis integra definitio turbaretur. Nam si limitibus etiam praefixis positarum semel synodalium regularum, non cessant elisae pestes resumptis certaminibus, contra fundamentum sese veritatis attollere, et simplicia quaeque corda percutere: quid fieret si subinde fas esset perfidis inire concilium? cum quaelibet illa manifesta sit veritas, nunquam desit quod perniciosa depromat falsitas, etsi ratione, vel auctoritate deficiens, sola tamen intentione non cedens. Quae majores nostri divina inspiratione cernentes, necessarie praecaverunt, ut quod contra unamquamque haeresim coacta synodus pro fide, communione, veritate catholica [Col. 0078B] atque apostolica promulgasset, non sinerent novis post haec retractationibus mutilari, ne pravis occasio praeberetur quae medicinaliter fuerant statuta pulsandi; sed auctore cujuslibet insaniae, ac pariter errore damnato, sufficere judicarunt, ut quisquis aliquando hujus erroris communicator existeret, principali sententia damnationis ejus esset obstrictus; quoniam manifeste quilibet vel professione sua, vel communione posset agnosci.

Et ut brevitatis causa priora taceamus, quae diligens inquisitor facile poterit vestigare: Sabellium damnavit synodus, nec fuit necesse ut ejus sectatores postea damnarentur, singulas viritim synodos celebrari, sed pro tenore constitutionis antiquae cunctos qui vel pravitatis illius, vel communionis [Col. 0078C] exstitere participes, universalis Ecclesia duxit esse refutandos. Sic propter blasphemias Arii, forma fidei communionisque catholicae Nicaeno prolata conventu, Arianos omnes, vel quisquis in hanc pestem sive sensu sive communione deciderit, sine retractatione concludit. Sic Eunomium, Macedonium, Nestorium, synodus semel gesta condemnans, ulterius ad nova concilia venire non sivit; sed universos quocunque modo in has blasphemias recidentes, tradito sibi limite synodali refutavit Ecclesia, nec unquam recte cessisse manifestum est, qualibet necessitate cogente, noviter quae fuerant salubriter constituta, temerasse. Non autem nos latet in tempestate persecutionis Arianae plurimos pontifices de exsiliis, pace reddita, respirantes per certas provincias [Col. 0078D] congregatis secum fratribus Ecclesias composuisse turbatas; non tamen ut illius synodi Nicaenae, quidquid de fide et communione catholica definiverat, immutarent, nec nova quemquam prolapsum damnatione percellerent, sed illius decreti tenore nisi resipuisset, judicavere damnatum, essetque consequens, ut nisi corrigeret, damnationi procul dubio subjaceret. Quibus convenienter, ut dictum est, ex paterna traditione perpensis confidimus, quod nullus jam veraciter Christianus ignoret uniuscujusque synodi constitutum, quod universalis Ecclesiae probavit assensus, nullam magis exsequi sedem oportere [Col. 0079A] prae caeteris, quam primam, quae et unamquamque synodum sua auctoritate confirmat, et continuata moderatione custodit; pro suo scilicet principatu, quem beatus apostolus Petrus Domini voce perceptum, Ecclesia nihilominus subsequente, et tenuit semper et retinet.

Haec dum Acacium certis comperisset indiciis a veritate deviasse, diutius ista non credens, quippe quem noverat exsecutorem saepe necessariae dispositionis suae contra haereticos exstitisse, per triennium fere litteris destinatis eumdem monere non destitit, sicut per diversos missa familiariter scripta testantur. Quibus ille primum tanquam dedito silentio nihil respondere proponens, tandem aliquando missis litteris profitetur, se Alexandrino Petro, quem expetita apostolicae [Col. 0079B] sedis exsecutor ipse quoque damnaverat, absque apostolicae sedis notitia communione permixtum. Beati autem Petri sedes, quae Alexandrinum Petrum se tantummodo damnasse, non etiam solvisse noverat, non recepit; atque ideo, ne per Acacium in Petri quoque consortium duceretur, ipsum quoque a sua communione submovit, et multis modis transgressorem a sua societate fecit alienum. Hic si examinatio quaeritur, jam judicio non erat opus, postquam litteris suis ipse confessus est. Si auctoritatis pondus inquiritur, Chalcedonensis synodi tenore illius definitionis exsecutio reperitur, quo damnati illic erroris communicator effectus, praefixae nihilominus damnationis particeps existeret; quoniam idem ipse error, qui semel est cum suo auctore damnatus, [Col. 0079C] in participe quolibet pravae communionis effecto, et exsecrationem sui gestat et poenam. Quo tenore Timotheus etiam, atque ipse Alexandrinus Petrus, qui secundam certe sedem tenuisse videbantur, non repetita synodo, sed auctoritate tantummodo sedis apostolicae, ipso quoque Acacio postulante vel exsequente, probantur esse damnati. Quod si, utrum errori vel praevaricationi communicarit Acacius, forsitan dicatur oportuisse constare, breviter praebemus ad ista responsum, aut enim ipsi doceant Petrum veraciter legitimeque purgatum, et ab omni haereticorum contagione rite discretum cum ei communicavit Acacius, si ejus communicatorem putant Acacium aliquatenus excusandum, aut si, quod magis est verum, convenienter atque legitime Petrum non probaverint [Col. 0079D] expiatum, restat ut ejus in expiatione fuerit, et qui ei communicavit, infectus.

Nec plane tacemus quod cuncta per mundum novit Ecclesia, quoniam quorumlibet sententiis ligata pontificum sedes beati Petri apostoli jus habeat resolvendi: ut pote quae de omni Ecclesia fas habeat judicandi, neque cuiquam liceat de ejus judicare judicio. Siquidem ad illam de qualibet mundi parte canones appellari voluerint, ab illa autem nemo sit appellare permissus. Quapropter constat satis Acacium nullum habuisse pontificium sententiam sedis apostolicae sine ulla ejus notione solvendi. Qua certe synodo hoc illa praesumpsit, quod nec sic absque apostolica sede fas quidem haberet efficere? Cujus [Col. 0080A] sedis episcopus? Cujus metropolitanae civitatis antistes? Nonne parochiae Heracleensis Ecclesiae? Si illi certe licuit sine synodo sententiam apostolicae sedis abrumpere, nulla ejus consultatione quaesita; itane vero non licuit primae sedi Chalcedonensis synodi constituta, sicut decuit, exsequenti, hujusmodi praevaricatorem sua auctoritate detrudere? Sed nec illa praeterimus, quod apostolica sedes frequenter, ut dictum est, more majorum, etiam sine ulla synodo praecedente, exsolvendi quos synodus iniqua damnaverat, et damnandi nulla existente synodo quos oportuit, habuerit facultatem. Sanctae quippe memoriae Athanasium synodus Orientalis addixerat, quem tamen exceptum sedes apostolica, quia damnationi Graecorum non consensit, absolvit. Sanctae memoriae [Col. 0080B] nihilominus Joannem Constantinopolitanum synodus etiam catholicorum praesulum certe damnaverat, quem simili modo sedes apostolica etiam sola, quia non consensit, absolvit. Itemque sanctum Flavianum pontificem Graecorum congregatione damnatum pari tenore, quoniam sola sedes apostolica non consensit, absolvit; potiusque illic receptus fuerat, Dioscorum secundae sedis praesulem sua auctoritate damnavit, et impiam synodum non consentiendo sola submovit, et pro veritate ut synodus Chalcedonensis fieret, sola decrevit. In qua ut ergo sola jus habuit absolvendi eos quos synodica decreta perculerant, sic etiam sine synodo in hac eadem causa plurimos etiam metropolitanos damnasse cognoscitur.

Quod si quis haec ab apostolica sede vel secundum [Col. 0080C] synodum acta reprehendit, praeter quod prisca rerum probatione convincitur, interim multo magis Acacio non licuisse fatebitur. Dicat ergo qua ipse synodo secundae sedis antistitem qualemcunque, certe catholicum, et a catholicis ordinatum, nec de catholica fide et communione aliquatenus, impetitum, duxerit excludendum; et haereticum manifestum Petrum, sua quoque exsecutione damnatum, catholico pontifici permiserit subrogari. Qua synodo tertiae sedis episcopum sanctum Calendionem fecit expelli, ac nihilominus eidem Petrum tam manifestum haereticum ut eidem palam nec se communicare praetenderet, sua passus est dispositione substitui. Qua denique per totum Orientem synodo, ejectis orthodoxis, nullo crimine maculatis, pravos quosque et criminibus [Col. 0080D] involutos sua provisione supposuit. Qua synodo tot aliena privilegia nefandus populus invasit? Sed libri non sufficient si tragoedias ejus quas per Ecclesias totius Orientis exercuit, singillatim describere moliamur. An illud ipsius argumentum nobis aestimant opponendum, quo facinora sua in imperialem visus est jactare personam? Cur igitur, quando voluit obstitit Basilisco tyranno, certe et haeretico vehementer infesto? Cur ipsi imperatori Zenoni, quia palam Antiocheno Petro noluit communicare, suam non subdidit voluntatem? Ecce potuit in aliis resultare si vellet. An non Apostolus dicit: Non solum qui faciunt, sed etiam qui consentiunt facientibus, reatu pariter sunt irretiti? Sed ut ea quae latius explicanda [Col. 0081A] sunt omittamus, quid, quod ipse Zenon imperator suis litteris profitetur cuncta sese ex Acacii gessisse consilio, nec hoc eum fallere litteris suis ipse quoque testatur Acacius, qui et eum nihilominus universa recte gessisse conscripsit, et suo consilio haec eadem gesta non tacuit. Quasi vero tantum in Alexandrini Petri communione Acacius praevaricator exstiterit, et non in omnibus quos vel fecit, depulsis catholicis pontificibus, tanquam tyrannus, Ecclesiis quibuscunque praeponi; vel taliter praepositis perversa communione permixtus est, qui hoc ipso secundum canones fuerant ab ecclesiastica communione pellendi, quo se passi sunt successores vivis sacerdotibus adhiberi. Quis autem non perspiciat Christianus, quod catholicis pontificibus a propria sede dejectis, non nisi haeretici [Col. 0081B] potuerunt introduci? Quibus tamen cunctis, vel auctor fuit Acacius subrogandis, vel subrogatis communicator accessit, his utique qui a communione nullatenus discrepabant. Cur ergo vel cum haec fieri videret, non sicut sub Basilisco jam fecerat, ad apostolicam sedem referre curavit: ut si solus ipse non poterat, junctis, cum eadem consiliis atque tractatibus apud imperatorem possent, quae religioni competerent, allegari? Nam si Basiliscus, ut dictum est, tyrannus haereticus, scriptis apostolicae sedis vehementer infractus est, et a plurimis revocatus excessibus, quanto magis legitimus imperator qui se catholicum videri volebat, potuit cum apostolica sede cunctorum quoque pontificum moderata suggestione mitigari, praecipue cum ejusdem Acacii esset specialis [Col. 0081C] fautor et amator, et qui litteris suis tam ipsum Acacium, quam sanctum papam Simplicium magnum laudibus extulisset, quod haeretico constantissime restitissent? Cur tanto tempore Acacius inter ista conticuit, nisi quia praepediri nolebat ullatenus, quae desiderabat expleri?

Ponamus tamen, etiamsi nulla synodus praecessisset, cujus apostolica sedes recte fieret exsecutrix, cum quibus erat de Acacio synodus ineunda? Nunquid cum his qui jam participes tenebantur Acacio, et per Orientem totum catholicis sacerdotibus violenter exclusis, et per exsilia diversa relegatis, socii evidenter existebant communionis externae, prius se ad haec consortia transferentes quam sedis apostolicae scita consulerent? Cum quibus ergo synodus erat [Col. 0081D] ineunda catholici pontifices fuerant undique jam depulsi, solique remanserant socii perfidorum, cum quibus jam nec licebat habere conventum, dicente psalmo: Non sedi in concilio vanitatis, et cum iniqua gerentibus non introibo. Nec ecclesiastici moris est, cum his qui pollutam habent communionem, permixtamque cum perfidis miscere concilium. Recte igitur per Chalcedonensis synodi formam hujusmodi praevaricatio repulsa est, potius quam ad concilium, quod nec opus erat post primam synodum, nec cum talibus haberi licebat, adducta est. Nam et quid ageretur de fide catholica intelligere si vellent, ignorare non poterant cum viderent catholicos pontifices, nulla synodi discussione, nullo concilio, praecipue [Col. 0082A] cum novas causas esse perpenderent, toto Oriente depelli; et caeteri quid caverent, ex illorum qualitate discernere potuissent. Restat igitur ut illius partis eos fuisse sit clarum, cui se post tot experimenta dederunt, meritoque ab apostolica sede caeterisque catholicis non jam consulendi erant, sed potius notandi. Risimus autem quod praerogativam volunt Acacio comparari, quia episcopus fuerit regiae civitatis. Nunquid apud Mediolanum, apud Ravennam, apud Sirmium, apud Treviros multis temporibus non constitit imperator? Nunquidnam harum urbium sacerdotes ultra mensuram sibimet antiquitus deputatam quidpiam suis dignitatibus usurparunt? Nunquid Acacius ut Joannem quemlibet hominem catholicum tamen, a catholicis ordinatum de Alexandria excluderet, [Col. 0082B] Petrumque in haeresi jam detectum atque damnatum, absque sedis apostolicae consultatione reciperet, aliqua synodo saltem illic habita, hoc audacter arripuit ut Calendionem de Antiochia depelleret, haereticumque Petrum, quem ipse damnaverat, absque notitia sedis apostolicae rursus admitteret, aliqua synodo id fecisse monstratur? Si certe de dignitate agitur civitatum, secundae sedis et tertiae major est dignitas sacerdotum quam ejus civitatis, quae non solum inter sedes minime numeratur, sed nec inter metropolitanorum jura censetur. Nam quod dicitis, regiae civitatis, alia potestas est regni saecularis, alia ecclesiasticarum distributio dignitatum. Sicut enim quamvis parva civitas praerogativam praesentis regni non minuit, sic imperialis praesentia mensuram dispensationis [Col. 0082C] religiosae non mutat. Sit clara urbs illa potestate praesentis imperatoris, religio sub eodem tunc firma, tunc libera, tunc provecta consistit, si potius hoc praesente propriam teneat sine ulla perturbatione mensuram.

Sed dicatur forsitan de Alexandrino et Antiocheno, certis ex causis principem magis illa quae gesta sunt, non Acacium praecepisse. Sed principi Christiano decuerat suggerere sacerdotem, maxime cujus familiaritate et favore fruebatur, salvam fore de ejus injuria contumeliaque vindictam, tantum ut Ecclesiae sineret Christianus princeps regulas custodiri, quia et nova in utroque pontifice causa esset exorta, et novam discussionem consequenter inquireret. Et si, sicut semper esset effectum, sacerdotali concilio de [Col. 0082D] sacerdotibus judicia provenirent, non a saeculari viderentur qualescunque pontifices, et si errore humanitus accedente, non tamen contra religionem ullatenus excedente potestate percelli. An et haec justa ratione principi suggerenda non erant? Regiae civitatis honore sublimis si factus erat illa regia civitate sublimior, tanto magis in his suggerendis debuit esse constantior. Si autem in his quae pro religione fuerant exerenda, exstitit contemptibilis atque despectus, et aut segnis, aut fiduciam non habens intimandi, in quo per regiam civitatem major effectus est? Nathan propheta palam publiceque in facie regi David, et commissum pronuntiavit errorem, et ipsum commisisse non tacuit, et confessione correctum [Col. 0083A] consequenter absolvit. Hic autem vir bonus et sacerdos egregius, in tantum se et suggerere potuisse monstravit, et noluisse deprompsit, imo favisse patefecit, ut et imperator cuncta se ex ejus gessisse consilio non taceret, et ipse imperatorem magnis praeconiis elevaret ista facientem; seseque proderet his agendis rebus fuisse participem.

Sed esto Calendion nomen imperatoris abstulerit, Joannes principi mentitus fuisse jactetur: quae tamen, cum novae essent causae, nova debuit ecclesiastica provenire discussio. An qui in hominem imperatorem peccasse dicebantur, nulla interveniente synodo dejici debuerunt; et in Deum, qui summus et verus est imperator, Acacium delinquentem sinceramque communionem divini sacramenti [Col. 0083B] studentem miscere cum perfidis, secundum synodum qua haec est damnata perfidia, non oportebat excludi? Quid per totum Orientem de innumeris urbibus pulsi catholici sacerdotes, et haeretici subrogati? Novae certe erant causae, et his consequenter nova synodus debebatur. Cur tunc non venit in mentem ut in talibus causis pateretur a principe saltem qualiscunque synodus celebranda, ut quocunque vel colorato judicio traditionis ecclesiasticae passim pontifices viderentur exclusi, non solum quarumcunque urbium sacerdotes, sed metropolitani incunctanter antistites? His omnibus cum non restitit suggestione qua potuit, consensit Acacius communicando cunctis qui in catholicorum locum haeretici fuerant subrogati. Apostolus autem dicit: Non solum qui faciunt, [Col. 0083C] sed et qui consentiunt facientibus, reos indubitanter ascribi. An haec licuit saeculari potestati et actis talibus Acacio consentienti absque ulla synodo, quam ipsa rerum novitas exigebat, absque sedis apostolicae consultatione perficere; et sedi apostolicae non licuit secundum tenorem synodi Chalcedonensis in veteri utique causa et veteri constituto justa definitione damnatis inimicis synodi Chalcedonensis Acacium communicantem a sua communione depellere? Sed Acacius, inquiunt, principibus obviare non potuit. Cur Basilisco, quia voluit, obviavit? Cur ipsi Zenoni, ne palam Petro Antiocheno, quamvis latenter hoc fecit, communicare videretur, non commodavit assensum? Ecce resultanti non restitit imperator; ecce vim nolenti non intulit; ecce [Col. 0083D] refugienti contagia manifesta concessit; postremo cur tanto tempore cum ista gerere tur vel gerenda cognosceret, non ad sedem apostolicam, a qua sibi curam illarum regionum noverat delegatam deferre curavit? Sed prius laudator factus est ipse gestorum, quam vel praemoneret talia esse tentanda, vel ne tentarentur obsisteret: sicut sub Basilisco jam fecerat. Cur illis caeteris communicare consensit, qui depulsis catholicis sacerdotibus, indubitanter haeretici singulis urbibus fuerant substituti? Postremo si ille defuit suis partibus, et quae sacerdoti catholico competerent agere non curavit; ideo sedes apostolica quod ad eam pertinebat vel potuit vel debuit praeterire? Quolibet modo haereticorum complicem [Col. 0084A] refutavit, et consortem communionis externae a sua communione dimovit, nec opus fuit nova synodo, cum veteris constituti sufficienter hoc forma praescriberet; nec opus fuit ut haec facienda Orientis episcopis intimaret, quos et expulsione catholicorum, quae agebantur in causa fidei non ignorasse manifestum sit, et communicando haereticis subrogatis, facto tali consensisse. Non dubium est etiam externae communionis effectus, atque ideo cum eis jam nec potuisse, nec debuisse sedis apostolicae scita tractari. Ecce agnoverunt in eorum professione qui constantissime perdurarunt, quid fidei communionique catholicae deberetur.

Ecce agnoverunt quemadmodum a talibus recedendo, imo talibus contraria moliendo, a fide et [Col. 0084B] communione catholica deviarit Acacius, seque pariter cum eodem errori subdiderit. Ecce agnoverunt quam justis ex causis pro fide et communione catholica atque apostolica, cui et illi qui in ea perstiterant congruebant, et illi qui perstantibus obviabant, ab eadem docebantur alieni, sedis apostolicae auctoritate sit remotus Acacius, ejusque pariter quicunque complices exstiterunt; atque ab illa merito communione cum his discretus, a qua se ipse primum cum suis consortibus, a pontificibus catholicis discrepando, cognoscitur separasse, jureque sententiam ille damnationis excepit, caeteris consortibus promulgandam, qui solus pro omnibus suis consortibus in communionem se recidisse perfidiae ad apostolicam sedem missis litteris est professus. Cui si communicaverant [Col. 0084C] Orientales episcopi, antequam huc referret, pari utique sine dubio reatu probantur involvi, jureque per eum sententiam transgressionis susceperunt, tanquam facti cum eodem communionis externae. Qui utique non consuli, tanquam nostrae communionis homines, jam deberent; sed tanquam in contrario positi consortio refutari. Si vero non communicaverant antequam Acacius huc referret, et communicantem notare debuerant, et ipsi potius de eodem huc referre, atque apostolicae sedis vigore perculsum merito comprobare, cumque ea sede apostolica tantisque illis catholicis pontificibus magis tenere concordiam. Sed quia ab illorum societate desciverant, et eorum successoribus communicare delegerant, ideo cum sede apostolica minime congruebant, [Col. 0084D] quia in sortem reciderant praevaricatoris Acacii, et illius se sine dubio pervidebant sententia consequenter astringi. Ob hoc eum videri nolebant esse damnatum, quia se cognoscebant in eadem praevaricatione damnatos, in qua hodieque manere persistunt. Sed sicut hi simili conditione constricti, complicem suum non possunt judicare non jure damnatum; neque rei reum possunt competenter absolvere; sic illo praevaricatore juste damnato, isti quoque pari jacent damnatione prostrati: neque nisi resipiscentes inde poterunt prorsus absolvi; quia sicut per unum scribentem eorum omnium vulgata transgressio est, qui in eamdem perfidiae reciderant actionem; sic in uno eodemque qui pro omnibus [Col. 0085A] scripserat, vel scribendo omnium prodiderat voluntates, trangressio est punita cunctorum.

Quae ad instructionem vestrae dilectionis satis abundeque sufficere judicamus, quamvis eadem latius, si Dominus concesserit facultatem, studeamus exponere: quatenus et fidelium quisque cognoscat nihil apostolicam sedem, quod absit, praepropere censuisse. Quae tamen sententia in Acacium destinata, etsi nomine tantummodo praesulis apostolici, cujus erat utique potestatis, legitime probatur esse deprompta, praesertim cum secretim dirigenda videretur, ne custodiis ubique praetentis dispositio salutaris quibuslibet difficultatibus impedita necessarium habere non posset effectum: tamen quia orthodoxis ubique dejectis, et haereticis tantummodo eorumque consortibus [Col. 0085B] jam relictis in Oriente, catholici pontifices, aut residui omnino non essent, aut nullam gererent libertatem, plurimorum in Italia catholicorum congregatio sacerdotum rationabiliter cognovit sententiam in Acacium fuisse prolatam. Quae congregatio facta pontificum, non contra Chalcedonensem, non tanquam nova synodus contra veterem primamque convenit, sed potius secundum tenorem veteris constituti, particeps apostolicae exsecutionis effecta est; ut satis appareat Ecclesiam catholicam sedemque apostolicam, quia alibi jam omnino non posset, ubi potuit, et cum quibus potuit nihil penitus omisisse quod ad fraternum pertineret pro intemerata fide, et sincera communione tractatum.



EPISTOLA XIV, SIVE TRACTATUS GELASII PAPAE,
[Col. 0085C]

In quo etiam ponit exempla epistolarum Simplicii papae atque Felicis, quod Timothei Aeluri, vel Petri Alexandrini impietatem olim cognoverint, vel visi fuerint judicasse. Postea propriis prosequitur dictis, instruens quid adversus Graecos debeat responderi.


Ex epistola Simplicii papae ad Acacium. (Epist. 17.)

Illud, inquit, me non mediocriter facit attonitum, quod iisdem litteris suis Petrum, qui haereticorum dudum socius exstitisse probetur et princeps, quod conscientiam dilectionis tuae meminimus non latere, instructionesque ipsas, quibus fuerit confutatus, nosse confidimus, quemque etiam dubium non sit adhuc extra [Col. 0085D] communionem durare catholicam, saepeque nos de eodem ex illa urbe pellendo scripsisse sit certum, ad praefatae Ecclesiae regimen existimet provehendum; eumque promittat rectae fidei definitionibus convenire, a cujus utique, sicut superius dixi, consortio tam degit extraneus, quam ab ejus communione discretus est. Ad quam si nunc redire contendit, nisi per satisfactionem Christianis regulis competentem non potest introire: ac perinde non ad fastigium sacerdotalis dignitatis accedere, sed medelae, quae post poenitudinem praebenda est, consequenter aptari: animae suae cupiens reconciliatus auxilium, non gradum summi honoris affectans, qui diu convincitur fuisse perversus: ne per speciem remeantis non remedium sincerae salvationis inquirat, sed facultatem [Col. 0086A] propagandae pravitatis inveniat. Quo facto non hunc magis ab errore detrahimus, quam perniciem fidelibus irrogamus; eoque modo Chalcedonensis synodi statuta violantes, aditum saeva copulatione grassandi in Ecclesiam lupis rapacibus aperimus. Denique ab eisdem ipsis cum quibus olim a catholica participatione divisus est, pontifex dicitur postulari: ut satis evidenter appareat non eos rectam fidem velle, sed in praesule proprio nefandi dogmatis quaerere potestatem; neque inter ipsos et veraciter sentientes, pax inde possit fida generari, unde haereticarum mentium crescit funesta damnatio, et catholicorum miseranda captivitas.


Ex epistola Felicis papae ad Zenonem imp. (Epist. 2.)

Ubi esse, inquit, jam consequens procul dubio pervidetis, [Col. 0086B] Alexandrinae Ecclesiae pervasorem, funesta diu impunitate grassantem, vestris praeceptionibus, quibus merito dudum probatur ejectus, esse nihilominus addicendum. An non ipse est, qui per 30 annos catholicae desertor Ecclesiae, inimicorumque ejus sectator et doctor, et ad fundendum sanguinem semper velox fuit et promptus? Nunquid adhuc et istam dissimulationem quadam sumus ex conhibentia recepturi? In quo revera non est opus discussione subtili, quia ejus aperta sunt crimina.

Multa similia in diversis epistolis eorum diligens lector, si requirat, inveniet. Praetermitto jam scripta et admonitiones papae Simplicii, quae plerique vilia aestimant, et judicant contemnenda. Illud consideremus [Col. 0086C] attentius, quod de eodem Petro, tunc cum adhuc sanum forte saperet, judicarit Acacius, qualemque de eo sententiam ad apostolicam sedem dixerit.

Domino sancto, et beatissimo Patri, archiepiscopo Simplicio Acacius.

Sollicitudinem omnium Ecclesiarum secundum Apostolum (I Cor. XI) circumferentes, nos indesinenter hortamini, quamvis sponte vigilantes ac praecurrentes. Sed vos divinum zelum solito demonstratis, statum Alexandrinae Ecclesiae certius requirentes, ut pro paternis canonibus suscipiatis laborem, piissimo stillantes sudore pro his, sicut semper est approbatum. Sed Christus Deus noster, qui diligentibus se in bonum cooperatur (Rom. VIII), nostris cogitationibus insidens, et unam nobis in his mentem, atque eamdem pro gloria sua esse [Col. 0086D] cognoscens, omnem victoriam esse perfecit, consortes nos cum tranquillissimo principe faciens, et Timotheum quidem [al. add. Aelurum] decessorem spirantem procellas, et ecclesiasticam tranquillitatem, sicut apparuit conturbantem vitae subduxit humanae, dicens ei: Tace et obmulesce (Matth. VIII; Marc. IV). Petrum quoque (Mongum), qui ab Alexandria more similiter procellae surrexerat, dissipavit, atque in aeternam fugam Spiritu sancto flante convertit, unum et ipsum de his qui olim fuerant et ante damnati. Sicut enim in nostris archivis inventum est, et de vestris scriniis, si dignamini requirere, poteritis agnoscere, quae in tempore de eodem subsecuta, ab Alexandrino episcopo Romam ad alterutrum sint relata. Qui Petrus filius noctis existens; et [Col. 0087A] operum diei lucentium alienus apparens, omnino tenebras ad latrocinium peragendum congruas eorum cooperator inveniens, media nocte, adhuc jacente cadavere illius, qui paternos canones subverterat, insepulto, subrepsit in sedem, sicut ipse arbitratus est, uno et solo praesente, et eo qui consors illius insistebat insaniae: ita ut propter hoc majoribus suppliciis subderetur; nec quod sperabat effectum est. Sed ille quidem de se ex parte vel minima judicans nusquam penitus omnino comparuit. Timotheus (Salophaciolus sive Albus) autem paternorum canonum custos, qui Davidicae mansuetudinis exemplo subditur, et usque in finem patiens, atque potestati propriae restitutus a Christo, propriae sedis honore laetatur: et spiritualium filiorum voces accipiens, gratiam curationis exspectat, multiplicato in [Col. 0087B] se honore a Christo principe sacerdotum.

Ecce testimonium Acacii validissimum, quid de Timotheo, quid de Petro senserit. Vere enim, sicut scriptum est in Evangelio de Caipha illo pontifice, evenit Acacio. Dicitur enim de illo, quia cum esset princeps sacerdotum anni illius, de Domini dixerit passione: Expedit ut unus homo moriatur pro populo, ut non tota gens pereat (Joan. XI). Et subjungit evangelista beatus Joannes, hoc, inquiens, a semetipso non dixit, sed cum esset princeps sacerdotum anni illius prophetavit. Ita et hic, cum in summi esset sacerdotii dignitate locatus, utrum nolens an invitus, dubitare quippe nos ejus varietas et inconstantia fecit, verissimam de inimicis Dei tulit sententiam; quam si [Col. 0087C] servare voluisset, procellam quam ab Ecclesia veraciter depulerat, rursus in Ecclesiam ipse non revocasset; et de quo dixerat, tace et obmutesce (Matth. VIII; Marc. IV), rursus Petri personam loqui in Ecclesia minime permisisset. Quam similiter procellam a sancto Spiritu dissipatam esse praedixerat, quemque filium noctis asseveraverat, et quem ab opere luminis alienum, amantemque tenebras latronum operibus congruas esse narrabat: qui falsum sacerdotii nomen, ab eo qui paternos, ut ipse ait, canones subverterat, artibus dolosis sibi ipse imposuerat. Hic Petrus, de quo beatae memoriae Timotheus catholicus, ut ipse dixit, paternorum custos canonum, Alexandrinae quondam Ecclesiae pontifex, ad sedem apostolicam multa retulit deteriora quam superius [Col. 0087D] continentur, asserens specialiter et affirmans inimicum fidei, inimicum Chalcedonensis synodi per omnes exstitisse infelicitatis conatus. Quid igitur nobis faciendum est? Non credimus tot et tantis tantarum sedium sacerdotibus, qui omnes uno ore, uno consensu, publicam et feralem humanae salutis bestiam Petrum esse dixerunt, in cujus se communione, perniciosa conjunctione, suadentes daemonico spiritu, infeliciter sociaverat Acacius, male rursus aedificans quod bene destruxerat? Nec opus plura hinc dicere, cum timentibus Deum et formidantibus diem judicii, et Ecclesiae unitatem diligentibus satis aperteque causa sit clara. Haec enim sola ratio est quae unitatem dividit et concordiam dissipat: quia [Col. 0088A] quandiu praevaricatorum nomina de Ecclesia non auferuntur, pacis vinculum nullatenus redintegrare permittunt. Si enim licet sectatorum vel communicatorum Eutychetis, ut fuit ejus sectator Petrus, et communicator Acacius, in Ecclesia nomina recenseri, cur de sectatoribus et communicatoribus Arii vel caeterorum haereticorum, simili sorte non liceat? An minoris impietatis et perfidiae Eutyches fuisse putatur quam Arius? Nemo hoc quidem sani capitis audebit dicere. Si ergo par est impietas, par sit et utrorumque detestatio: ne si semel talis fuerit intromissa licentia, omnibus exinde omnia liceant, fiatque, quod absit, tam passiva rerum confusio atque commixtio, ut nulla inter mundum et immundum sit secundum prophetam (Ezech. XXII, 26) certa [Col. 0088B] discretio. Non est quidem nostrae humilitatis de totius orbis dissensione ferre sententiam; est tamen nostrum de propria salute esse sollicitos, quoniam unusquisque pro se rationem redditurus est ante illud tribunal judicis et regis aeterni (II Cor. V), in quo etiam de verbo otioso, minimoque quadrante, sumus nostrorum rationem actuum praestituri (Matth. V et XII). Unde et optamus, qualiacunque et quantacunque super nos importaverit inimicus, tolerare discrimina in saeculo praesenti, tantum ne causas incurramus mortis aeternae. Sed dicitur de Petro, quanquam sine approbatione dicatur, praesertim de homine perspicacissimo [pervicacissimo legendum videtur], qui per 30 annos famosus expugnator fuerat veritatis, quod poenitentia acta susceptus sit in Ecclesia. [Col. 0088C] Nunquam igitur per 30 annos agere potuit poenitentiam, nisi tunc cum episcopatus amore et ambitionis ardore fervebat? O rem monstro simillimam! ante illum potuisse locum suum sacerdotii obtinere, quam posset vel brevi pro tam immani crimine poenitens videri. Sed solvit illum, inquit, auctoritate sua prius Acacius, et sic suscepit. Utinam seipsum miserrimus omnium, secumque quamplurimos, non aeternae mortis compedibus alligaret! Qui cum superbissimo praeflatus spiritu thronum humilitatis altius efferre conatur quam decuit, et praesumptionibus suis aditum undecunque conquirit, simulque per fas et nefas calcat et transit inviolabilia statuta sanctorum, cum ipso quem imitatus est auctore superbiae, in profundissimam ruinam dejectus, id dereliquit Ecclesiae, [Col. 0088D] unde lugerent pacifici, fidelesque et humiles flerent. Si enim ille modum temperata potestate servasset, nec Petrum haereticum, nullo regulari ordine absolutum, pro ejus audaci temeritate, in sua societate hodie Ecclesia suspiraret assumptum; nec caritatis, quae omnium virtutum est perfectio, et sine qua secundum Apostolum inania sunt universa quae facimus (I Cor. V), tanta filii pacis dispendia paterentur, nec mordendo invicem, consumerentur invicem. Sed quolibet modo dicatur Petrus esse susceptus, apparet tamen eum fuisse haereticum, qui poenituisse pro perversitate defenditur; et quod pravus et infidelis fuerit, et de Ecclesia ecclesiastico jure projectus, ambigi dubitarique non potest. Sed concedamus [Col. 0089A] paulisper poenituisse eum, quod nullatenus verum est; videndum ergo est quomodo, id est utrum qui ordine competenti, regulari severitate excisus et exstirpatus est, poenitens recte et consequenter receptus sit. Sed nunquam docebitur, nunquam monstrabitur, nunquam omnino probabitur ejus purgationem fuisse legitimam, quae non est competentibus regulis celebrata. Secundae enim sedis antistitem nec expellere quisquam, nec revocare, sine primae sedis assensu, vel potuit, vel debuit. Nisi forte confuso jam ordine rerum atque turbato, nec prima, nec secunda, nec tertia sedes debeat observari, vel suscipi secundum antiqua statuta majorum, et sublato capite, ut videmus, omnia membra vario inter se compugnent certamine, fiatque illud quod de populo [Col. 0089B] scriptum est Israel: In illo tempore, non erat dux in Israel: unusquisque quod placitum erat in oculis suis faciebat (Judic. XXI). Qua enim ratione vel consequentia aliis sedibus defendendum [al. deferendum] est, si primae beatissimi Petri sedi antiqua et vetusta reverentia non defertur, per quam omnium sacerdotum dignitas semper est roborata atque firmata, trecentorumque decem et octo Patrum invicto et singulari judicio vetustissimus judicatus [al. vindicatus] est honor? Ut pote qui Domini recordabantur sententiam: Tu es Petrus, et super hanc petram fundabo Ecclesiam meam, et portae inferi non praevalebunt adversus eam. Et tibi dabo claves regni coelorum, et quaecunque ligaveris vel solveris in terra, erunt ligata vel soluta in coelo (Matth. XVI). Et rursus ad [Col. 0089C] eumdem: Ecce ego rogavi pro te, ut non deficiat fides tua, et tu aliquando convertere, et confirma fratres tuos (Luc. XXII), et illud: Si amas me, pasce oves meas (Joan. XXI). Quare igitur ad Petrum tam frequens Domini sermo dirigitur? nunquidnam reliqui sancti et beati apostoli non erant simili virtute succincti? Quis hoc audeat affirmare? Sed ut capite constituto, schismatis tolleretur occasio (S. Hieron. cap. 14, lib. I adv. Jovinianum), et una monstraretur compago corporis Christi, quae ad unum caput gloriosissima dilectionis societate concurreret; et una esset Ecclesia, cui fideliter crederetur, unaque domus unius Domini et unius redemptoris, in qua de uno pane et de uno calice nutriremur (I Cor. X). Qua ratione, sicut dixi, majores nostri, reverendi [Col. 0089D] illi Ecclesiarum magistri, clarissimaque illa populi Christiani lumina, quos merita virtutum suarum usque ad confessionis gloriosissimas palmas, et martyrii fulgentes extulere coronas, ad illam sedem quam princeps apostolorum sederat Petrus, sui sacerdotii sumpta principia repleti Christi caritate mittebant, suae inde soliditatis gravissima firmitatis roboramenta poscentes. Ut per hanc speciem omnibus appareat vere unam esse per omnia, et indissolubilem Christi Ecclesiam, quae concordiae vinculo mirabilique caritatis textura composita, sola et indivisa per totum ostenderetur esse tunica Christi, quam nec milites [Col. 0090A] ipsi qui Dominum crucifixerunt, dividere ausi fuissent (Joan. XIX). Quae nunc si propter perfidiam Petri, Acacii tyrannicam superbiam, impiamque praesumptionem ejus, violatur atque conscinditur, videte et sapienter expendite, in quam grave periculum nostra deducitur conscientia, dum tanta majorum solvitur observantia. Quis enim non agat quodcunque libuerit, si semel in consuetudinem corruptus ordo pervenerit? Si autem hoc sacrilegum est etiam cogitare, cur non cum diligentissima observatione teneatur haec forma majorum, cum sit in hoc observationis tenore ineffabilis indubitataeque unitatis evidens et grande mysterium? An duae sunt Ecclesiae et duo pastores? Absit. Unus est enim qui fecit utraque unum (Ephes. II), tollens de medio [Col. 0090B] inimicitiarum parietem in corpore suo. Cur ergo per Petri et Acacii nomina rursus inimica sepis intexitur, quam semel Christi crux, mors et sanguis destruxit, solvit et evertit? Non ergo dividat eos interpositum Petri et Acacii nomen, quos tanti mediatoris pretiosus sanguis univit. Postremo aequum est ut qui alios libenter et competenter vultis habere subjectos, cedatis et ipsi antiquo more majoribus, ut confidenter imperare possitis minoribus vestris. Duodecim certe fuere apostoli, paribus meritis, parique dignitate suffulti. Cumque omnes aequaliter spirituali luce fulgerent, unum tamen principem esse ex illis voluit Christus, eumque dispensatione mirabili in dominam gentium Romam direxit, ut in praecipua urbe vel prima primum et praecipuum dirigeret [Col. 0090C] Petrum. Ibique sicut doctrinae virtute sublimis emicuit, ita sanguinis gloriosa effusione decoratus, aeterno hospitio conquiescit, praestans sedi, quam ipse benedixit, ut a portis inferi nunquam pro Domini promissione vincatur (Matth. XVI), omniumque sit fluctuantium tutissimus portus. In quo qui requieverit, beata et aeterna statione gaudebit: qui vero contempserit, ipse videbit qualia genera excusationum in die obtendat judicii. Me enim credo, spero, confido in Christo, quod ab ejus caritate nec tribulatio, nec angustia, nec gladius, nec persecutio, nec vita, nec mors unquam poterit separare (Rom. VIII). Incumbat persecutio, saeviant leges, militi Christi gloriosius est mori quam vinci: fraudari praesentium commodis melius quam carere futuris.



EPISTOLA XV. GELASII PAPAE AD EPISCOPOS ORIENTALES.
[Col. 0090D]

Quod in Acacii aliorumque damnatione synodo nova opus non fuerit, et quod Petrum Alexandrinum absolvere Acacius sine sedis apostolicae auctoritate non potuerit. Tum de episcopis catholicis sede sua sine discussione dejectis.

Dilectissimis fratribus universis episcopis Orientalibus Gelasius.

[1 1Kb] Quid ergo isti prudentes viri, et argutis mentibus totius religionis interna rimantes, in Orientis partibus [Col. 0091A] constituti, si cognoverunt hujusmodi personam [1 1Kb] in Antiochena Ecclesia constitutam, cur communicando talibus praebuere consensum? Cur non illico reclamarunt, cur non se a tali contagio removerunt, cum tam [al. jam] evidenter adverterent ideo Calendionem depulsum (anno 483) ut haereticis panderetur introitus? Quare hic [2 1Kb] nihil de re nihil de fide Christiana, nihil de personarum examinatione tractarunt? Si vero illi eorum se communioni voluntarie subdiderunt, ab apostolica sede certe separati sunt, cum talibus et apud tales, etiamsi esset necesse fieri, nulla posset omnino synodus provenire. Quod si ignorasse se dixerint qualis [3 1Kb] Antiochiae post Calendionem successisset antistes, quid mirum, si qui in Oriente positi, quae in regione sua [Col. 0091B] contigerint scire nequiverunt, ea quae apud apostolicam sedem gesta fuerant ignorarent? Cur tamen, posteaquam ad eorum notitiam pervenit qualis esset sacerdos apud Antiochiam constitutus, non ejus consortia continuo respuerunt? Quid excusationem de ignorantiae colore praetendunt, cum hodieque et manifestata contagia perfidorum, et a nobis saepius exprobrata sectentur? Quo satis apparet, quia ne tunc quidem etiamsi cognoscerent refutarent, quando nunc etiam publicata non renuunt. Prorsus in quamlibet se partem causationemque [al. excusationemque] convertant, manifestae veritatis ita laqueis suffocantur, ut suis ipsi verbis possint actibusque concludi, nec nisi solam perniciem obstinatae perfidiae residuam ventilare. Haec autem, quae de Calendione [Col. 0091C] venerabili dicta sunt, et in Joannis Alexandrini conveniunt certa ratione personam. Imo, si causa eadem latius inquiratur, tantae illic tragoediae, tanti reperiuntur errores, ut si ipsi sint judices qui eadem perpetrarunt, cum evidenter fuerint confutati, a sui damnatione non temperent. Palam enim illic aperteque monstratur, nihil aliud quam quaesitam causam, quemadmodum, catholico qualicunque depulso pontifice, haeretico Petro reseraretur accessus. Tunc istud nemo discutiebat, synodum nemo poscebat, passim omnia licito fieri a quibuscunque videbantur: nullum discrimen rerum, nulla examinatio postulabatur Ecclesiae; sed prout de unoquoque venisset in mentem, de suis urbibus catholicus pellebatur episcopus, non solum metropolitanus, sed etiam tertiae [Col. 0091D] et secundae sedis antistes [4 1Kb] . In his nulla rerum vestigatio quaerebatur, nulla facienda concilia jactabantur. [5 1Kb] Subrogantur haeretici, nemo resultabat: sed velut muta pecora in captionem ducta, subditis voluntatibus perfidiam sectabantur. Non mirum quidem, si nunc eos defendere moliantur, quorum indiscussam caecis [al. schismaticis] mentibus secuti sunt [6 1Kb] utilitatem. Sed miramur cur eos non pudeat [Col. 0092A] in istorum damnatione de synodo non facta causari, cum sciant tot tantosque pontifices nulla synodo fuisse depulsos. Si in istorum rejectione de non inito concilio conqueruntur, cognoscant se cur non et hoc in aliorum rejectione quaesiverint, accusari. Si vero in caeterorum rejectione concilia necessaria non fuerunt, nec in istis necessaria fuisse cognoscant. An in catholicorum dejectione non fuit opus, et fuit magnopere congreganda in praevaricatoris damnatione confessi? Quid igitur restat, nisi ut dicant haereticos non fuisse? Non ergo de synodo conquerantur, qui se palam communionis externae [al. haereticae] perhibent sectatores. [7 1Kb] Cur enim eis synodus necessaria fuisse videatur, qui se contra Chalcedonensem synodum venire cognoscunt, qua Eutychianus error cum [Col. 0092B] [8 1Kb] auctoribus generali Ecclesiae voce damnatus est? Nec dubium quod sicut in unaquaque haeresi, quod incessabiliter repetendum est, quia firmum esse nullus ambigit Christianus, omnes complices, sectatores, communicatores damnatae semel pravitatis pari sorte censentur. Ideoque fit consequens, ut sicut Timotheus atque Petrus talium sectatores, secundum illius tenorem synodi, nulla recenti facta pontificum congregatione damnati sunt: sic et qui Petro communicavit Acacius, ut criminis particeps, ita consors sit factus et poenae. Quid igitur ambagibus et nebulis ista praetexunt, ut impudentiam suam, mentemque vesanam inanibus potius fabulis [9 1Kb] velare lethaliter, quam prodendo medicinaliter sanare contendant? Nihil enim nobis commune cum [Col. 0092C] hominibus communionis externae. Ideo vocatur ad judicium certe quaecunque persona, ut aut fateatur objecta, aut convincatur objectis. Post confessionem porro litterarum tenore depromptam cur ad judicium vocaretur Acacius, qui se confessus est Petro, quem petita sedis apostolicae praeceptione damnarat, communione sociasse: nec ei credi jam externae communionis effecto, vel pro sua, vel pro illorum, vel pro Petri defensione jam posset, cui se prius miscuerat nefando consortio, feceratque se cum ejus causa sine dubitatione communem? [10 1Kb] Cui examinatione praemissa, et legitima si ita esset purgatione suscepto, regulariter misceretur. Sed cum eodem nondum legitime discusso atque purgato communione sociatus, quam adhuc reo se miscuit, tam pro [Col. 0092D] eodem non habuit loquendi fiduciam. Nam cum Acacius nullo privilegio fulciretur, ut de secunda (Alexandrina) sede posset ferre judicium, [11 1Kb] non potuit jure quemquam damnare. Simili modo, nisi primae (Romanae) sedis auctoritate percepta, nec examinandi Petri jus habuit, nec recipiendi penitus potestatem. Quo regulariter constituto, nec apud nos Petro ullatenus absoluto, quem damnasse nos novimus, [Col. 0093A] examinasse vel absolvisse, nescimus; restat ut illud demonstremus, eumdem Petrum, quem se purgatum communione recepisse praetendit Acacius, nunquam ab haereticae communionis contagio cessasse: ac non solum ipso tempore quo [1 1Kb] ei communicavit Acacius, sed etiam post communionem praevaricatoris Acacii, semper Alexandrinum Petrum in haereticorum collegio perdurasse. Atque ita et per hunc Acacium perfidae communionis suscepisse contagium, et per eamdem illis haereticis, quibus Petrus communicabat, eadem peste conjunctum. Qui praesumpsit non servato ordine Petrum suscipere, nec examinatum eum, nec cognoscitur recepisse purgatum: et ideo praeter sedis apostolicae notitiam, non legitimam sibi ejus receptionem usurpare voluisse, [Col. 0093B] ut examinationem ejus et purgationem posset pro sua voluntate mentiri [al. metiri], atque eum nec examinatum, nec reciperet omnino purgatum. Quem si revera vellet examinatum purgatumque recipere, ordinem in ejus examinatione et receptione potius custodisset, [2 1Kb] ne videretur magis, quam veraciter posset jure [3 1Kb] purgare. Sicut ergo ante non prius damnavit quam et referret et posceret ab apostolica potestate damnandum: sic et in recipiendo modum servare debuisset, ut priusquam se ei communione misceret, per sedem apostolicam posceret examinari cum, et legitima ratione purgari: cum nec examinandi aut recipiendi eum haberet ipse pontificium, et non nisi per illius sedis auctoritatem consensumque hoc posset implere, sine cujus auctoritate eum [Col. 0093C] non potuerat ipse damnare et cujus principali diligentia, et discuti potuit et purgari, et ad communionem convenienter admitti. Cum enim constet semper aut sedis apostolicae auctoritate hujusmodi personas, aut discussas vel esse purgatas, aut sic ab aliis quibus competebat episcopis absolutas, ut tamen absolutio earum ex sedis apostolicae consensione penderet: ubi utrumque defuit, nec discussionem legitimam, nec purgationem firmam, ac per hoc receptionem fuisse constat indebitam. Si tu absque mea communione Petrum judicasti esse catholicum, meque despecto tuo eum jure recepisti, quid causeris, si illum ego a communione mea, quam tu voluisti contemptam, tanquam absque tua notitia vel consultatione repulerim? Vis acquiescere? meus es. [Col. 0093D] Non vis acquiescere? non meus es. Qui enim mecum non est, contra me est; et qui mecum non colligit, spargit (Matth. XII). Quaero abs te, Petrum haereticum fuisse putas, an catholicum, an ab haeresi postea esse correctum? Si haereticum, nullatenus eidem communicare debuisti, et eidem communicando, haeretici te manifestum est factum fuisse participem, et ejus consequenter ex synodi tenore veniente damnatione [Col. 0094A] constringi. Si catholicum, palam totius dogmatis es defensor, quod catholicum esse pronuntias. Ac nihilominus illius errore censeri, si haereticum fuisse definias, sed postea correxisse praetendas, eique te purgato communicasse pronunties. Interim in cujus persona me negligendum esse credidisti, causari non potes quod in hac eadem te ejus persona neglexerim. Deinde cum sine me jus non habueris vel absolvendi vel recipiendi hujusmodi rite personam, nec [4 1Kb] purgatum legaliter, nec regulariter constat esse. Quam regulariter non [5 1Kb] acceptam, tam legaliter non constat esse purgatam; et ideo non jure purgatam, quia legaliter non receptam. Mea enim in illum manente sententia, te sine [6 1Kb] me pontificium, ut meam sententiam resolveres, non habente, qua potestate [Col. 0094B] vel discussus est vel qua auctoritate receptus asseritur? Ecce interim in his causa vestra nutat et labitur [7 1Kb] ; et si haec sola fuit, prorsus tota subruitur. Sed [8 1Kb] est adhuc aliud, quod ad cumulum vestrae convictionis accedat. Quid enim si doceatur; non solum priusquam in ejus communionem veniretis, neque tantummodo cum ad ejus communionem venistis, sed etiam postea in haereticorum nihilominus eum communione durasse: nonne aut per illum apud vos communio perveniebat haeretica, aut in haereticam communionem vos ejus commercio transibatis? Docete igitur Petrum Alexandrinum ab Antiocheni Petri unquam communione desiisse, et non usque ad diem cum Antiochenus Petrus in hac luce versatus est, individuum utrisque fuisse consortium. An dicturi estis et [Col. 0094C] Antiochenum Petrum fuisse correctum, [9 1Kb] cui usque in finem se non communicasse gloriabatur Acacius? Sed [10 1Kb] quod profuit, quod illi per seipsum communicare non voluit, cum eidem per Alexandrinum Petrum sine ulla se communicare putaret invidia? Quid facimus de tot tantisque civitatibus, ex quibus catholici pontifices sunt repulsi? Si catholici subrogati sunt, cur catholici sunt rejecti? Sed evidenter apparet, quia cum catholici sunt rejecti, non catholici sunt subrogati. Restat ut catholicis haeretici quicunque successerint. Cur eis temere communicastis? cur non, ut ista nova facies rerum, et tanta tragoedia de pontificum successione viventium a synodo discuteretur egistis? An de uno dolet Acacio, quod speciali synodo non fuerit confutatus, cum proprium crimen [Col. 0094D] suis litteris ipse detexerit, nec audiri debuerit jam sponte confessus; et de tantis pontificibus catholicis non dolet sine ulla discussione seclusis? Qui utique, si catholicos nossent eos quorum communionem vitaverant, his potius communicare maluissent, quam non communicantes eis dura persecutione depelli. Ecce tanti catholici sacerdotes hoc ipso se indicant, quid apostolica sedes censuerit cognovisse, constanterque [Col. 0095A] probasse retinendum, quod communionem catholicam reservantes, et eos qui apostolicae sedi communicarent, elegere consortes; et illos quibus sedes apostolica [1 1Kb] decreverat minime communicare, usque ad persecutionis incursus [2 1Kb] renuere consortes. Certe quae sedes apostolica decreverat, Orientalibus episcopis non innotuisse jactatur. Unde ergo tot tantique pontifices unum idemque cum sede apostolica sentientes, eamque probantes apta religioni sacrosanctae veraque sanxisse, quae non solum sequenda sibi [3 1Kb] judicaverunt, sed etiam usque ad persecutionem viriliter exerenda [al. exsecranda]? Ecce habuistis qui apostolicae constitutionis, et notitiam vobis ingererent, et retinendi constantiam ministrarent, si apostolica sedes misisset, vix duos aut tres dirigere [Col. 0095B] potuerat. Ecce tot pontifices, apostolicae sedis scita sectantes, ingerunt vobis notitiam, et praebent servandae veritatis exempla. Qui contra tantos clausistis oculos ibidem constitutos, quomodo duos vel tres audire possetis? Hoc ipso sine dubio cognovistis illos apostolicae sedi placere, quod vos displicere videbatis. Aut illos ergo sectamini, per quos intelligebatis sedis apostolicae voluntatem: aut nihil est quod de ignorantia velitis obtendere, cum indiciis tantis et talibus abutentes, sedis apostolicae constituta, tantis testimoniis praedicantibus, respuere potius quam recipere maluistis. Nunquid omnes isti quos memoravimus episcopi imperatori mentiti sunt [4 1Kb] ? nunquid omnes imperatoris nomen ex diptychis abstulerunt [5 1Kb] ? Cum igitur pellerentur, et vivis [Col. 0095C] pontificibus catholicis successores haeretici crearentur, et non de inferioribus quibusque civitatibus, sed etiam metropolitani pontifices in catholica jugiter communione durantes, [6 1Kb] cur compassi non estis tantis fratribus vestris? cur non adistis imperatorem? cur non Ecclesiae causam et sacerdotii miserabilem decolorationem continuatis vocibus deflevistis? allegantes nunquam de pontificibus nisi Ecclesiam judicasse: non esse humanarum legum de talibus ferre sententiam absque Ecclesiae principaliter constitutis pontificibus; obsequi solere principes Christianos decretis Ecclesiae, non suam praeponere potestatem, episcopis caput subdere principem solitum, non de eorum capitibus judicare. Quibus Ecclesiae conciliis, qua synodo pellerentur; quid denique [Col. 0095D] commisissent, ut sine ulla discussione rerum, tot Ecclesiarum praesules pro humano libitu et saecularis potestatis arbitrio pellerentur. Inauditos, indiscussos, [7 1Kb] convictos non debere percelli. Maxime cum novae causae et nova rerum facies appareret, ut rectores isti plebium repentinis incursionibus, [Col. 0096A] pro mundanae potentiae voluntate, sacris dignitatibus privarentur. Ex nulla veteri causa, ex nullo collegio reatus, nec participio cujuslibet erroris jam ante damnati, teneri eos convicique consortes, ut tanquam ex praeterita definitione judicarentur obstricti. Et ideo, quia nullis ante praecedentibus causis [8 1Kb] retenti essent, cur ejicerentur, incursus qui illi essent, debere monstrari, et ecclesiasticis legibus, ut semper, oportere constare. Saltem vel pro vestro loco illorum duceretis miseriis consulendum, formidantes in vobis quod in aliis cerneretis praeter ullum morem violenter admitti. Si crimine respersi erant aliquo, ecclesiastica debuit examinatione cognosci. [9 1Kb] Taceam et ad sedem apostolicam ex more deferri, ne nostra privilegia curare videamur. Satis sit ostendere quid [Col. 0096B] secundum regulas et Patrum canones facere deberetis. Praecipue cum etiam ipsae leges publicae [10 1Kb] ecclesiasticis regulis obsequentes, tales personas non nisi ab episcopis sanxerint judicari. Si vero de qualibet haeresi fuerant impetiti, tanto magis eos decuit ista cognoscere, qui et secundum religionis tenorem possent ista discutere, et haberent pristinum, ex quo est Christiana religio, pontificium judicandi. Aut catholici enim erant, aut haeretici, de quibus passim illa ludibria gerebantur, et latrocinia detestanda saeviebant. Si haeretici, prodi, discuti, et legitime convinci modis omnibus debuerant, vel suis confessionibus vel aliorum vocibus confutari. Taceo quia ad nos paterna fuerat consuetudine referendum, tantumque commoneo quid fieri ecclesiastico jure [Col. 0096C] convenerat. Si vero catholici probabantur, vos, qui non solum in eorum depulsione [11 1Kb] cessistis, sed etiam subrogatis communicare delegistis, indubitanter [12 1Kb] haeretici. Qui depulsis catholicis [13 1Kb] secedentibus, non ignorastis causam fidei communionisque catholicae per tantos antistites toto orbe patefactam; sed plane scientes volentesque, sine ulla discussione rerum, sine ulla synodali examinatione, sine ulla sedis apostolicae reverentia, assensistis haereticis; libenter habentes, patienterque sinentes, catholicos antistites inaudita prius et miserabili sorte detrudi. Quos si a fide integra communioneque catholica putaretis errare, ad apostolicam sedem, secundum scita majorum, et sicut semper est factum, referre debuistis: sicut de Petro (Mongo) Alexandrino, vel de [Col. 0096D] Antiocheno Petro (Gnapheo), de (Apameno) Joanne et Paulo fecisse monstratur Acacius. Sed quoniam noveratis eos cum apostolica sede sentire, et quid sedes apostolica sua definitione censeret, per illos tantos ac tales episcopos constat Orientales antistites nullatenus ignorasse, [14 1Kb] et vos catholicae atque apostolicae [Col. 0097A] communioni prodidisse contrarios, et ab eadem defecisse, cum non illis estis passione conjuncti, sed potius persecutoribus eorum societate connexi. Hic vobis synodus nunquam venit in mentem; et certe de personis, ut dictum est, nulla veteri lege constrictis. Hic nullo consilio, non unius urbis vel unius episcopi, sed totius Orientis Ecclesias, subiit animum vestrum facto sacerdotali concilio debere curari. Sed homines, qui in contrariam partem toto proposito, et toto recesseratis [al. recideratis] affectu, concilia potius necessaria etiam studio declinastis, ne per eadem tale aliquid censeretur, quo vobis, rebus evidenter ostensis et legitime confutatis, in haereticorum non liceret venire consortium. Quid igitur de ignorantia praetenditis, cum per totum [Col. 0097B] Orientem catholicam fidem communionemque sinceram sedi apostolicae congruentem, non solum cognovisse tot pontifices videbatis, sed etiam usque ad extremum constantissime defendisse? Si nos non audieratis quid de fide et communione catholica atque apostolica censeremus, illos aspicere debuistis, et aut sequi, si credebatis esse catholicos, aut apud apostolicam sedem potius accusare, si credebatis errasse. Quid illos juvat vel suo proposito illam tenuisse sententiam, [1 1Kb] aut cognoscendo quid sedes apostolica definiret? Aut igitur collegas et fratres de proximo in conspectu vestro, vel catholicos sequi debuistis, vel impetere si credebatis errare; nec illis a quibus nullo discrimine vexabantur, praebere consensum, donec veritas ex omnibus patefacta constaret, [Col. 0097C] et regulariter de eis ecclesiastici judicii forma procederet. Sin vero sedis apostolicae regulam subsequendo perspiciebatis illos hanc tenere constantiam, consequenter per illos, et quid nostra definitio contineret, non habuistis incertum; et illorum persecutoribus annuendo, a sedis apostolicae, non ignorantes ejus sententiam, consortio retrocessistis [al. vos retraxistis]. Et adhuc dicitis ignorasse vos quid sedes apostolica censuisset, cum ab illis sacerdotibus catholica fide et communione pollentibus, non verbis aut litteris, sed personis praesentibus, didiceritis universa, et ab eadem vos proprio judicio separasse videamini. [2 1Kb] Dicitis etiam [3 1Kb] synodum in unius hominis persona debuisse tractari, quam in damnandis tantis pontificibus catholicis non quaesistis. Quibus [Col. 0097D] autem vultis, ut de talium causarum relatione credamus? catholicis an haereticis? ab omni haereticorum contagione discretis, an haereticorum communione pollutis? Quis autem non videat illos esse catholicos et ab omni haeretica peste prorsus alienos, qui propriis urbibus detrusi, et in exsilium sunt redacti: et eos qui superstitibus catholicis successores fieri ausi sunt, catholicos omnino non esse, sed aut [Col. 0098A] Eutychianos manifestos, aut eorum sectatoribus communicantes? Haec pestis apud eos hodieque perdurat. Siquidem et cum Petro Alexandrino, et cum Antiocheno Petro, indifferenter ii qui catholici successerant communione permixti sunt, et successoribus utriusque Petri hodieque miscentur. His adde etiam illos qui, licet catholicis non successerint, sed dum catholici pontifices haberentur, talium se communione junxerunt. Haec illa mixtura, haec est illa confusio, qua per Orientem totum inter catholicam haereticamque communionem nulla discretio est: imo qui discerni tentaverit, potius habetur haereticus, persecutione percellitur, exsiliis et afflictione multatur. Restat ergo ut in hac colluvione cunctorum, sicut quisquis ab eadem separatus est, sincerae [Col. 0098B] communionis et ideo catholicus comprobatur: ita quisquis illius detestandi commercii particeps invenietur, quantum a sincera communione, tantum a catholica atque apostolica sit remotus. Nec praetendat quisquam, quod alicui forsitan evidentiori non communicasset vel communicare videatur haeretico. Quid enim juvat, si illi non communicet, et his tamen communione [4 1Kb] jungitur, qui ab illius non sunt communione diversi? Quod si eorum nulli communicavit, vel non omnino communicat, hic erit ille sincerae, catholicae, apostolicaeque communionis et fidei, alioqui nullo modo poterit indiscretae illius mixtionis insincerum vitare contagium. Hoc modo etiam ille vir bonus Acacius Antiocheno Petro, cui se palam non communicare jactabat, per alios sine [Col. 0098C] ambiguo communicasse detegitur. Neque enim ab omnium, qui Antiocheno Petro communicabant, semet Acacius communione suspendit. Ac per hoc quid profuit, quod videri volebat illi palam non communicare, cui per suos complices subsicivae [al sub signo] communionis nectebatur? Alexandrino Petro communicavit Acacius. Sed donec advixit Antiochenus Petrus, qui utique post Acacianum cum Petro Alexandrino foedus initum defunctus ostenditur, nunquam Antiocheno Petro Alexandrinus Petrus communicare desiit. Quod catholicorum continet relatio sacerdotum, caeterorumque [5 1Kb] in catholica durantium, nec conscientiam latere potest totius Orientis. Et ut taceam, quod per ipsum Zenonem imperatorem, qui utique Antiocheno Petro, quem introduxerat, [Col. 0098D] et cujus sacerdotium comprobaverat, sine dubio communione permixtus, communicabat Acacius, plurimos diversarum urbium praesules possumus demonstrare, quibus cum Antiocheno Petro communicantibus nihilominus communicabat Acacius, et per illos Antiocheno communicabat consequenter et Petro. Sed haec apud Graecos facilis et inculpabilis putatur esse permixtio, apud quos nulla est veri falsique [Col. 0099A] discretio; et cum omnibus reprobis volunt esse communes, in nulla monstrantur probitate constare. Hic autem ille est Petrus Antiochenus, quem nec per poenitentiam ad communionem catholicam recipi etiam a sede apostolica poposcit Acacius. Ac per hoc [1 1Kb] queruntur a nobis Acacium fuisse damnatum; cum hac professione praemissa, et [2 1Kb] per infectos Antiocheni Petri recepta communione, se doceatur ipse damnasse. Ubi tamen non solum reus tenetur Acacius, sed omnes pontifices Orientales, qui pari modo in haec cecidere contagia, meritoque simili damnatione [3 1Kb] tenentur obstricti, nec inde possint ullatenus expediri, nisi dum supersunt a talibus abstinendo. Nec nos oportet in talibus causis nisi illis credere, qui aut omnino se sciunt ab hujus perfidiae nexibus [Col. 0099B] divino beneficio servare discretos, aut his qui a perfidorum consortio recesserunt. Nam in perfidorum contagio constitutis, quam fidem pro sincerae communionis testificatione possumus adhibere, qui [4 1Kb] in sincera communione sunt [5 1Kb] polluti? Nec eorum testimoniis niti pro veritate poterimus, qui impugnare non verentur [al. nituntur] falsitatibus veritatem. Restat ut non nisi illis credere debeamus qui ab omni contagione sunt liberi.



EPISTOLARUM GELASII PAPAE DECEM FRAGMENTA.

(Ex Collect. canonum card. Deusdedit.)


Gelasius Coelestino episcopo. (Lib. I, cap. 141.)

In ecclesia beati martyris Eleutherii, quae in Histoniensium civitatis parochia probatur esse constructa, [Col. 0099C] Julianum diaconum, si nil in eo est quod contra canonum veniat instituta, presbyteri honore decorabis: sciturus eum visitatoris te nomine, non cardinalis creasse pontificis.


Idem Sabino episcopo. (Ibid.)

Quartum defensorem diaconum sibimet consecrari populus Grumentinae civitatis exposcit. Hunc ergo, si nil est quod ejus personae possit opponi, diaconii provectione decorabis: ut noverit tamen dilectio tua hoc se delegantibus nobis exsequi visitatoris officio, non potestate proprii sacerdotis.


Gelasius Quinigesio et Constantino episcopis, inter caetera. (Lib. IV, cap. 56.)

[Col. 0099D] Felix et Petrus Ecclesiae Nolanae clerici contumaciter et contra constitutum rebelles ad comitatum filii mei regis putaverunt esse properandum, dicentes sibi vim fuisse generatam, tacito clericatus officio: et auctoritate promerita contra civilitatem redemptis sibi barbaris suprascriptum episcopum suum gravibus injuriis et dispendiis affecerunt. Proinde necessarium fuit ut ad eumdem dominum filium meum supradictus frater noster Serenus episcopus convolaret, ostensaque fraude secundum beatitudinem temporum suorum vir praecellentissimus filius [Col. 0100A] meus Theodoricus rex ad nostrum contumaces clericos remisit examen.


Gelasius Victori episcopo. (Lib. III, cap. 95.)

Dudum de Sanctae Agathae basilica, quae in Caclano fundo olim noscitur constituta, processionem sub nostra consultatione suspenderas, asserens possessionis dominum omnia quae illi conferebantur accipere, et suis usibus applicare; nec illic posse ministrorum Dei aliquos ad processionem venire, cum nulla illic alimenta susciperent. Sed nuper vir spectabilis Petrus noster nobis rationabiliter intimavit, hoc quod in culpam venerat se taliter ordinasse, ut universa quae in Ecclesia supradicta diversorum fuerint oblatione collata, ad episcopum aut ad eum [Col. 0100B] cui basilicam deputaverit, universa pertineant: ita ut ex hoc compendio sarta tecta ecclesiae procurentur. Et ideo frater saluberrimae dispositionis professione suscepta, processionem supradictae ecclesiae te convenit ordinare.


Gelasius Respecto et Leonino episcopis. (Lib. III, cap. 99.)

Joannes archidiaconus Falerionensis urbis eversionem ecclesiae ab eo qui praesulis nomine censetur effectam grandi nobis supplicatione conquestus est; ita ut se videlicet de loci sui administratione dejecto, iter sibi liberum ad depopulandas facultates aperiret ecclesiae. Nam ministeriis et ornatu pro sua voluntate distracto, praedium etiam paternum, quod in alimoniam clericorum decessor ejus reliquerat, velut [Col. 0100C] proprium suis utilitatibus vindicavit: obviantemque supradictum archidiaconum, caeterosque complures, qui pariter reclamabant, ab ordinibus suis credidit excludendos. Et ideo, fratres carissimi, Divinitatis intuitu Ecclesiae causam summa attentione trutinantes, omni veritate discussa, de compertis cita nostris auribus relatione signate; ut perspecta instructione diligentiae vestrae quid fieri debeat censeamus.


Gelasius Justo et Stephano episcopis. (Lib. III, cap. 97.)

Frater et coepiscopus noster Proficuus Salpinae sacerdos Ecclesiae petitorii nobis insinuatione suggessit, Brumarium spectabilem virum, cum nullis [Col. 0100D] exstantibus causis servum ecclesiae gravissima caede mactasset, tunc etiam ad augendam violentiae suae pervicaciam supradictum antistitem gravissimis contumeliis affecisse. Et ideo, fratres carissimi, si a vobis admonitus ad judicium vestrum inquisitionemque convenerit, veritate discussa unde tantus superbiae spiritus aut violentiae conceptio fluxerit, quidve fuerit quod pontifex tanta laceraretur insolentia, nostris auribus relatione signate. Aut si forte simili praesumptione contempserit, potestatem sibi supradictus pontifex noverit esse concessam, quatenus apud judicem [Col. 0101A] provinciae atrocium injuriarum quaerat propositione undictam.


Gelasius Majorico, Sereno et Joanni episcopis. (Lib. III, cap. 98.)

Qui et humanis legibus incivili temeritate calcatis, et reverentia religionis abjecta, vel ecclesiastica privilegia calcare contendunt, vel ubilibet in pauperum prosilire dispendium, nec hujusmodi saltem commoniti convictique nequitiam sopire consentiunt, atque illata sacris rebus detrimenta sancire, merito divini muneris sunt participatione privandi: ut hujus perceptione ne careant, quod sacrilegis ausibus habuere despectui. Quapropter Dionysii, qui sicut vestrae textus relationis ostendit, non solum Vibonensis Ecclesiae jura turbare, sed etiam repensare, quod [Col. 0101B] nequiter admiserant, respuerant, sacrae communionis arceantur accessu, donec quae honori divino competunt discant devota mente deferre. Contra quos etiam quidquid publicis legibus agi poterit, minime negligatur. Ut qui utrumque tempserunt utrisque cohibiti, tam sibi quam caeteris praebeant quod necessaria disciplina poscit exemplum. Coelestinus vero presbyter fratris et coepiscopi nostri Sereni qui contra pontificale judicium, contraque apostolicae sedis mandata prorumpens supradictis communionem sacram ministrare praesumpsit; cum non potuerit ignorare sententiam proprii sacerdotis, ab officio protinus ecclesiastico pellatur. Ut nullus Ecclesiae ministrorum contra pontificalia instituta venire contendat.


Gelasius Joanni episcopo Pisano. (Lib. III, cap. 99.)
[Col. 0101C]

Ecclesiastica ministeria, quae unicuique basilicae fidelium devotio deputavit, ad aliam ecclesiam nullo debent surripiente transferri. Et ideo, si hujus juris portitoris petitio veritate subsistit, calicem quem decessor tuus abstulit, ecclesiae cujus fuit restitue sine intermissione.


Gelasius Natali episcopo. (Ex Anselm. lib. VI, cap. 39.)

Quia per ambitiones illicitas non pudet quosdam ecclesiarum jura turbare, ac privilegia quae metropolitanis vel provincialibus episcopis decrevit antiquitas, temeraria praesumptione pervadere; propter quod etiam communionis apostolicae desiderant tenere dissidium, quo scilicet ab ejus auctoritate divisi [Col. 0101D] velut impune proprias usurpationes exerceant: non respicientes quod aeterno judici rationem tam de catholicae sinceritatis injuria, quam de traditionum praejudicio paternarum non sine perpetuae sint damnationis interitu reddituri. Si in hac obstinatione permanserint, caritatem tuam duximus instruendam, nos pariter ad metropolitanos vestrae provinciae, sive cujusquam contiguae, quae catholicam servant unitatem, magnopere delegasse, ut [Col. 0102A] obeuntes episcopos in eadem regione metropolitanus suus debeat ordinare; eumdemque ipsum metropolitanum, si humana morte transierit, non nisi comprovinciales episcopi juxta formam veterem studeant ordinare; quatenus quae veneranda decrevit antiquitas nullus sibimet contra fas usurpare contendat.


Gelasius clero, ordin. et plebi Brendesii. (Ex Anselm. lib. VI, cap. 46.)

Concesso vobis quem petistis antistite fratre jam et coepiscopo meo Juliano, necessarium fuit eodem ad ecclesiam suam mox remisso ad vos nostra scripta pariter destinare; quibus agnosceretis eidem fuisse praeceptum, ne unquam ordinationes praesumat illicitas. Ne bigamum et qui virginem non est sortitus uxorem, atque illitteratum vel obnoxium, [Col. 0102B] in aliqua parte corporis debilem, notatumque modis omnibus ad sacros ordines permittat accedere. Quod etiam de peregrinis atque incognitis vel expetentibus cavere debebit; quia hujusmodi a venerabilibus prohibentur officiis, ac nihil ex ministeriis atque ornatu postremo de quacunque re quam constat ad ecclesiam pertinere, audeat in alterum qualibet ratione transferre. Reditus et oblationes fidelium in quatuor partes dividat, quarum sibi unam ipse retineat, alteram clericis pro officiorum suorum sedulitate distribuat, fabricis tertiam, quarum rationem divino est redditurus examini. Sacris quoque ordinibus applicandos hac observatione promoveat, ut jejunio quarti, septimi et decimi mensis vespere sabbati presbyteros atque diaconos ordinandos esse [Col. 0102C] cognoscat. Venerabilis etiam baptismi sacramentum nisi in festivitate paschali et Pentecostes tradere non praesumat, exceptis aegritudine laborantibus.



[1 1Kb] GELASII TOMUS DE ANATHEMATIS VINCULO.

Acta Chalcedonensis concilii ea tantum rata quae sedes apostolica approbavit; justa quae in Acacium statuta; et Petrum Alexandrinum a sede apostolica solummodo potuisse absolvi.

[* 1Kb] Ne forte quod solent, dicant, quod si synodus Chalcedonensis admittitur, omnia constare debeant quae illic videntur esse deprompta. Aut enim ex toto admitti oportere, aut si ex parte repudiabilis est, firmam ex toto constare non posse. Cognoscant igitur illud secundum Scripturas sanctas traditionemque [Col. 0102D] majorum, secundum canones regulasque Ecclesiae, pro fide [2 1Kb] communi, et veritate catholica et apostolica, pro qua hanc fieri sedes apostolica delegavit, factamque firmavit, a tota Ecclesia indubitanter admitti; alia autem quae per incompetentem praesumptionem illic prolata sunt, vel potius ventilata, quae sedes apostolica gerenda nullatenus delegavit, [3 1Kb] mox a vicariis sedis apostolicae contradicta, manifestum est; quae sedes apostolica, etiam petente [Col. 0103A] Marciano principe, nullatenus approbavit; quae praesul Ecclesiae Constantinopolitanae tunc Anatolius, nec se praesumpsisse professus est, et in apostolicae sedis antistitis non negavit posita potestate: quae ideo, sicut dictum est, sedes apostolica non recepit, quia quae privilegiis universalis Ecclesiae contraria probantur, nulla ratione [1 1Kb] sustinet. Quid enim? Quia in libris sanctis, quos utique veneramur et sequimur, quoniam quorumdam illic et profanitates esse feruntur, et scelera gesta narrantur, ideo nobis pariter aut veneranda sunt, aut sequenda, quia in illis sanctis libris et venerabilibus continentur. Sanctus Petrus primus apostolorum, sic existimans Novi Testamenti gratiam praedicandam, ut a legis veteris non recederet institutis, quaedam per simulationem legitur [Col. 0103B] inter Judaeos gentilesque gessisse. Nunquid ideo aut illa ejus sequenda sunt, quae merito et coapostolus ejus facta redarguit, postea consequenter ipsa vitavit, pariterque assumenda sunt cum his quae (ut pote primus apostolus) salubria praedicavit? Nunquidnam aut ejus recta doctrina cum his quae humanitus acciderant repudianda est, aut illa adhuc imbecillis inscitia, cum perfecta ejus suscipienda est doctrina? Nunquidnam in ipsorum haereticorum libris non multa quae ad veritatem pertineant posita releguntur? Nunquidnam ideo veritas refutanda est, quia illorum libri, ubi [2 1Kb] pravitas inest, refutantur? Aut ideo pravi libri suscipiendi sunt eorum, quia veritas, quae illic inserta est, non negatur? Ait Apostolus: Omnia probate; quae bona sunt tenete (I Thess. V). Scimus [Col. 0103C] Apostolum (Act. XVII) etiam de paganorum libris aliqua posuisse. Nunquid ideo etiam cuncta recipienda sunt, quae cum his pariter sunt prolata? Ipse Apostolus (II Cor. XV) ait multos praedicatores aliter atque aliter Christum praedicare, ubi licet quocunque modo, Christum praedicatum oportet admitti, tamen non ideo illum morem, quo non recte praedicatum est, non admonet evitare. Malos operarios ipse conqueritur (Philipp. I), quorum alia refutanda, alia docet esse sectanda. Haec et hujusmodi exempla nos edocent, et testimonia divina confirmant, non omnia passim a quocunque dicta, vel ubicunque scripta, indifferenter accipere, sed retentis bonis, quae noceant refutare. Peccatori homini mors illata est, et tamen homini Jesu Christo mors illata [Col. 0103D] reum fecit esse diabolum: quia ubi causa mortis non erat (puta peccatum) non debebatur et poena. Sententia praefigitur, vel praefixa est semper errori. Quae sententia huic errori praefixa, nunquam omnino resolvetur. Sicut enim, in quantum est ipse error, nunquam error esse desistit, sic a sententia praefixa nunquam resolvetur, quia error qui agnoscitur esse damnatus, et eadem quandiu manet error, probatur astrictus. Itaque qui in eo errore sunt, sententia erroris obstricti sunt; et quandiu in eo manent, nullatenus absoluti sunt, sicut nec ipse [3 1Kb] in quo sunt [Col. 0104A] error absolvitur. Error enim ipse nunquam veniam promeretur; sed qui eo veraciter caruerit, atque ab ejus participatione discedit. Quandiu ergo in eis est, error damnationem suam tenet, nunquamque resolvitur, quia error semper poenam meretur. Participes vero ejus, aut semper sunt et ejus poenae participes, si in eodem perstare non desinant: aut si ab eodem recesserint, quam alieni facti sunt ab errore, et ab ejus participatione discreti, tam et poenae ejus erunt consequenter alieni. [4 1Kb] Cui erranti poena praefigitur, quandiu manet errans, eadem poena constringitur; quia errans esse non potest sine poena errati. Haec eadem poena perpetua est, nunquamque solvenda quandiu errans esse perstiterit. Qui si errans esse destiterit, poena, quae erranti est praefixa perpetua, [Col. 0104B] non erranti, id est alteri effecto quam cui praefixa est, non solum non potest esse perpetua, sed nec esse jam poena. Non est enim ipse cui praefixa est. Erranti enim praefixa est, non non erranti. Quae enim erranti praefixa perpetua est, et perpetuo constringit errantem, non errantem non potest jam tenere. Sit erranti dicta fore perpetua, sit erranti dicta nunquam esse solvenda. Manet omnino et vere, certumque est, quod [5 1Kb] in ea praefixum est; nec potest prorsus absolvi, quandiu manenti praefixa debetur erranti. Non erranti autem nec poena potest esse, quae non erranti non debetur inferri. Nec mutatur illa omnino nec solvitur quae debetur erranti. In suo ergo tenore illa praefixa est, in suo jure non potest omnino resolvi; in non suo tenore, quae esse non potest, jam docetur [Col. 0104C] esse vacuata: et jus illic penitus non habere, ubi causam non habet existendi. Plenae sunt sanctae Scripturae tali forma justitiae. Dicitur: Pereant peccatores a terra, ita ut non sint; peccatores ut desistant esse peccatores. In hoc pereant, ut esse deficiant peccatores (Psal. CCCIII). Caeterum si prorsus peccatores, secundum prophetae sententiam, usquequaque deperirent, ut substantialiter non subessent: qui salvari potuissent a Redemptore nostro, qui venit non justos vocare, sed peccatores (Luc. V)? vel de quibus dicit Apostolus: Christus venit in hunc mundum peccatores salvos facere, quorum primus ego sum (I Tim. I; Rom. V)? et; Cum peccatores essemus, misit Deus Filium suum (Galat. I), et caetera hujusmodi? Hic revera plurimi etiam substantialiter perierunt peccatores, [Col. 0104D] in peccatis suis utique permanentes, veraque in eis sententia dicta permansit, nunquamque resoluta est; et tamen eadem in talibus, quibus praefixa est, permanente perpetua, quodam genere factum est, ut in talibus non usquequaque manentibus, id est, in peccatis suis non usquequaque durantibus, sententia tamen praefixa talibus permaneret. Nam et ipsi pereunt; sed esse peccatores, ut dictum est, non poenaliter, sed remedialiter, quodam et ipsi genere perierunt; quodam genere et in ipsis mansit praefixa sententia, donec permanens eos efficeret non esse [Col. 0105A] peccatores, vel peccatores non esse perficeret. Completa est et in eis sententia, [1 1Kb] nec quo tenore peracto permanens illa sententia pereuntibus peccatoribus, ita ut non essent utique peccatores. At ea jam in non peccatoribus manere non potuit, quia in eis quibus inflicta non fuerat jus manendi penitus non habebat. Ita nec in suo jure vel tramite ullatenus sententia resoluta est, et eadem in his quibus inflicta est, permanente, ab his qui ab ejus jure discreti sunt, aliena prorsus effecta est. Nec in his, salva sui conditione, fas haberet manendi, quibus inflicta non erat. Dixit Dominus, quod in Spiritum sanctum peccantibus, nec hic esset nec in futuro saeculo remittendum (Matth. XII).

Quantos autem cognoscimus in Spiritum sanctum [Col. 0105B] delinquentes, sicut haereticos diversos, Arianos, Eunomianos, Macedonianos, ad fidem catholicam revertentes, et hic remissionem suae percepisse blasphemiae, et in futurum spem sumpsisse indulgentiae consequendae? Nec ideo non vera est Domini sententia, aut putabitur esse ullatenus resoluta, cum circa tales, si hoc esse permaneant, nunquam omnino solvenda persistat, effectis autem non talibus non irrogata. Sicut etiam est consequenter et illud beati Joannis apostoli: Est peccatum ad mortem: non dico ut oretur pro eo; et est peccatum non ad mortem: dico ut oretur pro eo (I Joan. V): est peccatum ad mortem, in eodem peccato manentibus; est peccatum non ad mortem, ab eodem peccato recedentibus. Nullum est quippe peccatum pro quo aut non oret [Col. 0105C] Ecclesia [2 1Kb] remittendo, aut quod, data sibi divinitus potestate, desistentibus ab eodem non possit absolvere, vel poenitentibus relaxare, cui dicitur: Quaecunque dimiseritis super terram, dimissa erunt et in coelis; et quaecunque solveritis super terram, erunt soluta et in coelis (Matth. XVI, 18). In quibuscunque omnia sunt, quantacunque sint, et qualiacunque sint: veraci nihilominus eorum manente sententia, [3 1Kb] quae nunquam solvenda esse denuntiatur: in eorum tenore consistens, non etiam ab hoc eodem post recedens. Quod etiam in Acacii sententia rationabiliter intuendum est, in qua etiamsi ei dictum est, nunquamque solvendus, non est adjectum tamen, etiamsi resipueris, etiamsi ab errore discesseris, etiamsi praevaricator esse destiteris. Quapropter in aperto est [Col. 0105D] ita dictum, nunquam solvendus, sed talis, scilicet, qualis est et ligatus, non autem talis effectus qui sicut ligandus non erat, sic absolutus esse docebatur. Sicut carebat obligatione, cum obligationis causa caruisset: sic utique absolutus existeret, quatenus et ipse non necessitate dictae sententiae videretur non posse quodammodo jam solvi; [4 1Kb] nam talis effectus et obligatione carens, fieret absolutus, et circa tales praefixa sententia nullo modo [5 1Kb] insolubilis redderetur. Nunquid enim misit, quaesivit, expetiit, et abjectus [Col. 0106A] est? Itaque ipse in se insolubilem fecit esse sententiam, qui talis permanere delegit, qualis veraciter non posset absolvi; et noluit talis effici, circa qualem, permanente sententia circa tales, effectum non talem insolubilis sententia non maneret, quae circa effectum non talem non haberet licentiam permanendi. Quo magis (ut dictum est) exemplo atque periculo admoniti, qui eodem tenore sunt constricti, festinare debent ut non tales esse permaneant quibus sententia illa non solvenda praefixa est, et esse tales incipiant qualibus non insolubilis praefixa sententia possit esse solubilis. Quoniam autem effecto non tali quali non solvenda praefixa sententia est, effecto, inquam, non tali, potest solubilis esse sententia; quia jam Acacio, non volenti non [Col. 0106B] talem esse, sicut tali usque in finem permanenti, permansit in absoluta sententia: ita jam non tali effici non volenti solubilis non potest esse sententia. Nonne tantos habebat Acacius quorum exemplum sequi potuisset, antistites, qui, in Ephesino prolapsi latrocinio, quolibet modo in consensionem reciderant pravitatis? Utique tamen (etsi dictum non erat) et perpetuam damnationem ferre potuissent, nisi resipiscentes, et non tales effecti quales illi facti fuerant, damnationemque perpetuam merebantur, resolvi circa se damnationem, recedentes a perpetuae damnationis causa, [6 1Kb] meruissent: quam qui perstitere circa se insolubilem reddiderunt. Nihil interest igitur, nihil differt, utrum dicatur nunquam solvendus, an non dicatur; quia ecclesiastica sententia [Col. 0106C] reos et praevaricatores obligat; quia sicut ei non potest suffragari quod non est dictus nunquam solvendus, sed si in errore permanserit insolubilis modis omnibus perseverat, nec potest inde nisi non talis effectus absolvi; sic cuiquam praejudicare non potest, tametsi dictum est nunquam esse solvendum, manifesta ratione monstrante quia nunquam sit omnino solvendus, si talis qualis ligatus est esse persistat, vel talis utique nunquam solvendus qualis est obligatus. Non adjecto autem, etiamsi resipiscat et corrigat, patere prorsus et liberum esse non dubium sit, ut non talis effectus qualis nunquam dictus est esse solvendus, sed talis qualis non est dictus nunquam esse solvendus, id est, correctus et emendatus, consequenter correctus et possit solvi. Notandum [Col. 0106D] quod quolibet genere blasphemantibus in Spiritum sanctum, si resipiscant et corrigant, et hic eis et in futuro saeculo remittatur; nec inde possit Domini nutare sententia, quae circa tales utique permanentes permanere dicta est, non circa non tales effectos. Quandiu autem in hoc manent, tales sunt qualibus non remittendum esse praefixum est. Cum autem ab hoc recesserint, non tales efficiuntur qualibus non remittendum esse praedictum est. Et ideo non talibus effectis potest et hic et futuro saeculo [7 1Kb] non remitti. [Col. 0107A] Alioquin (quod absit) frustra videretur Ecclesia hujusmodi sua reconciliatione suscipere. Quia autem frustrari non potest, hoc intellectu modis omnibus, salva Domini sententia, praedicandum est, quantum ad nos pertinet, omnino [1 1Kb] posse. Talis igitur dictus est Acacius, qualis ligatus est nunquam esse solvendus. Talis usque in finem esse permansit, talis esse non destitit. Ita talis est hodie qualis est [2 1Kb] dictus. Non talis esse jam non potest, nunquam igitur talis permanendo solvendus est: qui si talis esse desisteret, nec in non tali permansisset, et nunquam esse solvendum, quia non talis qualis dictus est nunquam esse solvendus, posset absolvi, et non tali nunquam solvi recederet; et ideo ut solvi posset accederet. Quod sedes apostolica non consensit, nec [Col. 0107B] imperator imposuit, nec Anatolius usurpavit. Totumque (ut dictum est) in sedis apostolicae positum est potestate. Ita quod firmavit in synodo sedes apostolica, hoc robur obtinuit; quod refutavit, habere non potuit firmitatem: et sola rescindit quod praeter ordinem congregatio synodica putaverat usurpandum: non promulgatrix iteratae sententiae, sed cum apostolica sede veteris exsecutrix. Hoc tamen, quod de uno eodemque homine dictum est, sive tali persistente qualis sententiam competenter accepit, sive non tali effecto, [3 1Kb] et illa sententia, quae non tali non dicta est absoluto, et in unaquaque civitate legitur, similiter esse praefixum, et populo ac gente simul depromptum potius, quae in toto orbe portio est.

Idem enim mundus est, qui et periturus est dictus, [Col. 0107C] et sermo Dei non potest excidere, et in ipso mundo nihilominus a pravis intentionibus recedente non promitur. Sic Tyrus et [4 1Kb] Berytos, et Gaza (Jer. XLVII), et Aegyptus (Jer. XLIV) pronuntiatae sunt periturae, quas postea per Evangelium novimus (Luc. X) esse salvatas. Perierunt itaque duplici modo: aut permanentes in eo quo talem sententiam susceperunt; aut deficientes ab eo quo tales fuerant, et incipientes esse quo non tales fuerant: quibus est illa praefixa sententia, ut consequenter ad non tales non pertineret illa sententia quae non talibus praefixa non fuerat: sic etiam de gente Judaeorum a Deo etiam per Isaiam prophetam peremptorie veluti pronuntiatum est: Claude oculos eorum et [5 1Kb] obtura aures eorum et videntes non [Col. 0108A] videant, et audientes non audiant, ne quando intelligant; et obdura cor populi hujus, ne unquam convertantur, et sanem illos (Isai. VI). Hic etiam correctio et emendatio interdicta monstratur, et resipiscendi quoque spes prorsus abscinditur. De quo tamen populo apostolos [6 1Kb] et Ecclesiam primitivam novimus processisse, [7 1Kb] et millia hominum una die baptismate fuisse salvata (Act. II). Ecce et in persistentibus qualis est illa sententia promulgata permansit, nec ad correctionem prorsus venire sanitatis admissi sunt, sed adjudicati sunt in sua nequitia deperire, et, manente divina sententia, non per ipsorum propriam emendationem, suoque intellectu vel motu, suaque virtute vel possibilitate conversi sunt, ut sanarentur, sed per gratiam Dei sanati sunt, ut converterentur. [Col. 0108B] Ne convertantur, inquit, et sanem eos, ne sua sponte, ne suis operibus, quibus utique confidebant, ne suam justitiam sectantes, justitiae Dei non debeant esse subjecti, de suis viribus confidentes, non divinae se misericordiae illuminationique subdentes. Et ideo inhibetur eis superbae praesumptionis effectus, ne convertantur suis intentionibus, suis nisibus, ut putarant; et sanem eos, ne eorum quasi meritis ex propria facultate venientibus salvatrix gratia daretur, atque ita gratia jam non esset gratia, si non gratis data esset immeritis, sed merces tanquam meritis restituta. Non ergo ipsi convertantur, et sanem eos: sed sanati per gratiam, qualiter ad humilitatem Christi convertantur agnoscant. Ita in utrisque, hoc est, et in eo permanentibus in quo talem sententiam perceperunt, [Col. 0108C] et in salvatis exinde sententia dominica fixa permansit, et tamen illa permanent; sic eis miro genere sanitas introducta est, ut illa sententia non mutata videretur: sed eadem perdurante, sanitas non illorum confidentia, sed divino munere proveniret. Quod si haec tentare formidant, nec ad suae pertinere cognoscunt modulum potestatis, cui tantum de humanis rebus judicare permissum est, non etiam praeesse divinis, quomodo de his per quos divina ministrantur judicare praesumunt? [a 2Kb] Fuerint haec ante adventum Christi, ut quidam figuraliter, adhuc tamen in carnalibus actionibus constituti pariter reges existerent, et pariter sacerdotes. Quod S. Melchisedech fuisse sacra prodit Historia (Genes. XIV). Quod in suis [Col. 0109A] quoque diabolus imitatus est, ut pote qui semper quae divino cultui convenirent sibimet tyrannico spiritu vindicare contendit, ut pagani imperatores iidem et maximi pontifices dicerentur. Sed cum ad verum ventum est eumdem regem atque pontificem, ultra sibi nec imperator pontificis nomen imposuit, nec pontifex regale fastigium vindicavit. Quamvis enim membra ipsius, id est, veri regis atque pontificis, secundum participationem naturae magnifice utrumque in sacra generositate sumpsisse dicantur, ut simul regale genus et sacerdotale subsistant: [1 1Kb] attamen Christus memor fragilitatis humanae, quod suorum saluti congrueret dispensatione magnifica [2 1Kb] temperans, sic actionibus propriis dignitatibusque distinctis officia potestatis utriusque discrevit, suos [Col. 0109B] volens medicinali humilitate salvari, non humana superbia rursus intercipi; ut et Christiani imperatores pro aeterna vita pontificibus indigerent, et pontifices pro temporalium cursu rerum imperialibus dispositionibus uterentur, quatenus spiritalis actio a carnalibus distaret incursibus: et ideo militans Deo, minime se negotiis saecularibus implicaret (II Tim. II); ac vicissim non ille rebus divinis praesidere videretur, qui esset negotiis saecularibus implicatus, ut et modestia utriusque ordinis curaretur, ne extolleretur utroque suffultus, et competens qualitatibus actionum specialiter professio aptaretur. Quibus omnibus rite collectis, satis evidenter ostenditur a saeculari potestate nec ligari prorsus nec solvi posse pontificem. Quo manifestius approbatur Alexandrinum [Col. 0109C] Petrum per imperialem tantummodo sententiam nullo modo potuisse prorsus absolvi; ubi si pontificum quoque sociatur assensus, quaerimus utrum praecesserit, an fuerit subsecutus. Si subsecutus est, [3 1Kb] nihilominus ad id reditur, ut absolutio saeculari potestate praecepta et principaliter inchoata valere non possit, pontificumque secutus assensus adulationis potius fuerit, quam legitimae sanctionis. Si praecessit, doceatur a quibus et ubi ille sit gestus, si secundum Ecclesiae regulam celebratus, si paterna traditione profectus, si majorum more prolatus, si competenti examinatione depromptus. Ubi procul dubio requirendum est si synodali congregatione celebratus, quod in receptione damnati, et depulsione catholici, quia [4 1Kb] nova est causa, fieri debuisse certissimum est; si ad primam [Col. 0109D] sedem, cujus intererat sententiae, qua Petrus tenebatur obstrictus, secundum Ecclesiae regulas est relatum; si eadem quae ligavit absolvit; si illa [5 1Kb] quae ligaverat non resolvente, imo etiam nesciente, potuisset dissolvi. Si haec gesta non sunt, quo more, quo ritu Alexandrinus Petrus praetenditur absolutus, cum nec a pontificibus legitime et ecclesiasticis legibus fuerit expeditus, nec a saeculari potestate potuerit [Col. 0110A] praeter Ecclesiae tramitem prorsus absolvi? Sed dicatur forsitan: Non imperator absolvit, sed a pontificibus poposcit absolvi. Tanto magis poscenti imperatori a pontificibus fuerat suggerendum, ut si eum legitime vellet absolvi, legitima ecclesiastici tenoris absolutio proveniret, et haec omnia quae superius dicta sunt secundum Ecclesiae tramitem servarentur: praecipue cum de secundae sedis ageretur antistite, nec ab inferiore qualibet, sed a prima sede jure possit absolvi. Inferior quippe potiorem absolvere non potest: sola ergo potior inferiorem convenienter absolvit. Proinde inferioris loci pontifices, qui nullatenus se noverant potiorem sibi sine prima sede posse resolvere, praecipue quem ejus sententia noverant obligatum, praevaricatoria absolutione potius non [Col. 0110B] illum penitus exuerunt, sed se praevaricatione potius nexuerunt. Ita Petri absolutio ex utroque non constat, quia nec praevaricatoria absolutione rei reum absolvere potuerunt, et depulsis undique pontificibus catholicis, haereticisque suppositis, vel his qui haereticorum tenebantur communione polluti, etiam sacrae religionis insinceritate polluti, participem suum tam absolvere nequiverunt, quam ipsi non erant absoluti; ac proinde tam ecclesiasticae regulae praevaricatores, quam sacrosanctae communionis integritatem maculantes consortio perfidorum, quod de reo simillimo potuerunt ferre judicium? De catholicis enim pontificibus per totum Orientem aut quicunque perstitit, est ejectus; aut ille restitit, qui consensit errori, et se ab errantium contagio non retraxit.

[Col. 0110C] Quod igitur eorum potuit de cujusquam errore esse judicium, qui nusquam non errasse monstrantur, et, haereticorum simul catholicorumque confessione permixta, [6 1Kb] cunctas religionis verae et sincerae [7 1Kb] sedes turbasse, catholicamque apostolicamque confudisse puritatem? Ecce qui reum absolvere potuerunt, qui rei prae omnibus docebantur effecti. Ecce cum quibus de absolvendo reo synodus fuerat ineunda. Si fides et communio catholica retinebatur, cur catholici pellebantur antistites? Si catholici pellebantur antistites, quomodo non tantummodo haeretici servabantur? [8 1Kb]



GELASIUS PAPA I ADVERSUS ANDROMACHUM SENATOREM CAETEROSQUE ROMANOS QUI LUPERCALIA SECUNDUM MOREM PRISTINUM COLENDA CONSTITUEBANT.

[Col. 0110D] Damnat Lupercalium superstitiosam celebrationem: et non ex Lupercalium intermissione, sed ex sceleribus Romae mala contigisse probat.

Sedent quidam in domibus suis nescientes neque quae loquantur, neque de quibus affirment, de aliis judicare nitentes, cum se ipsi non judicent, et velint prius accusare quam nosse, ac docere quam discere, et indiscussis rebus, nec investigatis causis, nec rerum [Col. 0111A] ratione quaesita, quod eis ad buccam venerit inconsideranter effundere, et praecipitanter evomere; non veritatis assertione prolata censentes, sed studio cacologiae quae nesciunt arguentes: eoque progressi sunt ut etiam recte facta malevolentiae proposito lacerare contendant; qui si saperent, non praecipitarent omnino sententiam, sed perscrutatis ante rebus loquenda depromerent. Verum quia nos arguunt segnes esse censores in vitiis Ecclesiae coercendis, et a nobis consequenter agnoscant non tantum corporalis adulterii esse peccatum, quod et discuti debeat, et jure puniri, sed esse longe majus fornicariis et adulteris genus, quod in quolibet Christiano, quia membrum omnis Christianus Ecclesiae est, competenter debeat vindicari; tanto enim sacrilegii [Col. 0111B] majus est crimen, quanto animae fornicatio pejor est corporis; nam per animae fornicationem ab ipsius Dei conjunctione disceditur, atque ad immundos spiritus spiritalis adulterii genere transitur. Quomodo autem non in hanc partem recidit qui cum se Christianum videri velit, et profiteatur, et dicat, palam tamen publiceque praedicare non horreat, non refugiat, non pavescat, ideo morbos gigni, quia daemonia non colantur, et deo Februario non litetur? Video ubi haec deliramenta compererit. Quomodo praevaricator non est qui in has blasphemiae profanitates incurrit? quomodo sacrilegus non aestimetur qui, abjurata unius Dei providentia et potestate quam confessus est, ad prodigiosas superstitiones et vana figmenta seducitur? secundum Apostolum longe deterius [Col. 0111C] reus, jureque damnandus, confessam veritatem deserere, quam si in eam nullatenus credidisset; quamvis enim ridiculosa sint figmenta quae proferat, tamen ipse affectus et voluntas in crimine est, et professio ac praedicatio jure damnanda; ac per hoc qui in alium sententiam damnationis vult sine dilatione proferri, in quo alium judicat, semetipsum se condemnare cognoscat. Nunquid enim pontifex vindicare debet in eos qui adulterium corporale committunt, et in eos qui sacrilegium, id est fornicationem et adulterium spirituale gerunt, non debet vindicare? Nonne ipse Dominus, cum adultera ad eum esset adducta, accusantibus dixit: Si quis vestrum sine peccato est, primus in eam lapidem mittat (Joan. VIII). Non ait, si quis vestrum non similiter adulter est, sed, [Col. 0111D] si quis sine peccato est: quolibet ergo obstrictus quisque peccato in alterius peccati reum lapidem non audeat mittere. Quibus tunc pro sua conscientia discedentibus mundi Salvator adjecit: Mulier, ubi sunt accusatores tui? nemo te condemnavit, nec ego te condemnabo; sed vade, ulterius jam noli peccare (Ibid.): tenes et teneris; urges, urgeris; obstringis, obstringeris; pontificis discussionem flagitas, vindictamque deposcis. Memento in adversum omne crimen esse proferendum. Nunquid non etiam leges humanae dicunt, quod reus reum facere non possit? Festucam vides in oculo fratris, et in tuo trabem non vides (Matth. VII)? qui moechos accusas, adulterium facis, et corporales adulteros spiritualis [Col. 0112A] adulter incessis? certe discussionem poscis: homo diligens, maturus, religiosus, non vis aliquem in Ecclesia peccare, peccantem cupis discuti et poenae consequenter addici; quaecunque in alium promis et in te proferre cogeris; hoc enim facit ne segnitia pontificis accusetur et maculetur Ecclesia. Debet ergo et pontificis in omnibus malefactis sollicitudo et severitas non deesse, et ab omnibus Ecclesiae fama purgari. Sed dicas forsan te laicum, illum Ecclesiae ministrum; ergo gravius crimen exaggerans. Verum dicis, nec ego diffiteor: tanto sollicitius examinandus est, quanto magis propinquus est; tanto magis reus est, quanto in illo ministerio constitutus, et haec facere minime debuisset. Ecce censura non deest: audi tu, et si convictus fuerit, [Col. 0112B] vindictae consequenter addicitur. Age modo quid vis de te? Nunquid quia in ministerio sacro non es, in plebe sacra non es? An nescis et te membrum esse summi pontificis? An ignoras totam Ecclesiam sacerdotum vocitatam? postremo si ille reus est qui accedens ad ministerium Ecclesiae delinquit, nunquid et tu reus non es, qui post confessionem veritatis ad prava et perversa et profana et diabolica, quibus te renuntiare professus es, figmenta reduceris? Itaque etiam tu post blasphemias palam publiceque profusas a sacro corpore modis omnibus abstinendus es. Non potes enim mensae Domini participare et mensae daemoniorum; nec calicem Domini bibere et calicem daemoniorum. Nec potes templum Dei esse et templum diaboli: lux simul et tenebrae in te convenire [Col. 0112C] non possunt. Viderim utrum urges, atque compellas in alio maleficio vindicare. Tu tamen sceleris tui pondus non potes declinare: et quanto in alio transire crimen non pateris impunitum, tanto quid etiam in te pro rerum ratione facere debeamus ostendis. Verumtamen in ipsis blasphemiis tuis quibus es jure plectibilis, imperitiam tuam evidenter agnosce, et sicut ait ille: Voluntatem habere te mentiendi, artem fingendi non habere; cum sic te intelligas malum habere affectum, perversumque apostatandi propositum, ut tibi materia prorsus vanitatis illius nulla suppeditet, nec possis astruere quod corde concipis, et ore depromis. Dic mihi, cum saepenumero in Romanis historiis legatur, Livio auctore, saepissime in hac urbe exorta pestilentia [Col. 0112D] infinita hominum millia deperisse; atque eo frequenter ventum, ut vix esset unde illis bellicosis temporibus exercitus potuisset ascribi; illo tempore Deo tuo Februario minime litabatur, an etiam cultus hic omnino nil proderat illo tempore quo Lupercalia celebrabantur? Nec enim dicturus es haec sacra adhuc illo tempore non coepisse, quae ante Romulum ab Evandro in Italiam perhibentur allata. Lupercalia autem propter quid instituta sunt, quantum ad ipsius superstitionis commenta respectant, Livius in secunda decade loquitur. Nec propter morbos inhibendos instituta commemorat, sed propter sterilitatem, ut ei videtur, mulierum, quae tunc acciderat exhibendam [forte exigendam]: proinde si vel ad hoc [Col. 0113A] ipsum aliquid hoc valeret, hoc intermisso, non morbus acciderit contra quem Lupercalia reperta non sunt, sed feminae nequaquam generare debuerant, pro quarum fecunditate concinantur inventa. Quid dicturi estis de peste, de sterilitate, de bellorum tempestate continua; nunquid et haec propter sublata Lupercalia contigerunt? Si autem non propter ista vel vitanda, vel curanda, Lupercalia sunt provisa, quid inani turbatione jactamini? quid Tuscia, quid Aemilia, caeteraeque provinciae, in quibus hominum prope nullus existit, ut bellica necessitate consumeretur, Lupercaliorum fecit offensio, quae longe ante vastatae sunt quam Lupercalia tollerentur? Quando Anthemius imperator Romam venit, Lupercalia utique gerebantur, et tamen pestilentia tanta [Col. 0113B] subrepsit, ut toleranda vix fuerit. Nunquid per Campaniam Lupercalia gerebantur, quae sublata morbos illic et pestilentiam procrearent? Sed dicturi estis ad Romam tanquam ad caput omnia pertinere, et quod hic factum non est, diversis provinciis ad eam pertinentibus obfuisse. Cur ergo antequam ad Romam istae provinciae pertinerent, praeter Lupercalia propriis opibus floruerunt? ut sterilitas sit continuata terrarum Lupercalia sublata fecerunt, an nostrorum merita peccatorum? de quibus olim dictum est, et quidquid Romani meruerant perdere mores, sterilitas certe feminarum debuit provenire, propter quam auferendam Lupercalia instituta jactantur, non sterilitas terrarum, propter quam Lupercalia non sunt instituta, removenda. Quid in Africa, unde sterilitas; [Col. 0113C] quid in Galliis? Lupercalia ista fecerunt, an nostri mores, furta, homicidia, adulteria, injustitiae, iniquitates, ambitiones, cupiditates, perjuria, falsa testimonia, oppressiones miserorum, bonarum causarum impugnatio, malarumque defensio, et in omnibus inaudita perversitas; postremo, quod supra omnia est, Deo fictae mentes et sacrilegia, artesque magicae etiam paganis horrendae? Ecce quae faciunt omnia adversa, et inimica nobis, non Lupercalia, quae sunt pro vestra salute sublata. Sed quid dicitis vos ipsi qui Lupercalia defenditis, et agenda proponitis? Vos eadem pretiatis, vos eorum cultum celebritatemque vilem vulgaremque redditis. Si ostensio Lupercaliorum nobis adversa procuravit, vestra culpa est; qui quod vobis singulariter prodesse putatis, negligentissime, [Col. 0113D] et non longe impari cultu et devotione ea ducitis celebranda, quam profanitatis vestrae celebra vere majores. Apud illos enim nobiles ipsi currebant, et matronae nudato publice corpore vapulabant. Vos ergo primi in Lupercalia commisistis: satius fuerat non agere quam ea cum injuria celebrare; sed deduxistis venerandum vobis cultum, et salutiferum quem putatis, ad viles trivialesque personas, abjectos et infimos. Si vere ergo profitemini hoc sacrum, ac potius exsecramentum, vobis esse salutare, ipsi celebrate more majorum, ipsi cum amiculo nudi discurrite, ut rite vestrae salutis ludibria peragatis. Si magna sunt, si divina, si salutifera, si in his vitae vestrae pendet integritas, cur vos pudet per vos ipsos [Col. 0114A] talia celebrare? si pudet et dedecus est, itane salutiferum est et divinum profuturum, quod vos ipsi dedecus esse fateamini? Nemo religionem profitetur, quam per se exsequi prorsus erubescit et refugit; ipsa verecundia vestra vos doceat crimen esse publicum, non salutem, et non Divinitatis cultum, de quo sapiens nullus erubescit, sed instrumenta pravitatum, quibus mens vestra contra semetipsam testimonium ferens, quod gerendum profitetur, erubescit implere. Castores vestri certe, a quorum cultu desistere noluistis, cur vobis opportuna maria minime praebuerunt, ut hiemis tempore venirent huc navigia cum frumentis, et civitas inopia minime laboraret? an diebus sequentibus hoc futurum est aestatis, a Deo constitutum beneficium est, non Castorum [Col. 0114B] vana persuasio? Dicite nobis nec Christiani, nec pagani, ubique perfidi, nusquam fideles, ubique corrupti, nusquam integri, qui tam utrumque tenere non potestis, quam sibi utrumque contrarium est. Dicite, inquam, Lupercaliorum patroni, et revera Divinitatis ludibrii, et cantilenarum turpium defensores, digni magistri vesaniae, et qui non sine causa sana capita non habetis, digni hac religione, quae obscenitatum et flagitiorum vocibus celebratur: videritis ipsi quid vobis salutis impendat, quae tantam moribus labem perniciemque proponit. Nec est quod dicatis potius haec agendo, et facinora uniuscujusque vulgando, deterrere a talibus commissis animos, et pudore refrenari, ne de his publica voce cantetur, quando, sicut ille ait, non tam deterrere quam admonere [Col. 0114C] animos haec ludibria videantur, et sicut ille dixit: Iram atque animos a crimine sumunt; eo impudentiores effecti, quo crimine publicato, expositaque verecundia, nil superest omnino quod pudeat, nec habet quod metuat publicari, sed jam se fiducialiter exerat, qualis in propatulo, non per coercitionem, sed potius per quamdam laetitiam et celebritatem nominum decantata est quaelibet illa persona, imo et religione se praestare confidit; ut sint, unde nominum solemnia celebrentur, quae nisi criminum decantationibus non coluntur. Dicite nobis itaque qui voluntatem profanitatis habetis, cujus causas asserere non potestis, qui tuendae habetis propositum falsitatis quam defendere non potestis; quid dicturi estis de siccitate, de grandine, de turbine, de tempestatibus, [Col. 0114D] variisque cladibus, quae pro morum nostrorum qualitate proveniunt? Nunquidnam et haec omnia pro sublatis Lupercalibus contigerunt, an in malis moribus castigandis meritis retributionibus inferuntur? Sed non mirum est homines non judicio divino velle ista contingere, sed vanae superstitionis incursu; quibus sua crimina et malefacta cooperiant, auctoritatem coelis, sidera perhibent adhibere et fatalem induci errorem, necessitatemque peccandi, facinoraque sua non de cordis proprii perversitate procedere, sed coelo auctore pendere. Proponite igitur pro quibus aut submovendis malis, aut promerendis bonis Lupercalia vestra fuerint instituta, et videamus quae illa bona provenerint, cum Lupercalia gererentur, [Col. 0115A] et quae mala successerint cum Lupercalia viderentur ablata. Figite gradum, ad quod vestrum excidium dicatis haec prodigia fuisse reperta, digni qui monstrum nescio quod pecudis hominisque mixtura compositum, sive vere, sive false editum celebretis. Si propter pestilentiam submovendam, ut antiquiora praeteream, ecce antequam meis temporibus tollerentur, pestilentiam gravem tam in Urbe quam in agris hominum pecudumque fuisse non dubium est; si pro sterilitate jactatis, cur in Africa vel Galliis ista contingunt, ubi nec fuerunt aliquando Lupercalia, nec constat fuisse sublata? Cur nunc Oriens omnium rerum copiis exuberat et abundat, qui nec celebravit unquam Lupercalia, nec celebrat? An dicitis illic nocere ubi per plurima saecula fuerant celebrata et [Col. 0115B] repente sublata sunt? Videamus ergo si his temporibus quibus dicitis agitata et rite, ac plena sui, sicut vobis videtur, devotione completa sunt, nunquam fames, nunquam pestilentia prorsus exstiterit: si vero saepenumero his cladibus ad extremum periculi ventum est, apparet his malis submovendis nihil Lupercalia profuisse, etiam eo tempore quo, sicut dictum est, ut putatis, competenti ordine gererentur; sic de singulis quibusque necessitatibus, propter quam dixeritis fuisse provisum. Si constiterit etiam illis non desiisse, vana hujus remedii convincitur esse praesumptio. Verumtamen cur non hoc etiam nunc experiamini, utrum valeant aliquid etiam rite celebrata? et vos per ludibria ista discurrite vestrorum more majorum, ut divinam rem, et salutarem [Col. 0115C] vobis, ut dicitis, devotius celebrando, saluti vestrae prospicere magis magisque valeatis. Nunquid cum haec celebrarentur, a Gallis Roma non capta est, et saepenumero ad extrema quaeque pervenit? Nunquid bellis civilibus sub hac celebritate non concidit? Nunquid Lupercalia deerant quando Urbem Alaricus evertit? Et nuper cum Anthemii et Ricimeris civili furore subversa est, ubi sunt Lupercalia? cur istis minime profuerunt? certe divinum est: si salutare vobis, cur non per vos ipsi ut majores vestri ista faciatis? Cur causas vestrae salutis minuitis? cur decoloratis? cur eliditis, cur ad vilia quaeque deducitis? quid imputatis nobis, cum ipsi remedia vestra calcetis? Satius est et non tentare quam contumeliose peragere: majores certe vestri, si vitiose (uti illis videbatur) [Col. 0115D] sacrum aliquod celebrassent, instaurandum esse ducebant. Cur non quod ad vitiosum cultum redegistis, per indignas quasque id exsequendo personas, competenti instauratione reparatis, ut causas vestrae salutis plenius perfectiusque tractetis? cur vos pudeat agere, si salutare est? Si divinum, quod tractasse sit dedecus? Sed inquis vel imaginem ipsius rei non debere moveri. Si prodest, si salutare est, cur imago potius apud vos, et non ipsa sit veritas? aut si certe nec tunc profuit, quando ritu integro, sicut dicitur, tractabatur, quid quaeritis ejus imaginem, cujus nec ipsam profuisse cernitis veritatem? [Col. 0116A] Sed dicitis tot saeculis rem gestam non oportere secludi. Nihilominus multis temporibus paganitatis superstitio ventilata est. Sacrificetur in templis daemonum, et in capitolio profana vanitas celebretur. Cur portionem defenditis et quae majora sunt praeteritis? Si plurima genera vanitatum multis acta saeculis probantur esse sublata, cur portio, quantovis tempore ventilata, non possit auferri? Si temporibus praescribitur, imputate majoribus vestris, qui cum hac temporis praescriptione non usi sint, posse quod superfluum est et debere removeri, dum plura et majora submota sunt, indicarunt. Sed dicis etiam Christianis temporibus haec fuisse; sed etiam illa aliquandiu Christianis quoque temporibus celebrata sunt. Nunquidnam quia sub primis praesulibus [Col. 0116B] Christianae religionis ablata non sunt, ideo sub eorum successoribus tolli minime debuerunt? Multa sunt quae a singulis pontificibus diverso tempore sublata sunt noxia, vel abjecta. Non enim simul omnes in corpore curat medicina languores, sed quod periculosius conspicit imminere; ne aut materia corporis non sufficiat medicinae, aut pro conditione mortali simul omnia non possit avertere. Quaere quale sit unde agis: si bonum est, si divinum, si salubre, merito quandocunque tolli non debuit: si nec salubre, nec divinum, causandum tibi magis est cur tardius auferatur quod superstitiosum constat, et vanum, quod certe Christianae professioni non convenire manifestum est. Postremo quod ad me pertinet, nullus baptizatus, nullus Christianus hoc celebret, et soli hoc pagani, quorum ritus est, exsequantur. Me pronuntiare [Col. 0116C] convenit Christianis ista perniciosa et funesta indubitanter existere. Quid me incusas, si quod profitemini inimicum esse, a consortibus professionis Christianae pronuntio submovendum? Ego certe absolvam conscientiam meam: ipsi videant, qui justis admonitionibus obedire neglexerint: quod etiam praedecessores meos forsitan fecisse non ambigo, et apud imperiales aures haec submovenda tentasse: et quia auditos esse non constat, dum haec mala hodieque perdurant, ideo haec ipsa imperia defecerunt, ideo etiam nomen Romanorum, non remotis etiam Lupercalibus, usque ad extrema quaeque pervenit. Et ideo nunc ea removenda suadeo, quae cum nihil profuisse cognosco, tanquam contraria verae religioni, noxia potius exstitisse pronuntio. Postremo si de [Col. 0116D] meorum persona praescribendum aestimas praedecessorum, unusquisque nostrorum administrationis suae redditurus est rationem, sicut etiam in publicis dignitatibus fieri providetis. Ego negligentiam accusare non audeo praedecessorum, cum magis credam fortasse tentasse eos ut haec pravitas tolleretur, et quasdam exstitisse causas et contrarias voluntates, quae eorum intentionibus praepedirent, sicut ne nunc quidem vos istos absistere insanis conatibus velle perpenditis.



GELASII PAPAE I ADVERSUS PELAGIANAM HAERESIM [* 1Kb] .

Demonstrat hominem non vivere sine peccato, et dictum [Col. 0117A] apostoli: Virinfidelis sanctificatur per mulierem fidelem (I Cor. VII), etc., mysteriumque resurrectionis declarat.

De Pelagianis quidem sensibus blasphemiisque sacrilegis, et apud majores nostros tam divinis quam humanis legibus justa discussione damnatis, nimis est copiosa materia; quia et illorum est multiplex perniciosa perversitas, eoque nocentior, quo verisimilitudinis colore subtilior, quam de ipsius humani generis principe, pravo funestoque commento, non rite conceptam rerum consequentium mendaciis texuerunt. Necesse est enim ut qui a principio deviarit ab integro tramite, vagus ubique progrediens, quanto se currere fortius putet, tanto plus erret; et in his ut competit refutandis disputatio prolixa debeat adhiberi: quoniam quidem perfectae medicinae [Col. 0117B] mos est originem vel intelligere prius vel reserare morborum, eisque patefactis medelam conficere congruentem; quae cuncta, si Dominus vitam facultatemque tribuerit, in quantum coelesti rore vegetati valebimus, alias moliemur explicare. Nunc autem hunc articulum, qui quosdam movere perhibetur, sufficienter interim duximus explicandum; ut eodem convenienter inspecto, quod in caeteris cavere jam debebant, Domino Deo nostro praestante perpendant. Aestimant igitur quidam in hac vita posse quemquam hac perfectione consistere, ut nullis prorsus fragilitatis humanae pulsetur affectibus, nec corporeis exagitetur illecebris: quod quisque si propriis viribus, suaeque proposito voluntatis existimet adipisci, semetipsum seducit, et veritas in eo non est: nam si [Col. 0117C] in ipsis primis hominibus, dum sua nimirum felicitate confidunt, et tantam Dei gratiam in vacuum recipientes, non orando, quod utique nusquam fecisse referuntur, nec de perceptis gratias referendo, nec ut eadem intemerata durarent suppliciter implorando, incolumes constare nequiverunt: quanto magis post praevaricationis ruinam, in quam mala sui confidentia, creatorem nullatenus inquirendo, lethaliter inciderunt, absque divino munere suis viribus vel aegri, vel stare non possunt, sine quo nec integri persistere valuerunt. Sin vero quisquam non possibilitate facultatis humanae, sed per divinam gratiam hoc asserat in vita quibuslibet sanctis posse conferri, bene quidem facit (nam dono Dei cuncta possibilia sunt) talia confidenter opinari, et sperare fideliter. [Col. 0117D] Sed utrum aliqui tales exstiterint, qui usque ad hanc perfectionem vitae praesentis accederent, sicut nusquam evidenter astruitur, sic nos facile vel firmare vel impugnare non convenit, magisque sobrium est ex ipsorum vocibus prophetarum, apostolorumque sanctorum quatenus hujus vitae profectum metiri debeamus agnoscere, quibus utique in hoc mundo, quantum ad sanctae vitae pertinet institutum, nihil excellentius vel fuisse, vel esse, manifestum est: qui etiamsi copiosiore Dei munere vel raris omnino, vel minimis humanae conditionis passionibus impetiti sunt, et affluentiore Dei gratia mortalitatis vitia facile superarunt; non usque adeo tamen expertes eorum se fuisse testantur, ut scilicet ullius immaculati [Col. 0118A] Agni sit proprium nullum prorsus habuisse peccatum, ne non soli videatur esse deputandum, si alius quilibet sanctus expers delicti fuisse credatur. Contenti simus ergo professione sanctorum; et quid de se ipsi magis pronuntient audiamus, quam quid vel temere cogitandum sit, vel nostris opinionibus ventilandum sine certa auctoritate sectemur. Cur autem cum Deus omnipotens post mysterium reparationis humanae etiam id homini conferre potuerit, ut ab omnibus omnino vitiis esset immunis, maluerit fideles suos salvos fieri, et exspectare perfectae beatitudinis firmitatem, ut quod sperando desideramus, rebus possimus adipisci; censueritque nunc perficere in infirmitate virtutem, quam remotis infirmitatibus humanam conditionem nulla sineret languoris exagitatione pulsari.

[Col. 0118B] Quantum Dominus ministrarit, ut competit, disseretur Scripturarum testificationibus, contra quarum tenorem nihil est temere profitendum super his sensibus erudiri. Constat in ipso primo homine Christum et ecclesiam figuratam, beato Paulo apostolo nos docente, cum de foedere sancti conjugii loqueretur: Sacramentum hoc, inquiens, magnum est: ego autem dico in Christo, et in Ecclesia (Ephes. V). Itaque jam inde ut sanctorum quisque processit, in hujus sacramenti figuratione censitus est; et hoc mysterium omnes sancti ab Abel suis sacrificiis actionibusque gesserunt. In Christo ergo et in Ecclesia, in qua utique generaliter praecondita est remissio peccatorum, fideles quique Deo sanctique vixerunt, et usque ad legis tempora per Moysen datae certis sunt sacrificiis [Col. 0118C] in hujus mysterii virtute purgati. Quapropter si eguerunt omnes mysticis immolationibus incessabiliter expiari, non dubium est vitiis humanae conditionis fuisse pulsatos; a quibus eos per illa remedia futuri sacramenti necessarium esset incessanter absolvi. Jam vero legis tempore neminem fuisse sanctorum qui non hostiam obtulerit pro peccato, lectio veneranda testatur: in tantum ut etiam pontifices sic apud Deum causas agerent populi tunc fidelis, ut ipsi quoque pro suis delictis hostias immolarent, passimque universi prophetae proclament peccatis suis veniam postulantes. Inde est quod sanctus Job dicit: Nemo mundus a sorde, nec infans cujus est unius diei vita super terram (Job, XV): idemque alibi: Astra non sunt munda in conspectu tuo. Prophetae [Col. 0118D] quoque David de generalitate sanctorum certa definitio prolata cognoscitur, quae ait: Ne intres in judicium cum servo tuo: quoniam non justificabitur in conspectu tuo omnis vivens (Psal. CXLII); ubi utique neminem prorsus hominum discrevisse perspicitur, sicut idem planius hoc ipsum loquens manifestiusque declarat: Dixi: Pronuntiabo adversum me injustitiam meam Domino; et tu remisisti impietatem peccati cordis mei. Pro hac orabit ad te omnis sanctus in tempore opportuno (Psalm. XXXI). Qui utique non solum sub lege sanctus esse, sed in futura Dei gratia eminentioris propositi post futurus. Unde quod ait In tempore opportuno, non sine rerum venturarum cognitione subjunxit etiam et in oratione sua sapientissimus [Col. 0119A] Salomon: Non est homo qui non peccavit; et item ipse: Quis gloriabitur castum se habere cor, aut mundum se esse a peccato (Eccl. VII)? Sed ne putentur illorum temporum sancti ab hac impassibilitate forsitan excipiendi, quoniam concessis a Deo conjugibus utebantur, quamvis et beatus Elias passibilis fuisse memoretur, quemadmodum consequentia declarabunt: et S. propheta Daniel non solum pro populi, sed et pro suis peccatis perhibeatur orasse, sicut ipse dicit: Cum orarem, et confiterer peccata mea, et peccata populi mei Domino Deo meo (Dan. XIX); tandem veniamus ad beatos apostolos, et dicat beatus ille Jacobus, qui cum omnes utique justi essent apostoli, proprie atque speciatim justi viri praerogativam legitur assecutus: Beatus vir qui suffert tentationem, [Col. 0119B] quia cum probatus fuerit, accipiet coronam vitae, quam repromisit Deus diligentibus se (Jac. I). Et item post paululum: Unusquisque autem tentatur a concupiscentia sua abstractus et illectus. Deinde concupiscentia cum conceperit, parit peccatum; peccatum vero cum consummatum fuerit, generat mortem. Item idem: In multis enim offendimus omnes. Idemque secutus adjunxit: Et Elias homo erat similis nobis passibilis (Jacob. III). Dicat beatus Petrus apostolus: Carissimi, rogo ut quasi incolae et advenae abstineatis vos a corporalibus voluptatibus, quae militant adversus animam (I Petr. II); et iterum: Nolite mirari ad fervorem, qui ad tentationem vobis fit; quasi novi aliquid vobis contingat (I Pet. IV). Item postea: Sobrii estote, et vigilate, quia adversarius vester diabolus, quasi leo [Col. 0119C] fremens, circuit quaerens quem devoret; cui resistite in fide (I Pet. V): scientes easdem passiones in omni quae est in mundo fraternitate vestra fieri, a qua fraternitate nimirum se ipsi fidelium saepe cunctorum fratres annuntiant, nec suam probantur discrevisse personam. Dicat beatus Joannes apostolus et evangelista ille qui in pectore discubuit Salvatoris: Si dixerimus quia peccatum non habemus, nosmetipsos seducimus, quia veritas in nobis non est; quod si confessi fuerimus delicta nostra, fidelis est et justus, qui dimittat nobis peccata, et mundet nos ab omni iniquitate (I Joan. I). Item quod si dixerimus quia non peccavimus, mendacem faciemus eum, et Verbum ejus non erit in nobis (I Joan. II). Dicat idem: Haec scribo vobis ut non peccetis. Sed si quis peccaverit, [Col. 0119D] advocatum habemus apud Patrem justum, et ipse propitiatio peccatorum nostrorum, non tantum nostrorum, sed et totius mundi (Ibid.). Item ipse: Omne quod in mundo est, concupiscentia carnis est, et concupiscentia oculorum, et ambitio saeculi, quae non est a Patre, sed ex mundo est; et mundus transit, et concupiscentia ejus: qui autem fecerit voluntatem Domini, manet in aeternum (II Cor. XII). Veniat minimus apostolorum, sed Vas electionis Dei; veniat magister gentium Paulus praedicator divinae gratiae singularis, et mysterii coelestis copiosus expositor, ille qui verba ineffabilia sive in corpore sive extra corpus nesciens in tertium coelum levatus audivit: qui tanta gratia redundavit, ut cum omnium esset [Col. 0120A] postremus, plus omnibus laboraret, et qui non solum fidelibus insinuet quid super hac parte sentiret, sed etiam quid de se ipso pronuntiet, libere veritatis doctor annuntiet. Et quoniam longum est cuncta quae ad hanc causam pertinent dicta revolvere, ponantur pauca de multis, ex quibus nobis sufficientissime demonstretur, magis nos cum Paulo debere infirmari, ut habitet Christus in nobis, quam cum quolibet aliter sentiente quam Paulus fortes videri, et velut (quod absit) Christi remediis non egere. Ait ergo: Scio enim quia non habitat in me, hoc est, in carne mea, bonum; nam velle adjacet mihi, perficere autem bonum non invenio: non enim quod volo hoc facio, non ego operor illud, sed quod habitat in me peccatum (Rom. VII). Item: Condelector [Col. 0120B] enim legi Dei secundum interiorem hominem: video autem aliam legem in membris meis repugnantem legi mentis meae, ac captivum me ducentem in lege peccati, quae est in membris meis. Miser ego homo, quis me liberabit de corpore mortis hujus? Gratia Dei per Jesum Christum Dominum nostrum (Ibid.). Quare se igitur miserum hominem appellat? quare se gaudet per Christi gratiam de mortis corpore liberari, si nullis affectibus humanae miseriae pulsabatur, si nullis infestabatur, ex quibus liberaretur incursibus? Item idem: Caro concupiscit adversus spiritum, et spiritus adversus carnem: haec enim invicem adversantur sibi, ut non quae vultis illa faciatis. Non enim quae vult spiritus perficit, ne de perfectione superbiat (Gal. V); et idem: non perficit caro quae vult, [Col. 0120C] ut sic humanae conditionis admoneat.

Ne tamen usquequaque propositum fidele demergat; ac ne forsitan, ut solent quidam vanis opinionibus arbitrari, quod haec B. apostolus Paulus sub alterius nescio cujus persona pronuntiet, quam de seipso fateatur; quamvis nihil illic tale valeat prorsus ostendi, tamen cum ait: Miser ego homo, quis me liberabit de corpore mortis hujus? Gratia Dei per Jesum Christum, tam gentilis, quam Judaei remota probetur esse persona; audiamus tamen hunc alibi, quasi sese manu propria designantem ac semetipsum specialiter indicantem: Ego ipse mente servio legi peccati (Rom. VII); et item de seipso: Castigo corpus meum, et in servitutem redigo, ne qui aliis praedico, ipse reprobus efficiar (II Cor. IX). Quis igitur non advertat [Col. 0120D] quid interesse potuerit quod membra sua castigando refrenaret, ne reprobus existeret, si nullis talibus stimulis pulsaretur, quod negligendo, et non corporis sui castigatione subigendo, reprobus esse potuisset? Quapropter cum haec et apostoli de semetipsis professi fuisse monstrentur, qui etiamsi ista minime prodidissent, procul dubio tamen omnes orationem dominicam et necessario praedicarent, et veraci corde proferrent, qua quotidie supplicantes dimitti sibi sua debita postularent, et ne in tentationem inducerentur orasse, et ut a malo liberarentur suppliciter implorasse doceantur, propter quod etiam B. Joannes apostolus, quod supra jam dictum est, intelligitur edidisse, dicens: Si dixerimus nos peccatum [Col. 0121A] non habere, mendacem faciemus eum (I Joan. I), Christum scilicet, qui hanc orandi formam suis discipulis condidisset, in qua vel quotidiani debiti relaxatio proveniret, et ne in tentationem inciderent implorarent, vel ut a malo liberarentur exposcerent, si nihil esset omnino quod aut debitum praegravaret minime relaxatum, aut tentatio posset inferri peccati, aut nullum a quo liberarentur malum prorsus existeret. Sic autem quosdam movet surripiens illusio dormientium, quasi non gravior aestimata sit concupiscentia vigilantium. Quamvis enim et insolentia corporalis frequentius refrenanda sit vel castigatione jejunii, vel ciborum frugalitate sumptorum, ne materia praebeatur humanis sensibus phantasticae voluptatis imaginatione fallendis, vel magnis hoc de [Col. 0121B] miseratione divina sit precibus implorandum, ut ab illecebrosis visionibus sopitae mentes reddantur immunes: tamen sive haec incontinenter agentibus sive viventibus continenter eveniant, certe si quis est, minor reatus est nescientium, quam carnalis operis appetitu palam aperteque cupientium. Denique licet non parvo Dei munere potiatur quisquis aut nullis talibus, si fieri potest, aut perraris pulsatur insidiis, nusquam legimus in culpam vocari phantasmata somniorum, sed plane ipsius Domini voce non ignoramus esse depromptum quod quisquis mulierem viderit ad concupiscendum, eamdem sit suo corde moechatus (Matth. V), ubi consequenter reatum subesse non dubium est. Ideoque tam jugi supplicatione, quam eleemosynis, caeterisque bonis actionibus expiandum [Col. 0121C] est. Non enim vacat mysterio, quod dictum est omnia per eleemosynam posse mundari, cum ait Dominus, dum de internis externisque figuraliter purificationibus loqueretur: Verumtamen quod superest, date eleemosynam et ecce omnia munda sunt vobis (Luc. II). Sed etiam illud quod caritas cooperiat multitudinem peccatorum (II Pet. IV), ut scilicet quidquid insinceritate corporis et mentis attrahitur, rationalis pietatis opere deleatur. De beatis autem, sicut supra jam diximus, apostolis, tantum debemus nosse quae ipsi de sua conversatione sentiri propriis vocibus ediderunt. Quae vero tacita sunt ab eis, nulla nobis relinquetur licentia perscrutandi. Sed jam diligentius vestigemus, cur post reparationem quoque generis humani, renovationemque naturae, quae [Col. 0121D] fit per baptismatis sacramentum, non solum haec vitia sublata non fuerint, sed ipsos etiam in magnae continentiae proposito constitutos sive minus, sive amplius, prout quisquis gratia divina dispensante profecerit, tamen infestare non desinant, cur relicta sint contra quae mens religiosa pugnaret. Et licet jam salvati per fidem spem redemptionis acceperimus, adhuc tamen exspectetur, sicut ait Apostolus, redemptio corporis nostri, et cum mysteriis coelestibus jam renatis pignus sit adoptionis ingenitum, perficienda deinceps sustineatur adoptio, ut scilicet deficientibus iisdem vitiis contra quae nobis in hoc tempore continua dimicatione (sic) ab hac necessitate liberati, quod fide suscepimus, quod spe proposita [Col. 0122A] sustinuimus, ipsarum rerum desideratis affectibus assequamur, quatenus hac incursionum peste prorsus exuti, tranquilla semper sanctificatione vivamus, quod in illa futura beatitudine promittitur esse complendum, cum, sicut ait Apostolus, corruptibile hoc induerit incorruptionem, et mortale hoc induerit immortalitatem (I Cor. XV), atque animale corpus spiritualem sumpserit dignitatem. Igitur dubium non est superbiam super omne esse peccatum; quippe de qua scriptum est: Initium omnis peccati superbia (Eccle. X). Quod tantum malum est, ut singula prave facta in hoc ipso quia prava sunt censeantur esse damnanda, solaque sit superbia quae et in benefactis periculosa doceatur: haec est quae non tantum animal rationale in terris positum constare non sinit, sed [Col. 0122B] angelicam quoque dejecit infesta naturam. Nam cum Deus omnipotens, qui fecit omnia bona valde, cuncta suis modis et congruis ordinibus instituta condiderit, eaque propriis concesserit vel manere, vel proficere posse mensuris; hic rationabili creaturae subrepsit affectus, qui per id, quod decentius facta consisteret, plus ei de propria dignitate, confidere, quam sicut modus ejus poscebat, de ipso collatore dignitatis ingessit, atque ita aliter appetendo sui culminis firmitatem, quam competens ejus decens norma requireret, fecit eam praeter ordinem naturalem cupiendo fastigium meriti potioris erumpere, qui excessus utique sicut reatum intulit excedenti, sic justitiam Conditoris, contra cujus ordinem tendebatur, offendit; et dum ab eo tenore cessatur quo solo proficeretur [Col. 0122C] ad summi boni perenne consortium, consequenter, qui ad ejus stabilem participationem pervenire non posset defectus accessit, sicut creaturae rationalis usibus congruebat. Non angelos ad profectum conditos promerendae stabilitatis aeternae illa res indicat, quoniam si facti essent ut ulterius nihil egerent, nulla pars eorum ullum potuisset habere defectum: non enim in eis diversam naturam fuisse dicendum est, ne ille, qui propria voluntate prolapsus est angelus excusaretur, si hoc illi non suae protervitatis ingessit arbitrium, sed necessitas sibi inditae conditionis imposuisse videatur. Unde ergo beati et sublimes angeli de perceptis grati, piae devotionis officio, et non seipsos, sed potius ipsi praeferendo convenienter auctorem, ad ejus perpetuitatem proficere [Col. 0122D] provehique meruerunt inde isti qui reprobi sunt, de perceptis consequenter ingrati, debitumque dissimulantes obsequium, seque ipsos magis quam qui tantae dignitatis substantiam condiderat, praeferre molientes, et delectatione suae creationis illecti a Creatoris honore cessando, quanto arroganter elati, tanto aeternitatis rectitudinem per irreverentiam non sequendo, ab ejus pariter et indignatione et participatione retracti sunt, et ab eo quod sempiternum est recedentes, in id quod semper deficit sunt reducti: quod praestante Deo nostro, alias confidimus plenius exsequendum. Nunc interim quantum praesenti negotio sufficit, haec illa causa est, hoc illud malum, per quod etiam sine vitio corporali quadam spirituali [Col. 0123A] fornicatione motus angelus a divina qua illustrabatur gratia et participatione delapsus est: eoque modo degener factus, ac de coelesti sede pro hac sua decoloratione seclusus, secundae conditionis imaginem Dei per invidiam flammatus evertit. Iisdem motibus aggrediens in securitate degentem, quibus de summis ad ima male confisus ipse deciderat, hinc illa felicitas paradisi primis hominibus constare non potuit; hinc illa primae conditionis integritas, dum ita de se fidit, tanquam ipso qui condiderat non egere, nec de perceptis agit gratias, quod nusquam fecisse memoratur, nec de conservandis quae sumpserat poscit auxilium, nec ad eum etiam pulsata tentatoris accessu devota concurrit, et consulit, suaeque se credit inter prospera voluntati, facile sine [Col. 0123B] praesidio Creatoris patuit deceptoris insidiis, et in praevaricationem tracta consequenter illiciti, conditionem praefixae mortis invenit meritoque est competenti subjecta vindictae: quoniam nec de bonis fuerat devota retinendis, nec malum praecaverat ante praedictum, dum per majoris ambitum potestatis, Deum se scilicet fore praesumentis, foveas hostilis persuasionis incurrit; et quae, si suo ordine mansisset grata factori perpetuum summae commercium Deitatis potuisset apprehendere, competenter sine debito summae Divinitatis officio copiosa promissione lustrata, ad Divinitatem non potuit pervenire. Sic ergo sine illius principalis ac summae rationis affectu, quae in bonis semper retinendis contrariisque refutandis intemerata persistit, ad cujus [Col. 0123C] utique similitudinem ratione fuerat animal institutum, ut ea pro suo modulo congruis actionibus imitando, ipsiusque servando reverentiam, subsequendoque gratiam, ut vere similitudo ejus et imago permaneret obtinere potuisset, fieretque divinae rationis tanquam suae parentis et auctoris digna consortio, et per haec nihilominus, utpote particeps aeternitatis, aeterna constare, dum sua quae creata fuerat dignitate confidit, sibique se putat in eo quod erat facta subjacere, nec subdita veneratur devotione factorem, et ab illius participatione discessit, et in seipsa sine illo in quo habebat subsistere posse, non constitit. Atque ita ordinem legitimae rationabilitatis excedens, in irrationabilitatis abruptum per verisimilitudinem ratiocinationis, qua Deum se fieri [Col. 0123D] credebat, abducta est; et illius privatione, quae sempiterna vita est, in istam recidit quae sine fonte vitae vitam perpetuam retinere non posset. Quamvis ergo pro his transgressionibus digna fuerit ultione, justus tamen arbiter Deus sic istam creaturam propositae legis aequitate corripuit, ut quae divinum sequi tramitem inter felicia fastidivit, sibimet ipsam merita lance dimisit. Ut tamen quia et decepta fuerat creaturae potioris incursu, illius scilicet quae fremebat illo terrenam proficere posse substantiam unde spiritalis ipsa deciderat, et tanquam solatium capere cupiebat de alterius ruina creaturae, velut non solum se culpandam ex alterius quoque transgressione praetenderet, sed lapsum suum in Creatoris referret [Col. 0124A] opificium, cujus et aliud opus constare veluti minime potuisset, ineffabili circumventae pietate consuleret, utramque vero creaturam recte conditam hac ratione monstraret, quia et degeneres angeli per sanctorum angelorum beatitudinem confutantur. Quod iisdem modis quibus illi, hoc est, debitae pietatis officio, creatoremque suum debita praedicatione laudando, per dignationis ejus augmenta, profectumque reverentiae competentis, participationem boni parentis, stabilitatemque perpetuam sempiternae gloriae sunt adepti; sic isti quoque si eodem tenore niterentur, ad similem beatitudinem venire potuissent, nisi desides a sui laude factoris et competentem reverentiam non sequentes, ab ejus retracti participationis affectu, propriae nequivissent incrementa perfectionemque [Col. 0124B] sumere dignitatis, dum suae institutionis claritate detenti ulterius se nihil egere, ac sibi se sufficere posse praesumunt, per quae seipsos obtinere fidentes quidquid per solam gratiam potuissent Conditoris adipisci, quod in suae prorsus conditione mutabilitatis habere non poterant, homo quoque de seipso manifestis indiciis revincatur, in tantum rite factus, ut qui per divinam gratiam potest surgere post ruinam, multo amplius potuisse doceatur, si eamdem gratiam devota mente sequeretur, integer permanere, quantumcunque gratia ista praevaleat magis inde cognosci, dum et incolumis absque eadem stare nequiverit, et valeat ad eamdem incolumitatem redire post lapsum. Bonus ergo artifex Deus, qui sempiternum et summum semper habet esse, quod [Col. 0124C] bonus est, atque ideo nec unquam crescendi gerit amplius appetitum: quia nihil est super id quod sempiternum bonum semper et summum est, nec ulla potest inclinatione diminui de hoc ipso quod summum bonum sempiternumque consentit. Unde etiam non per rapinam in forma Dei dictus est constitutus; qui hoc habebat utique per naturam, sicut ille spiritus qui quod nec sempiternum habebat omnino, nec summum, per rapinam maluit occupare quam per auctoris gratiam perpetem consequi dignitatem, a quo sumpserat angelicae substantiam claritatis, quemadmodum beati angeli in divina gratia permanentes consecuti sunt sempiternae beatitudinis firmitatem: pravus autem spiritus nec illud potuit obtinere quod visus est incompetenter invadere, et tenorem [Col. 0124D] suae conditionis excedens, in hoc etiam non potuit permanere quod factus est. Auctor ergo bonus ut bonum se opus condidisse firmaret, si in eadem sui conditione persisteret; inferioris creaturae suae miseratus offensam, quod spiritualis substantia, quae et sui et alterius processerat, ipsa deceptrix atque in sua nequitia perseverans omnino consequi digna non fuerat, terrenae conditionis et per fraudem deceptae substantiae naturam pariter clementer suscepit et causam; sicque, ut nunc breviter explicemus, competenti lapsam dispensatione reparare proponens, ut in seipso haec eadem natura, quae per inobedientiam mortis rediret ad vitam, solus ipse peccat in se sciens [forte peccati nesciens] in substantia [Col. 0125A] quam post peccatum restaurandam potenti benignitate susceperat, ut indebitam mortem quam sine peccato utique non debebat pro his qui per peccatum debitores mortis exstiterant, imputaret; simulque diabolum hominis deceptorem qui consentientem sibi subditum per divinam tenebat jure sententiam, per justitiam nihil ei reddere jam debentem. Et cum occidisset eum in quem sine peccato licentiam non habebat, merito ei vice mutua subjugaretur addictus, quique se humanae substantiae utpote captivae suae dominum deumque jactabat, huic et justo pariter, et Deo vero mutuo subderetur. Intererat enim aequitatis immensae ut non abruptae divinae potentiae diabolus, sed ipsius hominis etiam quem se prostravisse jactabat justitia vinceretur, quibus non [Col. 0125B] satis habuit reparator excelsus ut ipse tantummodo in ea natura quam sumpserat gereret de hoste humani generis hunc triumphum. Quid enim praestaretur universae nostrae creaturae, si victor diaboli solus Christus existeret? Tribuit ergo fidelibus suis dignanter immensa pietate consortium. Tribuit per gratiam suam fidemque collatam, ut hominum millia ineffabilis compendio sacramenti participatum ejus acquirerent, renovataeque in suo salvatore naturae facti consimiles, ipsi quoque fierent deceptoris sui mutata sorte victores. Itaque contra superbum spiritum permanentem, hoc est provisum curatione salvandis, ut competentibus modis ad suae conditionis integritatem proficerent, dignitatemque coelestem; quatenus elationis exitialis affectum (qui non solum humanam, [Col. 0125C] sed ipsam quoque, sicut dictum est, angelicam prostraverat ante naturam) humanitate necessaria medicinaliter declinaret ad integritatem reparandam, quippe post lapsum carere debuit illo malo quo integra praestare nequiverat: oportebat autem ut ipsa quoque rationabilis humana creatura quod propria voluntate perdiderat, etiam secundum Dei gratiam propriam reciperet voluntatem, et quae sine merito curabatur, tribueretur ei ut etiam haec sequeretur ex merito: propterea maluit singularis ille salvator perfici potius in infirmitate virtutem, quam rursus sine infirmitate vel de se confidentem, vel auctoris negligentem fieri humanam substantiam sine infirmitate securam. Hinc est igitur quod B. Paulus, qui et ruinam conditionis humanae, et restaurationem [Col. 0125D] caeteris copiosius intimavit, etiam de seipso clamat: Ne magnitudo revelationum extollat me, datus est mihi stimulus carnis meae angelus Satanae, qui me colaphizet; propter quod ter Dominum rogavi ut discederet a me, et dixit mihi: Sufficit tibi gratia mea; nam virtus in infirmitate perficitur. Libenter igitur gloriabor in infirmitatibus meis, ut inhabitet in me virtus Christi (II Cor. XII); et iterum ipse: Vanitati enim creatura subjecta est (Rom. VIII); adhuc utique vanitati, quantum adhuc mundanis sensibus implicatur, corruptibilique conditione deprimitur; illa utique creatura de qua idem dicit alibi: Si qua igitur nova creatura, vetera transierunt: ecce facta sunt omnia nova (II Cor. V); et de qua idem alibi dicit: Ipsius enim sumus [Col. 0126A] figmentum, creati in Christo, in operibus bonis (Ephes. II). Itemque ipse de eadem: In Christo enim Jesu neque circumcisio aliquid valet, neque praeputium, sed nova creatura (Gal. VI).

Haec utique creatura, qua in Christo refecti sumus, non qua ab initio facti sumus, de qua etiam beatus Jacobus apostolus sic ait: Voluntarie genuit nos verbo veritatis, ut simus initium aliquod creaturae ejus (Jac. I); non illius creaturae quae in Adam condita est, sed quae Patris luminum, a quo est omne datum optimum et donum perfectum, voluntate genita verbo veritatis, initium sumpsit in Christo; et hoc ipsum ideo, ne quibuscunque suis bonis fideret humana substantia: sed quidquid recti in se esse cognosceret, desursum descendens esse perpenderet ab incommutabili et [Col. 0126B] sine vicissitudinis obumbratione luce semper immensa, per quam sibi mutabili et vicissitudinum obumbratione fuscatae, luminis veri munus sentire impendi. Haec est igitur illa creatura quae spiritualiter vivens, non volens sustinet mortalis infestationis affectus, contra quos indesinenter pugnans, mallet non habere quos vinceret, quam cum infesto jugiter hoste confligere. Non volens ergo subjaceat in tantum vanis desideriis, in quantum sine dubitatione perituris. Unde dicit Apostolus: Caro concupiscit adversus spiritum, et spiritus adversus carnem, ut non quae vultis, illa faciatis (Gal. V); sed propter eum, inquit, qui subjecit in spe (Rom. VIII), ut nemo in hac scilicet vita rursus de plena felicitate sit arrogans; ac ne rursus forsitan desperatione succumberet, sic eam [Col. 0126C] subjecit his molestiis perferendis, ut tamen spe consoletur erecta. Haec est igitur sine ambiguo creatura, de qua ait, quia et ipsa creatura liberabitur a servitute corruptionis in libertatem gloriae filiorum Dei (Ibid.). Patefecit de qua creatura vellet intelligi, in libertatem, inquiens, filiorum Dei, quae in hoc mundo ex ea parte nunc servit qua vitiis infestatur humanis; tunc ad libertatem filiorum Dei perfecta securitate venturam, cum corruptibile hoc induerit incorruptionem, et mortale hoc induerit immortalitatem. Ut fiat sermo qui scriptus est: Absorpta est mors in victoria. Ubi est, mors, victoria tua? ubi est, mors, stimulus tuus? stimulus autem mortis peccatum est, virtus vero peccati lex. Deo autem gratias, qui dedit nobis victoriam per Dominum nostrum Jesum Christum (I Cor. XV). Quapropter beatus [Col. 0126D] Apostolus manifestius volens et de qua creatura ageret, et de qua ejus servitute, quave libertate dissereret, utpote per quem Christus loquebatur, ostendere, adhuc inculcat, et dicit: Scimus enim quod omnis creatura ingemiscit et parturit (Rom. VIII); non nisi rationabilis creatura est, et illa rationabilis, quae quid ingemiscat, quidve parturiat, jam renata cognoscit, et infirmitatem suam deflens, promissionem perpetuae tranquillitatis exspectat, quo doctor egregius quousque perducat, diligentius intuendum est: Non solum, inquiens, illa, hoc est creatura populi Christiani, sed nos ipsi primitias spiritus habentes. Ipsi utique apostoli, ipsi Ecclesiae principes et parentes, qui primordialiter sancti Spiritus dona sumpserunt, [Col. 0127A] quae ecclesiasticis ministrarent spiritualiter incrementis; ubi sine controversia semetipsos quoque in una eademque quamvis majore gratia praeditos, unde et ait primitias spiritus habentes, quasi primates gratiae Dei, in una tamen eademque secum totamque Ecclesiam generali conditione constituit: sed etiam nosmetipsi, dicens, primitias spiritus habentes, intra nos gemimus: aperuit quorum ille gemitus, quem supra dixerat, esse noscatur, et quid gemeret evidenter exposuit, adoptionemque exspectantes: certe jam sacramento regenerationis pignus adoptionis accepit. Quae est ergo ista adoptio, quae post adoptionum initia sustinetur, quaeve redemptio corporis nostri, quae ventura proponitur? Ergo non accepisti, quae exspectare te dicis? Accepi, inquit, sed mysteriis sum renovatus [Col. 0127B] initiatusque coelestibus superstes et in hac adhuc mortalitate consistens, quae sua sunt in me competenter operantibus, ad eorum plenitudinem perfectionemque valeam, atque hic pugnantium ibi sit consummata victoria, ubi dicendum est: Absorpta est mors in victoria: ubi est, mors, stimulus tuus? Nunc autem spe salvi facti sumus; spes autem quae videtur, non est spes; nam quod videt quis, quid sperat? si autem quod non videmus speramus, per patientiam exspectamus (I Cor. XV; Rom. VIII). Satis clara luce patefecit qui sit status in hac vita fidelium, quid in fide teneant, quid in spe sustineant, quid tota caritate desiderent; quod totum incunctanter ideo fit, sicut quidam magister Ecclesiae (Augustinus) sapienter edocuit, dicens: Ad magnam enim utilitatem fidelium [Col. 0127C] materia est servata certaminum, ut non superbiat sanctitas dum pulsatur infirmitas, quo scilicet sua saltem fragilitate commonita post ruinam, non in se fidat nostra conditio, sed ad illius incessabiliter recurrat misericordiam reformanda, cujus gratiam non quaerendo, nec in paradisi potuit intemerata felicitate constare, discatque sine tali praesidio inde lapsam per quod instruitur post aerumnas ad gaudia redire perpetua; multoque se magis incolumem hoc subsidio durare potuisse, quo non solum ad creationis suae reducitur institutum, sed ad coeleste praeparatur habitaculum. Huic autem disputationi nullatenus aestimetur esse contrarium, quod in Epistola sua beatus Joannes apostolus et evangelista disseruit: Quia qui natus est ex Deo, non peccat (I Joan. IV), ut ex hoc [Col. 0127D] videlicet qui regenerati sunt, non peccare credantur; quod utique si eo sensu, sicut quidam non recte judicantes arbitrantur, vir magnus ille prompsisset, universaliter utique quisquis renatus esset jam peccare non posset. Deinde contra hunc eumdem apostolum sentire convincitur, si quis hoc eum definisse praetendit; idemque quippe dicit alibi: Si dixerimus quia peccatum non habemus, nos ipsos seducimus, et veritas in nobis non est (I Joan. I): Et iterum: Si dixerimus quia non peccamus, mendacem faciemus eum, et verbum ejus non erit in nobis; et utique hoc tantus et talis dicebat apostolus; cujus si quis potiorem se meritis aestimare contendit, ipse videat caveatque ne incidat in mortiferae praecipitationis abruptum. [Col. 0128A] Certe enim ipse qui haec dicebat, ex Deo utique natus erat; et tamen docebat atque praedicabat, dicens: Si dixerimus quia peccatum non habemus, nosmetipsos seducimus; et caetera, quae superius comprehensa sunt: sed qualiter peccare non possit, qui ex Deo nascitur, ipse potius vir Deo plenus exponat: Si dixerimus, inquit, quia non peccavimus, mendacem faciemus eum: quod si confessi fuerimus delicta nostra, fidelis est et justus, qui dimittat nobis peccata, et mundet nos ab omni iniquitate (Ibid.). Patefecit quomodo qui ex Deo nascitur, peccare non possit, ut scilicet unusquisque fidelium postquam ex Deo natus est, sicut se non habere peccatum pronuntiare non debet, sic quod admittendo contraxerit, confidenti relaxatione submotum peccatum inesse non possit, sicut [Col. 0128B] ipse etiam secutus adjunxit: Haec scribo vobis, ut non peccetis; sed si quis peccaverit, advocatum habemus apud Patrem justum, et ipse est propitiatio peccatorum nostrorum, non tantum nostrorum, sed totius mundi (I Joan. II). Quod breviter indicatum prudens lector per totum Scripturarum corpus copiosis poterit testificationibus invenire et manifestius approbare.

Sic temperatum nostrae salutis antidotum, ut omni protervitate deposita, qui gloriatur non in se, sed in Domino glorietur (II Cor. X). Etiam illud praeterea diligentibus intuendum est, quod quosdam movere perspeximus id quod ait Apostolus, cum conjugibus fidelibusque loqueretur, sanctificari scilicet sive virum sive mulierem infidelem per cujuslibet sexus fidele consortium: et imprimis non inconvenienter [Col. 0128C] occurrit quod dictum est de foedere conjugali; erunt duo in carne una (I Cor. VII). Per quod possit consequenter intelligi, ut quoniam cujuslibet conjugis fidelis corpus templum est Dei, et regeneratione purgatum, divinique sanctificatum per purificationem mysterii, secundum quemdam modum, per conjugalis unitatem carnis etiam conjugis infidelis sanctificatio corpus attingat, longeque distet ista societas ab illo consortio quod in utrisque conjugibus idolis mancipatum est, et immundi spiritus habitatione pollutum, dum in illo genere nuptiarum per legem foedusque conjugii, ad alterum tametsi nescientem forsitan nec volentem divina benedictio per alterius unitae sibi carnis accedit. In isto vero, et principalis illa fornicatio qua anima alienatur a Deo et spiritus pravi contagium tam [Col. 0128D] reddat utrumque conjugem detestanda coinquinatione maculatum, quam ab illa fide quae corda purificat summae Divinitatis externus (sic). Deinde non irratiobiliter (quantum arbitror) et illud concurrit, ut oratione fidelis cujusque conjugis etiam infideli misericordia quantacunque praestetur, vel ipsa certe quae ad salutem pertineat temporalem: in qua misericordia non parum divinae pietatis acquirit: et per hoc secundum quemdam modum particeps divinae dignationis effectus edicitur. Si enim cibi qui per legem sacram describuntur immundi, per verbum Dei sanctificari testatur Apostolus, unde etiam illud est: Quod Deus mundavit, tu commune ne dixeris (Act. XI); non erit absurdum nec inconveniens quod per fidelis conjugis [Col. 0129A] precem, quam fieri pro ipsa certum est affectione conjugii, aliquid etiam infidelis conjux sanctificationis, misericordiam divinam quam fidelis conjugis implorat supplicatio, consequatur, longeque differat (sicut dictum est) ab illo connubio in quo utrique conjuges a verae Divinitatis sunt puritate exteri, et voluntarie submoti, sed immundos utrique spiritus invocantes, pari immunditia sunt referti. Nam si, comparatione levium vel gravium peccatorum, justificatus dicitur, ab eo qui majoribus est vitiis involutus ille quem minor reatus involvit (sicut dicitur ad Jerusalem quae tunc criminum et praevaricationum immanitate fervebat: Justificasti sororem tuam Sodomam (Ezech. XVI), quanto magis justificatio vel sanctificatio, etsi non plena atque perfecta, secundum tamen quemdam [Col. 0129B] modum competenter accipitur, ubi non solum a fideli conjuge minus peccatur, sed ab eo etiam conjuge peccatore remedium summae Divinitatis exposcitur, quam ubi a conjugibus utrisque peccatur. Nam secundum quemdam modum hanc sanctificationem per fidelem conjugem etiam infideli conjugi pervenire haec ipsa verba testantur Apostoli; siquidem non jam infidelem conjugem legitimam sanctificationem sumpsisse confirmat, quia per fidelem conjugem quippiam sanctificationis acquirat. Denique qua sit conditione censendus secutus adjunxit: Nam si infidelis, discedat (I Cor. VII), non jam inde tanquam fidelem suscipi designans, quia per haec quae dicta sunt aliquid ad eum pervenit fidelis conjugis, sive consortium, seu precem divinae sanctificationis et gratiae, sed nisi ipse [Col. 0129C] quoque fidelis existat, pro infideli sit procul dubio judicandus. Est etiam ille modus infideli conjugi sanctificationis impertiendae per conjugem jam fidelem, si huic exhortationem conversionis ad Deum, et credulitatem summae Divinitatis insinuet, majestatem virtutemque ejus inculcet, et per affectum conjugii eum facilius informet et inclinet ad fidem, astruens quae sit spes in unum Deum credentibus, vel in hujus vitae cursu, vel post ejus transitum quae requies sit futura. Haec cum per fiduciam conjugii sanctis verbis cor ejus assidua voce pulsando conjux fidelis frequenter insinuat, divinae sanctificationis eidem, et menti ejus, et corpori propinat effectum, sicut ait beatus Petrus apostolus: Similiter mulieres subditae sint viris, ut si qui non credunt verbo, per mulieris conversationem [Col. 0129D] sine verbo lucrifiant, considerantes in timore castam conversationem vestram (I Pet. III); quam si per familiaritatem suscipiat conjugalem, et Dei gratiam sibi per affectum conjugii ministratam non in vacuum recipiat et refutet, fit sanctificatio per fidelem conjugem conjugis infidelis, dum hisce modis ex infidelitate in consortium sanctificationis attrahitur. Alioquin si oblatam sibi gratiam nec per affectum suscipit conjugalem, quae in vacuum tam divinae dignationis, quam etiam humanae singularis affectionis oblitus, aestimat abnuendam, atque ob hoc ipsam quoque conjugis affectionem nititur abjurare, et ab ipsius pii consortii lege discedere, digne permittitur eidem licentia discedendi; quia non est illo conjugio [Col. 0130A] dignus, quo se ipse judicavit indignum, patienterque ferat fidelis conjux illo se caruisse conjugio, quod fornicatur a Deo, cui idem conjux fidelis inhaerendo principalem Dei retinet castitatem. Itaque et adultero caret, et eo qui respuit una veraciter fieri caro cum conjuge jam fideli, nec aestimet fuisse legitimum quod divina sibi despexerit lege conjugii; ac potius libenter accipiat eum, qui anima separatus a Deo est, et a se quoque corpore fuisse divisum.

Secundum hunc igitur modum etiam de talium filiis accipiendum est, quod illic consequenter asseritur, ubi Apostolus: quod nisi haec sanctificatio inter hujusmodi conjuges proveniret, filii eorum immundi essent, nunc autem sancti sunt. Sancti sunt enim, secundum quemdam modum in comparatione [Col. 0130B] illorum qui ex utrisque parentibus immunditiae diabolicae mancipatis contaminatisque nascuntur.

Isti enim ex ea parte qua de sancta carne fidelis parentis, et templo Dei, et Deum unum in suo corde gestantis exorti sunt, nonnihil divinae benedictionis hauserunt, in qua utique benedictione sanctitas continetur, cujus dignatione perstricti, sancti non immerito nuncupantur. Per hanc quidam etiam sanctificationem assumunt, ut ad eam sicut competit perveniant consequendam, jam ejus per parentem fidelem rudimenta percipiunt, et odorem sanctae adoptionis agnoscunt, precibus Christiani parentis, quibus eis sine ambiguo imploratur divina misericordia, utique sanctificatio jam praebetur, et plerumque fidelis studio parentis, vel ad venerabilia loca parvuli deferuntur, vel etiam [Col. 0130C] nescientibus renatis fonte baptismatis sanctificatio plena confertur. Aut ubi jam capaces rationis exstiterint, adhortatio et insinuatio pii parentis ingeritur. Quae omnia sanctificationis instrumenta esse manifestum est, quibus ut [forte aut] ad ejus veniant [F. veniunt; et infra, dispoliant] firmitatem, aut si ista despiciunt, semetipsos sanctificatione dispolient, et gratiam Dei, quae his per affectum parentum ingeritur, evidenter evacuant. Atque ita de sanctis vel de eruditionibus sanctitatis abscissi, in non sanctorum consortia profana rediguntur. De quibus nihilominus sic dicatur, quomodo de parentibus eorum infidelibus praeceptum; Si infidelis vult discedere, discedat (I Cor. VII). Nunquidnam haec genera sanctitatis vel sanctificationis de utroque profano parente [Col. 0130D] progenitis filiis intimantur? Ecce quid interest inter sobolem ex illo vel isto conjugio procreatam; ecce quemadmodum isti familiares et propinqui sunt sanctificati, atque ideo non immerito sancti sunt editi, et quibus divina misericordia consequenter ejus precibus imploratur, quique cum sanctis educationibus imbuuntur, et sacrae religionis initiantur affectu, ad cujus si pervenerint firmitatem, illius per sacramentum sanctificationis plenitudinem consequuntur, cujus per fidelem parentem etiam ante sacramentum rudimenta sumpserunt, per quae rudimenta jam sancti, qui sancta institutione praeparabantur, non incongrue sunt vocati. Nunquid autem quia dictum est sanctificari infidelem conjugem per fidelem, ita [Col. 0131A] dictum est, ut jam propriae credulitatis sanctificatione non egeat, ac non magis ideo quia per illam familiaritatem fidelis conjugis percipiendae sanctificationi proximus sit et propinquus effectus? Nam si jam sanctificatus diceretur, ut sanctificatione penitus non egeret, non de eodem in consequentibus diceret: Infidelis si vult discedere, discedot; sic ergo et filii eorum nuncupati sunt sancti, quia per sancti parentis affectum capiendae sint proximi sanctitatis; non quod jam ipsi propria sanctificatione non egeant, quae utique, sicut nullus Christianus addubitat, sine regenerationis sacrae mysterio nec sumitur nec habetur; sicut et parens eorum infidelis, sic sanctificatus dicitur per fidelem, ut si tamen ingestae sibi per fidelem conjugem sanctificationis ipse legitimum non suscepit [Col. 0131B] effectum, infidelis fuerit nuncupatus. Sicut ergo eum, quem per fidelem conjugem sanctificatum dixit, postea nuncupat infidelem, quia proprie ipse vel ipsa non credidit, sic et filii qui per fidelem parentem eo modo sanctificati quo conjux, sancti appellati sunt, nisi ipsi quoque proprie credant, infideles consequenter existunt. Satis enim apparet, secundum quemdam modum sanctificationem hanc conjugis appellatam, qui postea infidelis asseritur; sic ergo et de filiis intelligendum est. Nunquid igitur, quod saepe repetendum est, soboles profanorum hujuscemodi sanctitatis aliqua cujuslibet parentis portione contegitur, vel aliquibus hujusmodi disciplinis, precibus, adhortationibus cujuspiam participationem, vel notitiam, vel auditum, vel eruditionem sanctitatis assumit, [Col. 0131C] quae est sub immundorum spirituum dominatione consistens, et diabolicis praevaricationibus, et contagiis mancipata? Hoc modo semper immunda est, quo parentes, quandiu in eadem perversitate consistit; plerumque autem et per anticipationem (quod in Scripturae sanctae textu frequentius invenitur) jam esse dicitur quod futurum est, sicut in Evangelio legimus. Quia Jesus moriturus erat pro gente, et non tantum pro gente, sed ut filios Dei, qui erant dispersi, congregaret in unum. Filios Dei certe jam nuncupans qui adhuc essent diffusa gratiae evocatione per mundum sacris innovandi mysteriis, in Dei filios adoptandi: vel cum dicitur: Beati qui non viderunt et crediderunt (Joan XX), jam beati appellati sunt qui adhuc tunc futuri fuerant beati, cum essent [Col. 0131D] quae non viderant credituri; sicut et plerumque pro faciendis jam facta referuntur, ut foderunt manus meas et pedes meos (Luc. XXIV). Item tanquam profitendo definitur quod non sit causa qualibet interveniente faciendum, sicut beatus Apostolus pro devotione praedicationis injunctae ad Hispanias se profitetur iturum quod tamen certa dispensatione Deitatis quod fieret non provenit; alter cum appellatur aliquid esse quod hoc ipsum esse cessavit, vel cessaturum est hoc ipsum esse quod dicitur, ut Judas apostolus qui praevaricando, quod est appellatus amisit, sicut idem et discipulus dictus est, cum quidem nec Christi discipulus esset, sed potius diaboli, sicut de eo dictum est: Unus ex vobis diabolus [Col. 0132A] est (Joan. I), quod diaboli esset operarius. Dictus est tamen discipulus etiam cum nec verus esset, et cessaturus hoc dici. Est et ille modus, quod saepe velut generaliter et absolute dicitur, cum tamen ad omnes generaliter non pertinere manifestum est, ut cum dicitur Abrahae: In semine tuo benedicentur omnes gentes (Genes. XXII), omnes quidem gentes benedicentur; nec erit ulla natio sub coelo cui non praedicetur Evangelium, et tunc veniat finis; sed ipsae gentes non ex integro omnes benedicentur, quia non omnium est fides: vel sicuti est, omnis lingua confiteatur Deo (Philip. III); cui locutioni sensus ille connectitur, cum ex parte totum saepius nuncupatur: sicut et tunc homo Juda cum totam gentem procul dubio nominaret. Sic et illi fideles [Col. 0132B] sancti videri possunt vocati, quia multi, vel plurimi ex his, per ea quae dicta sunt, mysteriis imbuti coelestibus, sancti efficientur, et merito jam esse dicti sunt quod futuri sunt, vel ex ea portione, qua per religiosum parentem erant participes sanctitatis, tanquam jam ex integro id essent, sancti sunt nuncupati, vel quia ex talibus filiis multi futuri essent plenae sanctificationis haeredes.

Jam et isti ex eo quod futuri fuerant nuncupati sunt, et licet hoc essent plurimi forsitan nunc futuri, a parte sanctorum toti sancti generaliter sunt vocati. De resurrectionis vero qualitate, vel de ea quae post resurrectionem species sit futura, audiamus Apostolum praedicantem, ubi ait: Sed dicet aliquis, Quomodo resurgent mortui? Quali autem corpore venient (I Cor. [Col. 0132C] XV)? et humanae mentis diffidentiam redarguens, quam merito stultam, quae Deo quidquam judicaret impossibile, nuncupando, competenter ex rerum etiam visibilium et humanis conversationibus usitatam similitudinem comparationemque magnificam praeclarus doctor inducit, dicens: Insipiens (qui Deo haec impossibilia aestimas, vel ambigis esse facienda), tu quod seminas vivificatur, nisi prius moriatur (Ibid.)? Quam similitudinem ad resurrectionem corporis post mortem futuram convenienter aptavit. Deinde quod secutus adjecit: Et quod seminas, non corpus quod futurum est seminas, sed nudum granum, ut puta tritici et caeterorum. Deus autem dat illi corpus prout voluit (Ibidem). Ad qualitatem jam et speciem, quae post resurrectionem futura est, genus comparationis [Col. 0132D] adhibere curavit, prout voluit, inquit. Quid adhuc quaeris? prout voluerit Deus, sic dabit unicuique corpus ineffabili potentia suscitatum: sed forsitan arbitreris ideo magis significari non unicuique suum reformandum proprie corpus, cum astruatur prout Deus voluerit esse reparandum

Diligenter ergo sensum plenius haec tractantis intende, si scire conaris cujusmodi corpus unicuique sit Deus hoc ipsum prout voluerit redditurus, et tanquam tibi jam tunc ad ista respondentis Apostoli verba perpende. Nosse desideras quare resuscitatis hominibus corpus prout Deus voluerit sit daturus, agnosce prudenter, et unicuique seminum proprium corpus (Ibid.), quod utique non sine causa vir Deo [Col. 0133A] plenus adnectit, nisi ut futuras hominum hujus modi dubitationes expelleret. Audi, inquam, quod sapienter adjecit, et ex similitudine rem ipsam cui comparatur agnosce: et unicuique, inquit, seminum proprium corpus; si in similitudine proprium corpus, ergo et in re, cujus similitudo est, proprium corpus certum est esse reddendum; semina enim ista sine controversia hominibus comparavit, de quorum utique morte et resurrectione loquebatur: atque ideo singula singulis conferens, quantum ad vivificanda post mortem corpora pertineret, de grani non prius vivificati quam mortui comparatione singulari mirabiliter explicavit. Dehinc quali post resurrectionem corpore censeretur esse quisque venturus, id est, utrum hac conditione, quam moriendo gestaverat, [Col. 0133B] an longe meliore, nihilominus illa similitudine patefecit, quam secutus exposuit: Et tu qui seminas, nudum granum seminas, ut puta tritici aut alicujus caeterorum; et Deus dat illi corpus prout vult (I Cor. XV). In hac ergo forma corpus Deum dare, decentius quam obierat, evidenter expressit; sicut in subsequentibus dicitur: Seminatur in corruptione, surgit in incorruptionem; seminatur in ignobilitate, surgit in gloriam; seminatur in infirmitate, surgit in virtutem; seminatur corpus animale, surgit corpus spirituale (Ibid.). Ecce quemadmodum hominis morientis non hoc seminatur quod corpus est post futurum. Ecce prout vult Deus intelligitur resurrecturis corpus reformare post mortem cum inaestimabili suae misericordiae voluntate: quod fuerat in corruptione seminatum, [Col. 0133C] incorruptibili nobilitate restaurat; quod fuerat terrenae conditionis in ignobilitate sopitum, in gloria coelesti resuscitat; quod fuerat mortalitatis infirmitate resolutum, redintegrat in immortalitatis decore vestitum; postremo quod fuerat animale defunctum, corpus spirituale restituit, et reformat: quae cuncta ad statum meliorationis sublimationisque respiciunt. Illa vero quae restat pars comparationis adnexae specialiter ad proprietatem corporis unicuique redhibendam pertinere firmatur, qua consequenter dicitur: Et unicuique seminum proprium corpus; ubi satis apparet in quavis resurgentium claritate proprietatem corporis esse mansuram; nec otiosum quod beatus Apostolus cum de solo humano genere, quod solum est utique suscitandum, nec alia quaecunque [Col. 0133D] substantia hoc est munere decoranda, atque ideo sufficeret ad unum genus hominum unam speciem seminis gratia comparationis adhibere, per quam. et non prius vivificari quam mori, et honorabilius corpus quam seminaretur exsurgere perdoceret: sed ut diversi sexus proprium corpus asseret [F. assereret] innovandum, quod in una specie seminis quantum ad similitudinem respiceret, non habebat, ne per hoc et unam tantummodo speciem resuscitandorum corporum futurarum significasse putaretur proprietatum distinctione submota, discreta quaecunque seminum genera comparationis suae caute convenienterque duxit adhibenda, ut proprietatem corporum, sicut dictum est, quam una species discernere non valebat, [Col. 0134A] seminum diversitas indicaret, suppeditaretque plenae comparationi facultas per quam ad specialitatem corporum designandam convenientissime diceretur, et unicuique seminum proprium corpus (I Cor. XV), ut quod una species cujuslibet grani, discreto sexu, qui ei nullus aestimare non posset exprimendae corporum proprietati, sicut saepe jam dictum est, seminum diversitas intelligentiam ministraret.

Triplex igitur in hac comparatione propositio, disputatio, definitio est; et quantum ad intelligendam resurrectionem pertinet corporalem ex similitudine grani non prius vivificati quam mortui competens similitudo sufficiensque deprompta est. Quantum vero ad id attinet, quia non id corpus seminatur quod futurum est, sed Deus dat illi corpus prout vult [Col. 0134B] (Ibid.), in ejusdem continentia lectionis necessario causa reseratur, cum corruptibile corpus seminatum perhibetur incorruptibile redditurum, et caetera, quae huic sensui probantur adhaerere.

Quantum autem ad proprietatem corporum respicit edocendam, plenissime declaratur quod beatus Apostolus nequaquam seminis unius comparatione contentus, per quod proprietatem corporum non posset ostendere, cum id una species, ut supra memoratum est, seminis non haberet, studuit ex seminum diversitate monstrare unicuique surgentium, qui sunt utique seminibus comparati, proprium corpus esse reddendum. Et resurgent ergo homines vivificati post mortem, qui utique prius morientibus et postmodum vivificandis seminibus comparati sunt; [Col. 0134C] et non hoc quod moriuntur, id est tanquam seminantur, resurgunt, sed Deus eis dat corpus ut vult (Ibid.), ut sit de corruptibili incorruptibile, de mortali immortale, de inspirituali spirituale; ut quod mortis fuerat conditione decoloratum, immortale et decorum integritate reddatur, et proprium corpus sicut unumquodque seminum sine dubio recepturi sunt: quod quia diverso sexui in uno semine comparari non poterat, ex seminum diversitate collatum est, ut ex diversitate seminum corporum proprietas signaretur. Si vero proprium corpus resuscitatus quisque suscipiet, indubitanter est consequens ut unicuique corpus proprium reformetur; quia, sicut dictum est, et unicuique seminum proprium corpus restituitur attributum. Et si unicuique seminum [Col. 0134D] proprium corpus restitutur, per quae utique semina in utroque sexu omne genus hominum designatum est, sequitur ut omne genus humanum, quod in utroque sexu istis est seminibus designatum, proprium sit corpus resumpturum. Hoc nos ex verbis Apostoli fas est sobria consideratione metiri, ultra quae cavendum est temeraria curiositate prorumpere; propter quod etiam commonemur: Altiora te ne quaesieris, et fortiora te ne fueris scrutatus (Eccle. III). Et, Non alta sapientes, sed humilibus consentientes (Rom. XII). Postremo attendentes illud, quod apostolica quoque praedicatione firmatum est, quod oculus non vidit, nec auris audivit, nec in cor hominis ascendit quae praeparavit Deus timentibus se (I Cor. II), quisquis superius [Col. 0135A] moremati sensus Apostoli non est intelligentia vel comparatione contentus, ad hoc certe, velit nolit, sine dubitatione constringitur, ut quae oculus non vidit, nec auris audivit, nec in cor hominis ascendit, qualibet audeat sibi mediatione componere, quasi verbo humani corporis aliqua membra culpabilia, vel decora, vel reprehensibilia sint creata, cum Deus fecerit omnia bona valde (Genes. I), et unamquamque speciem in suo genere competenti decore subnixam, nisi quod haec, quae inhonesta nostra sunt dicta, concupiscentiae primordialis decolorasset excessus: quae utique sic fuerant instituta, ut ad nutum mentis humanae famulantia, tantummodo ex animae rationalis arbitrio ad procreandae sobolis causam suis officiis fungerentur. Praeter hanc vero causam nihil contra [Col. 0135B] mentis imperium, quae praeveniendo insolentius voluntatem, vel cum id voluntas expeteret, quidquam rebellionis afferent. Sed postquam anima summis suis subjecta non constitit, pari in seipsa naturae contumacis lege punita superbia est, ut huic quoque, id est animae dominio subjecta consequenter obsequia repugnarent, et quod vetiti praesumptione contradixerat humanae mentis inobediens appetitus, in ea parte corporis indicaret, qua degeneris, ac decoloratae superbaeque radicis procul dubio vitiosa fuerat generatio propaganda: quae utique si hic nisi essent hac exorbitatione foedata potuerant decore tantum humano generi propagando tam honesta quam moderata persistere etiam in corpore sine dubitatione terreno, quanto magis credendum est in spirituali [Col. 0135C] corpore ineffabiliter decentius haec posse constare; praecipue cum nihil jam genitalis officii in illa perpetua claritate gestura sint: sed ad hoc tantum suae speciei formaeque non deerunt, ut non aliqua alia forma quam humana, cui promissa resurrectio est, resuscitata judicetur, nec aliquid sit quod in carnis perspecta resurrectione non maneat, et videatur alia species suscitata quam integrae carnis humanae lineamenta designant: quae quisque non vult fortasse moderata ratione librare, velit nolit, ut dictum est, aut ad illud superius revertetur, ut quod oculus non vidit, nec auris audivit, nec in cor hominis ascendit (I Cor. II), non aestimet perscrutandum, aut si ultra conatur erumpere, ipse videat suae temeritatis abruptum. Quam autem condita sunt honesta humanae [Col. 0135D] membra substantiae, etiam res illa nos admonet, quod cum in paradiso nudi essent primi parentes, nihil in his confusionis habuerunt. Unde post peccatum et concupiscentiae virus ingressum, corporum suorum inordinata perturbatione confusi sunt. Atque ideo satis apparet, quod si in illa quavis felicitate paradisi positi, terreno tamen corpore constituti, conspici sine confusione potuerunt, multo magis in illo spirituali corpore, atque in illa sublimi beatitudine, quae similitudinem gestura est angelorum, et ut homini in carnis resurrectione nihil desit, integer reformetur. Et ne aliquid deforme Conditor creasse videatur, si quid de resuscitato corpore subtrahatur bonum, potius ejus opus inde etiam comprobetur, ut [Col. 0136A] ejus conditio in illis quoque claritatis decore permaneat, nisi forte isti etiam illic adhuc existiment motus corporeos orituros, ubi (sicut ipse Dominus ait) neque nubent neque nubentur, sed sunt sicut angeli (Marc. XII). Quod utique si in unam speciem corporis unumque sexum omnes fuerant suscitandi, cur diceretur causa penitus non fuisset. Quin potius cum femineo sexu magis competat nubere, non illic defuturum, sed cessaturum prorsus a nuptiis indicatur. Cum autem nihilominus scriptum sit, ut capiat unusquisque propria corpora quae gessit, sive bona, sive mala (II Cor. V), quomodo id fiet, nisi uterque sexus in sui corporis proprietate vel judicium subeat, vel praemium beatae resurrectionis accipiat? Falluntur autem qui putant illud Apostoli testimonium [Col. 0136B] sibimet suffragari, quo videntur asserere in virilem formam omnes homines resuscitandos, ubi ait: Donec occurramus in unum virum perfectum (Ephes. IV). Quid ergo facient cum rursus idem dicat: Despondi vos uni viro virginem castam exhibere Christo (II Cor. XI)? quod huic utique opinioni eorum erit sine dubitatione contrarium, nisi mysterio competenter inspecto modesta mente cognoscant qualiter utrum conveniat, quid itaque velit sibi, quod in utroque sexu describat Ecclesia, quantum Domino reserante sentimus, exponimus. Ab initio Christum et Ecclesiam humana carne similitudine conjugii designatam sancta Scriptura testatur. Proinde cum femineo sexu censetur Ecclesia, iufirmitas quidem humanae conditionis ostenditur, quae tanquam in Ecclesia conjuge [Col. 0136C] Christi convenienter exprimitur; sed nomine virginitatis, vel continentiae ejus propositum vel integritas fidei, de qua et ipse B. Apostolus disserit, intimatur. Cum vero dicitur, Donec occurramus omnes in virum perfectum, nec diversum est, nec divinum [F. divisum]; quoniam quidquid in Ecclesiae corpore continetur, quae cum Christo una caro est sacri lege conjugii, etiam ipsius caro modis omnibus in sexu fieri utroque quod dictum est sive illic virginem castam, sive huic virum perfectum, ut ita sint in Ecclesia catholica intemerata fide viventes, et sancto proposito continentes. Licet adhuc possit in infirmitate conditionis humanae, ut tamen per unam carnem Ecclesiae et Christi, id est conjugis et viri, in ipso quoque virilem accipiat firmitatem vigoremque-perfectum, cujus per Ecclesiae [Col. 0136D] virgineam fidei castitatem, quam cum eodem una caro fiunt, et viri membra perfecta; ubi illa quoque beati apostoli Pauli verba tractanda sunt, quibus ait: Omnes nos in unum corpus baptizati sumus in Christo (I Cor. XII). Quantum ad unitatem utique pertinet sacramenti unum corpus sumus in Christo; quantum ad sexuum diversitatem ipse alibi dicit: Sive vir, sive mulier, omnes unum sumus in Christo (Galat. III): cum suo enim toto corpore, quod ejus est plenitudo, perfectus est Christus; et ideo quia per unum idemque mysterium, licet diversi sexus, unum tamen corpus accipitur, per cujus corporis plenitudinem perfectus est Christus. Cum ergo vir Christus Ecclesiae tanquam conjugis suae et caput [Col. 0137A] sit et virtus atque perfectio, merito omnis Ecclesia in hunc unum virum perfectum, cujus est una caro, perhibetur occurrere.



DECRETA DUO. (Ex epistola ad Dardaniae episcopos desumpta.)



PRIMUM.

Repeti non possunt quae triginta annis quiete possidentur.

Post quingentos annos constituta Christi quosdam audio velle subvertere, cum triginta annorum lex hominum non possit abrumpi.



SECUNDUM.

Non oportet ab eorum eleemosynis abstinere post mortem, quibus in vita communicare non destitimus.

Nec quisquam vobis omnino persuadeat, Acacio praevaricationis suae crimen fuisse laxatum: quia qui [Col. 0137B] postquam in collegium recidens pravitatis, jure meruit ab apostolica communione secludi, in hac eadem persistens damnatione defunctus est, absolutionem, quam superstes non quaesivit omnino nec meruit, nec mortuus jam potest impetrare. Siquidem ipsis apostolis Christi voce delegatum est: Quae ligaveritis super terram (Matth. XVIII), et reliqua. Caeterum de eo qui in divino judicio est constitutus, nobis fas non est aliud decernere, praeter id in quo eum dies supremus invenit: atque ideo nisi ejus nomine refutato, caeterisque consortibus hujus erroris, cum nullo prorsus eorum participare debetis mensae dominicae puritatem, quam majores nostri semper ab haeretica magnopere servaverunt pollutione discretam.



[1 1Kb] CONSTITUTA GELASII PAPAE, QUAE EPISCOPI IN SUA ORDINATIONE ACCIPIUNT;
[Col. 0137C]

(Quibus Afrorum ordinationes inter alia prohibentur ex Diurno pontificum, aliisque fide dignis codicibus mss.).

Papa ille clero, ordini, et plebi consistentibus civitate illa, dilectissimis filiis [2 1Kb] in Domino salutem.

Probabilibus desideriis [3 1Kb] nihil attulimus tarditatis. Fratrem [4 1Kb] jam et coepiscopum nostrum illum vobis ordinavimus sacerdotem. Cui dedimus in mandatis ne unquam ordinationes praesumat illicitas; ne bigamum, aut qui virginem non est sortitus uxorem; qui neque illitteratum, vel in qualibet corporis parte vitiatum, aut expoenitentem, vel curiae, aut cuilibet [Col. 0137D] conditioni obnoxium, notatumque ad sacros ordines permittat accedere. Sed si quos hujusmodi forte repererit, non audeat promovere. Afros passim ad ecclesiasticos ordines praetendentes nulla ratione suscipiat, quia aliqui eorum Manichaei, aliqui rebaptizati saepius sunt probati. Ministeria atque ornatum Ecclesiae, vel quidquid illud est in patrimonio ejusdem non minuere studeat, sed augere. De reditu vero ecclesiae vel oblatione fidelium quatuor faciat [Col. 0138A] portiones: quarum unam sibi ipsi retineat, alteram clericis pro officiorum suorum sedulitate distribuat, tertiam pauperibus et peregrinis, quartam ecclesiasticis fabricis noverit reservandam. De quibus divino erit redditurus judicio rationem. Ordinationes vero presbyterorum seu diaconorum non nisi quarti, septimi, et decimi mensium jejuniis; sed et ingressu quadragesimali atque [5 1Kb] medio, vespere sabbati noverit celebrandas. Sacrosancti autem baptismi sacramentum non nisi in Paschali festivitate et Pentecoste meminerit esse praebendum, exceptis his qui mortis urgentur periculo, ne in aeternum pereant, talibus oportet remediis subveniri. Huic ergo sedis nostrae praecepta servanti devotis animis obsequi vos oportet, ut irreprehensibile placidumque fiat corpus [Col. 0138B] Ecclesiae, per Christum Dominum nostrum, qui vivit et regnat cum Deo Patre omnipotente et Spiritu sancto per omnia saecula saeculorum. Amen. Et subscriptio ejus. Deus vos incolumes custodiat, dilectissimi filii.



EPISTOLA XV.

Narrat quae a Rustico Lugdunensi episc. acceperit subsidia et quantas ab Acacio sustineat persecutiones.
(Ex schedis R. P. Hieron. Vignerii.)

Dilectissimo fratri Rustico Gelasius.

Inter ingruentium malorum turbines et variarum tentationum quibus pene mergimur afflictationes, tua nobis caritas, amantissime frater, grande solatium propinavit. Quid enim consolatius posset accidere quam videre fratres carissimos invicem compatientes [Col. 0138C] et partem oneris ferentes, quibus non minima benedictionis portio collata est. Benedictus Deus, qui tua erga nos taliter affecit praecordia, ut non tantum quae patimur, animo sentias, sed ea monstres in sanctae tributionis exhibendo misericordiam, qualem habeas in compassivo corde caritatem, et adjungas ad dulcissimae consolationis sermones quae sunt praecipuae inter amicos opitulationes. Verum dilectionem tuam non fatigabimus scribentes quam in arcto fuerimus. Scit frater noster et coepiscopus Aeonius (Arelatensis) quam utile fuerit et quod misit, et quod ad nos misisti subsidium. Caeterum frater noster Epiphanius (Ticinensis), qui ad gentis suae relevandos et redimendos captivos ad partes vestras destinatur, fraternitatem tuam certiorem [Col. 0138D] faciet quantam ob impiissimi Acacii causam persecutionem sustinemus. Sed non deficimus, et inter tot pressuras nec cedit animus, nec relaxatur zelus, nec subvertit metus. Sed licet aporiantes et angustiati, confidimus in eum qui dabit cum tentatione proventum: et si ad tempus sinit deprimi, non patietur opprimi. Fac, carissime frater, ut tuus tuorumque in nos, vel potius in sedem apostolicam non cesset affectus. Qui enim in petra solidabuntur [Col. 0139A] cum petra exaltabuntur. Adjuva fratrem nostrum Epiphanium, et sentiat quia me amas; et cum redierit ad propria, scribat dilectio tua tam quae sibi quam quae fratribus nostris et coepiscopis per Gallias [Col. 0140A] constitutis circa impiissimi Acacii causam videbuntur. Deus te praestet incolumem, frater carissime. Datum VIII calend. Februarias, Asterio et Praesidio VV. CC. consulibus (anno Christi 494).




[Col. 0139]
APPENDIX PRIMA. VARIA FRAGMENTA. (C,S)



GELASIUS PAPA.
(Ex Baluzii Miscell.)
[Col. 0139A]

Quid novae aedificationi antiqua ecclesiarum poterit praejudicare divisio, cum in ea non futura, sed quae erant praesentia finirentur? Nunc autem ad hanc basilicam quae dedicanda est, illud debet summa intentione disquiri, quis, id est, cujus civitatis, ex eadem re, antequam basilica quae fabricata est fundaretur, [Col. 0139B] baptizaverit incolas, aut ad cujus consignationem sub annua devotione convenerint. Non enim terminis aut locis aliquibus convenit definiri, sed illud facere dioecesim quod superius continetur, ut constet commanentes a quo fuerint lavacri regeneratione purgati. Et ideo, fratres carissimi, amotis ambagibus, et omni circuitione submota, hoc vos modis omnibus convenit investigare, ut ille maxime ad consecrationem vocetur, cui per hunc modum, quem praescripsimus debere, permitti noveritis. In caeteris etiam ecclesiis quas post constitutum quod gestis sanctae memoriae Leonis papae in synodo nuper relectis in his locis quae distincta sunt per subreptionem ab virunnis [1 1Kb] episcopo constiterit consecratas, haec eadem et requirenda, et sunt modis omnibus ordinanda; ita tamen ut documentum quod superius diximus in omni constitutione servetur; quia quidquid supplosis petitionibus claruerit postulatum, id in irritum merito tanti praesulis erit contemplatione deducendum.



GELASIUS IN DECRETIS DULCIO DEFENSORI.
[Col. 0139C]

Experientia tua praesenti admonitione suscepta filiis nostris viris magnificis Aemiliano magistro militum, et Constantino judici, et Ampelio ex nostra exhortatione dicere non omittat. Ecce, sicut magnitudinis vestrae desiderium postulavit, sine mora aliqua, et sine ullo dispendio, ita ut nec ipsas dare ecclesiasticis officiis consuetudines sineremus, Anastasium diaconem Lucerinae civitati ordinavimus sacerdotem. Propterea nunc magnificentia vestra ejusdem episcopi vel Ecclesiae Lucerinae utilitatibus in universis quae sunt necessaria libenter impendat, et competentia vigilantiae suae tribuat Christiana devotione solatia.



STEPHANO EPISCOPO GELASIUS.

Oportuerat Antistiam, quae direxit petitorium in desiderata sibi pudicitia permanere, quia non [Col. 0139D] facile contemnere debuit, quod facile prius credidit postulandum. Pertractato enim et maturato consilio juventutem suam, vel ea quae petitorio debuit aestimare, [a 1Kb] nec contra electionem viduitatis indictae suffragia postmodum et occasiones rumpendae quaerere castitatis. Sed quia mutabilem mentis errorem ferendae culpae cupiditate temeravit, et maritum potius incontinentiae suae, quod nullis prohibetur legibus, exquisivit, supradictam processioni solitae noveris esse reddendam, et ut accessus ecclesiae et ministeriorum sacra communione potiatur.



GELASIUS PAPA MAXIMO ET EUSEBIO EPISCOPIS.
(Ex Baluzii Miscell.)
[Col. 0140A]

Licet regulis contineatur antiquis, parochias unicuique ecclesiae pristina dispositione deputatas, nulla posse ratione convelli, ne per consuetudinem pessimam exempli mali temeritate crescente, ubique universalis confusio nasceretur, jam in decretis nostris ante non multum temporis destinatis, omnia jussimus, [Col. 0140B] quae taliter fuerant invasa, restitui. Sed quia temeritas pervadentium legem sibi putat posse generari, si sceleri suo pertinaciam retentionis adjungat, ea quae inter fratrem et coepiscopum nostrum Constantinum Camiscanae Ecclesiae sacerdotem, et directos ab Anconitano pontifice decrevimus, per vos impleri cupimus. Tunc formam in caeteris cogitationibus quae sit sequenda perscripsimus. Nulla igitur praesumptione statum parochiarum, qui perpetuae aetatis firmitate duravit, patimur immutari, quia neque negligentia pontificis, neque temporalis adjectio, quae per incuriam forte generatur, nec ignavia faciente consensus, nec surripiente supplicatione praeceptio divellere potest semel dioecesim constitutam, ex qua semper ad regenerationem atque consignationem plebsidevota consistit.



IDEM JUSTINO ARCHIDIACONO ET FAUSTO.

De rebus ecclesiae in quatuor partes dividendis.

Vobis et famae vestrae consultum duximus, ut [Col. 0140C] pontificis vestri loco vobiscum ab eodem aliquis subrogetur, qui ejus nomine pariter universa disponat, quatenus omnia praedia ad vestrum revocetis studium, ne cuiquam clerico pro portione sua solum aliquod ecclesiae putetis esse deputandum, ne per incuriam negligentiamque minuatur, sed omnem pensionis summam ex omnibus praediis rusticis urbanisque collectam ad antistitem deferatis. Ex qua tamen collectione habeatur ratio, quod ad causas vel expensas accedentium necessitatum opus esse perspicitur, ut de medio sequestretur, et quartae portiones vel fidelium oblationes de hac fiant modis omnibus pensione, ita ut unam sibi tollat antistes, aliam clericis pro suo judicio et electione dispertiat, tertiam pauperibus sub omnium conscientia faciat erogari. Fabricis vero quod competit ad ordinationem pontificis erogatione vestra decernimus pendendum. Si quid forte ab annua remanebit expensa, electo idoneo ab utraque parte custode condatur in [Col. 0140D] thecis, ut si major emerserit fabrica, sint subsidio quae diversi temporis diligentia potuerint custodiri, aut certe ematur possessio, quae utilitates respiciat communes.



INCIPIUNT DICTA GELASII PAPAE.
(Ex ms. cod. Luc. saec. IX.)

Catechumeni, Latine dicuntur instructi vel audientes, ii sunt qui fidem Christi instructi audiunt Christi praecepta, et recte credunt, et etiam a sacerdote consignati sunt, et per exorcisma purgati, [Col. 0141A] et resipiscunt, sed necdum sacro baptismate sunt abluti. Poenitentes hi dicuntur in canone qui de criminibus, de majoribus culpis agunt publice poenitentiam. Et sciendum est quia secundum praeceptum canonis non licet fidelibus, id est jam baptizatis, missas in ecclesia cum audientibus, id est catechumenis stare tempore orationis et canonicae laudis, et simul cum eis orare et psallere. Neque clericis, aut aliis laicis licet cum poenitentibus simul mixti orare aut psallere . . . . . antiquitus proprius statutus locus, aut extra ecclesiam, aut in initio introitus ecclesiae, ubi ad orandum et audiendum divinum officium stabant catechumeni, id est instructi vel audientes, et infra ecclesiam. Super istos erat similiter proprie locus statutus ubi stabant poenitentes, ut omnes in ecclesiam introeuntes scireut eos de crimicalibus culpis poenitere, et orarent pro eis, et illi per haec humiliati magis reciperent veniam delictorum suorum. Et super hos in alio ecclesiae spatio stabant caeteri fideles laici, segregati tamen a clericis. Cumque autem [Col. 0141B] in aliquibus capitulis canonis dicatur ut pro [Col. 0142A] quacunque criminali, id est graviori culpa ejiciatur ab ecclesia quicunque, non est intelligendum ut funditus prohibeatur ab omni conventu et auditione divinae laudis, et praeceptorum Domini; quod nimis absurdum est, et contra praeceptum divinae clementiae, ut aeger a divina excludatur medicina Dei, qui pro salute peccatorum est incarnatus et passus; et abjectus ab omni conventu et consolatione fidelium diabolo tradatur. Sed praedicta rationabiliter intelligendum est, ut ejiciatur a communione, id est consortio aliorum fidelium, qui intra ecclesiam stant tempore orationis et laudis Dei, et stet per statutos annos ad orandum et laudes Dei audiendum extra ecclesiam inter audientes, id est catechumenos; et expletis his omnibus secundum judicium commissae culpae intret in ecclesiam in communionem, id est consortio orationis cum poenitentibus, inter quos, expletis iterum annis secundum judicium culpae suae, redeat plenius a communione, id est consortium caeterorum fidelium, et perceptionis sacri corporis et [Col. 0142B] sanguinis Christi.




[Col. 0141]
APPENDIX SECUNDA. CANONES GELASIO ASCRIPTI. (C,S)





MONITUM.

Inter veteres pontifices fere nullus occurrit, si Gregorium Magnum et forte etiam Leonem excipias, cujus nomine tam multa decreta inscripta apud veteres collectores legantur. Ego illa omnia vel fere omnia hic sub uno veluti conspectu exhibere aggressus sum; non quod omnia sinceros esse Gelasii fetus existimem; sed eodem plane consilio quo et caeteri ante me conciliorum collectores, minus etiam sincera, sed quae ab aliis sincera habita sunt danda esse judicarunt. Porro istis colligendis usus sum praecipue codicibus Burchardi, Ivonis, et Gratiani. Adjeci notulas interdum meas sed breviores, [Col. 0141C] et quae facile ad variantes ex mss. codd. acceptas pertinent. Adjungere potuissem et singulorum censuras, sed cum dicti mei rationes afferendae essent, nimis in longum me res illa protraheret. Adeant qui voluerint praeclarum opus Caroli Sebastiani Berardi Uneliensis presbyteri in regia Taurinensi academia jurisprudentiae studiis praefecti inscriptum: »Gratiani canones genuini ab apocryphis discreti,« Taurini 1752, quatuor in volumina divisum.



GELASIUS MAJORICO ET JOANNI EPISCOPIS.

Non esse sumendum corpus Domini sine calice.

Comperimus autem quod quidam in eadem regione, sumpta tantum corporis sacri portione, a calicis sacri cruore abstineant. Qui procul dubio nescio qua superstitione docentur obstringi; aut integra sacramenta percipiant, aut ab integris arceantur, quia divisio unius ejusdem mysterii sine grandi sacrilegio non potest provenire.



GELASIUS MAJORICO ET JOANNI EPISCOPIS.
[Col. 0141D]

De his qui duos episcopos suos occiderunt ut amplius episcopo careant.

Ita nos quidem Latinorum caedes geminata pontificum horrendi sceleris atrocitate confudit, ut diu constitutio nostrae deliberationis haesitaret; dum et ingerere quemquam parricidialibus exemplis dubitaremus antistitem. Quapropter jam velut usum consuetudinemque sacrilegam declinantes, catenus religioni duximus consulendum ut paroeciae vices ab extrinsecus positis sacerdotibus gubernentur, quia ibidem commanentes ferro didicerunt necare pastores, inauditoque facinore (quod etiam nullis provinciis nusquam prorsus acciderit, quae bellorum continuis diversisque incursionibus affliguntur) haec reperta sit [Col. 0142B] civitas, quae praesules ministrando sibi fidem Christianam sine persecutione prosternat. Curandum est igitur ut illic funesta pernicies cessatione propriorum sanetur antistitum, atque ita saltem furoris tanti materies subtrahatur, eoque modo vel illa, dum in quos saeviat non habebit, ab hujusmodi cessatione desistat, vel aliis imitantibus dira contagia non praebeat. Egeat ergo episcopalibus subsidiis sibimet aliunde depensis, quae sacram in suo gremio collatam fuso crudeliter macularat sanguine dignitatem; quia in utroque hac est ultione plectenda, sive scilicet instinctu domestico, seu furiis incitata, nefas hoc committit exterius. Praebeat ergo dilectio vestra in hoc statu positae [Col. 0142C] ministerium visitationis ecclesiae; et aut conveniendo pariter aut vicissim prout qualitas rerum, causaque poposcerit, divina ministeria [al. mysteria] repraesentet ingratis; ne cum devitamus zizania, dominica videamur praeterire frumenta.



GELASIUS JOANNI EPISCOPO.

Nos ausus impii commovere Aselli, qui archidiaconatus fungebatur officio; nam cum duro casu lethaliter sauciato pontifice prae caeteris ecclesiam custodire debuerit, ac ne quid de episcopali domo subduceretur, et eum ipsum in tumultu praesenti permisit occidi, cum ad fatendum servari debuisset, utrum haec sua voluntate peregerit, aut cujusquam praecipitatus impulsu, et prius ab eo, quia idem creditarius praesulis fuisse dicitur interempti, ecclesiastica requiri substantia. Quis autem non evidenter intelligat propter hoc praecipuum dictum citius fuisse sublatum, quatenus nec complices proderet, et ignorata facultas [Col. 0142D] ecclesiae facilius direptionibus subjaceret? Nam et libellarius incisus episcopi perhibetur inventus, et vir bonus Asellus ac suo gradu dignus (quod nunquam ante tentatum est) prius in se decretum, adactis ecclesiae ministris compulit celebrari, quam de excessu secundum tramitem vetustatis ad sedis apostolicae notitiam relatio mitteretur. Quam sit autem intolerabile malum quis Christianus addubitet? ut cum soleat etiam communi sorte defuncto pontifice transitus ejus ante omnia nuntiari, competens deputari visitatio, atque ita de subrogando sacerdote tractari, hic unus exstiterit, qui interfecto religionis antistite, de suo mox honore cogitaverit, quam studuerit deferre quod gestum est. Ubi tametsi latet extrinsecus quid agatur; tamen affectatae potestatis abruptum, conscientiam suspicione non exuit, defuncti locum pariter [Col. 0143A] ambientis (forte ambiens) interim ne quis hoc unquam audeat usurpare, quod ante istum nullus est ausus, ab officio quod gerebat, nostra sit auctoritate submotus, donec quid in perpetuum de tali ordinari censeamus plenius retractetur. Si qua sane juris ecclesiastici subtulisse convincitur modis omnibus reformare cogatur.



GELASIUS ELPIDIO EPISCOPO.

Sacrosancta religio, quae catholicam tenet disciplinam, tantam sibi reverentiam vindicat, ut ad eam quilibet nisi pura conscientia non audeat pervenire. Nam quomodo ad divini mysterii consecrationem coelestis Spiritus invocatus adveniet, si sacerdos, et qui eum adesse deprecatur, et criminosis plenus actionibus reprobetur?



GELASIUS HELPIDIO EPISCOPO VOLATERRANO.

Absque auctoritate Romani pontificis ad comitatum episcopi proficisci non audeant.

[Col. 0143B] Quo ausu, qua temeritate rescribis Ravennam te parare proficisci, cum canones evidenter praecipiant nullum omnino pontificem nisi nobis visis, atque consultis, ad comitatum debere contendere (quod cum longaevi vel aetate vel honore pontifices Pistoriensis, Lucensis, et Fesulanus nuper monstrentur fecisse, tu qui paucorum dierum fungi sacerdotio videris), quemadmodum tibi putas licere, quod non licet; nisi quod hoc officio carere festinas, quod his excessibus te ostendis indignum?



GELASIUS MAXIMO ET EUSEBIO EPISCOPIS.

Licet regulis contineatur antiquis parochias unicuique ecclesiae pristina dispositione deputatas nulla posse ratione convelli, ne per consuetudinem pessimam exempli mali temeritate crescente ubique universalis confusio nasceretur, tamen etiam decretis nostris ante non multum temporis destinatis omnia jussimus, quae taliter fuerant invasa, restitui; sed quia temeritas pervadentium legem sibi putat posse [Col. 0143C] generari, si sceleri suo pertinaciam retentionis adjungat; ea quae inter fratrem et coepiscopum nostrum Constantium Camiscanae Ecclesiae sacerdotem, et directos ab Anconitano pontifice decrevimus, per vos impleri cupimus. Tunc formam in caeteris cognitionibus, quae sit sequenda praescripsimus. Nulla igitur praesumptione statum parochiarum, qui perpetuae aetatis firmitate duravit, patimur immutari, quia negligentia pontificis neque temporalis objectio, quae per incuriam forte generatur, nec ignavia faciente consensus, nec subripiente supplicatione praeceptio divellere potest semel dioecesim constitutam, ex qua semper ad regenerationem, atque consignationem plebs devota convenit; (in Gratiano additur, sed forte verba sunt ejusdem Gratiani non Gelasii) territorium enim non facere dioecesim olim noscitur ordinatum.



GELASIUS EPIPHANIO EPISCOPO.

Ad episcopos caeteros direximus jussionem, ut eos qui ecclesias violasse perhibentur, accessu earum [Col. 0143D] judicent esse non dignos.



GELASIUS VICTORI, CONSTANTINO, MARTYRIO, FELICISSIMO, SORANO ET TIMOTHEO EPISCOPIS.

Frater et coepiscopus noster Epiphanius sua nobis relatione suggessit, Benenatum et Maurum Beneventanae municipes civitatis in contumeliam religionis acerba nimis et plectibili contumacia prosiluisse, qui confugientem ad ecclesiae septa curialem suum, nec illic quidem tutum, aut de injuria securum esse siverunt, ausi temerariae menti admittere quod nec potestatibus quidem vel principibus unquam licuit perpetrare, ut hominem in sanctuariis constitutum, captata sacerdotis absentia, reluctantem, reclamantemque violenter abstraherent, quos, quantum nobis [Col. 0144A] sua suggestione patefecit, merito indignos esse sacra communione judicavit. Et si revera tanti facinoris constat admissum, nostra etiam auctoritas in hac parte consentit. Nec enim ad supplicandum jure debet admitti, ubi admittere sacrilegium non dubitavit. Nullus enim intra limina tantae venerationi deputata utrumque sibi licere existimet pro suae voluntatis arbitrio, ut humilitatem sibi vindicet et furorem. Et ideo, fratres carissimi, supradictos, si manifesta reos facit conquestio, ab omnibus parochiarum vestrarum ecclesiis nostrae praeceptionis auctoritate prohibete, ut non solum hi qui in injuriam sanctorum locorum prosiluisse probabuntur merito consequantur pro facti sui qualitate vindictam, verum etiam caeteri a tali praesumptione ultionis istius timore revocentur.

De sinceritate hujus epistolae in utramque partem disputat Berardus, et rem in medio relinquit; mihi nihil vere suspiciosum occurrit.



GELASIUS JUSTO EPISCOPO.

[Col. 0144B] Dilectio tua studeat quaesita omnium fideliter rerum veritate, ut si de spatis de quibus memoratur orta contentio definitio dudum certa processit, intemerata servetur. Alioquin si nihil unquam constiterit terminatum, tunc de praescriptione temporum si qua pars [1 1Kb] dissidet praebeat sacramentum; [2 1Kb] ut tamen quae hactenus possedisse perhibetur, jusjurandum sinatur offerre.



GELASIUS MARTYRIO ET JUSTO EPISCOPIS.

De servis sine consensu dominorum ordinatis.

Ex antiquis regulis et novella [3 1Kb] synodali explanatione comprehensum est personas obnoxias servituti cingulo coelestis militiae non praecingi. Sed nescio utrum ignorantia an voluntate rapiamini, ita ut ex hac causa nullus pene episcoporum videatur extorris. Ita enim nos frequens et plurimorum querela circumstrepit, ut ex hac parte nihil penitus putetur constitutum. Actores siquidem illustris viri, filii nostri [Col. 0144C] Amandiani graviter conqueruntur, homines suo juri deditos, alios adhuc clericos, alios jam diaconos ordinatos, cum non solum post modernum, quod tantorum pontificum collectione sub omnium saluberrimae provisionis assensu constat esse perfectum, hujusmodi personas suscipi non debere, verum etiam si qui forte in divinae cultum militiae ante fuerint ignorantia faciente suscepti, eliminare prorsus, et exutos religioso privilegio ad dominorum possessiones justa debuerint admonitione compelli. Et ideo, fratres carissimi, quos supradicti viri actores in clericatus officio monstraverit attineri, discussos et obnoxios ac probatos custodito legum tramite sine intermissione restituite, ita ut si quis jam presbyter reperitur, in eodem gradu peculii sola amissione permaneat. Diaconus vero aut vicarium praestet, aut si non habuerit, reddatur. Residua officia sciant neminem posse ab obnoxietate, si convincitur vindicari, quatenus ordine custodito nec dominorum jura, nec privilegia illa ratione turbentur.



GELASIUS [4 1Kb] RUFINO ET JUSTO EPISCOPIS.
[Col. 0144D]

Honorati et primarii Varulanae (forte Verulanae) civitatis fusius nobis precibus supplicarunt, sicut habetur in subditis, quibus etiam subscriptionem propriam commodarunt, se ab Agnello diacono gravi contumeliarum genere fuisse maceratos, ut etiam res perjurii (sicut ipsi dicunt) se asserant inclinatos; et ideo, fratres carissimi, secundum petitorii fidem supradicto diacono ad vestrum judicium, imminente Laurentio Romanae Ecclesiae defensore, mox deducto, veritatis assertione discussa, si constiterit integritas supplicantium, aut intenta doceat diaconus, aut de ejus protervitate noveritis esse vindicandum, quatenus de tantis excessibus memoratae improbae [Col. 0145A] temeritatis exclusus ultio digna comitetur, et qui se conviciis trivialibus implicavit, sacrae communionis arceatur accessibus.



GELASIUS CRESCONIO ILLUSTRI.

Illud te modis omnibus volumus custodire, ne quis episcoporum Siciliae de parochiis ad se pertinentibus nomine cathedratici amplius quam duos solidos praesumat accipere, neque compellere presbyterum aut clerum parochiarum suarum supra vires suas eis convivia praeparare.

Utrumque affert Ivo p. 3, cap. 135 et 136, et ex Ivone Gratianus 16, q. 3. Dilectio cap. Illud te modis. 10, q. 3. Postremum hoc fragmentum Gratianus non Gelasio, sed Pelagio tribuit; at cum ex Ivone accepisse Gratianus facile judicetur, ideo cum Ivo Gelasium legat, idem et Gratianum scripsisse oportet. Est autem canon a disciplina sive Gelasii sive Pelagii aetate vigente abhorrens.



GELASIUS JUSTINO ARCHIDIACONO ET FAUSTO DEFENSORI.

[Col. 0145B] Quod episcopo nullo commento res liceat Ecclesiae alienare, et quod privilegia omni ratione integra convenit servari.

Volatoranae ecclesiae actus vel patrimonium, quod hactenus comperimus destitutum, vel post damnationem Eucharisti, quo fuerat depravante dispersam, curae vestrae decrevimus esse delegandum, ut diligentia qua vos pro ecclesiae utilitatibus existimamus esse vigilantes, praedia culturae restituatis antiquae; revocetis si quas sunt vendita aut donata mancipia, possessiones etiam ab Ennatio et Oppilione episcopis vel caeteris quovis jure videritis teneri (quia contra constituta synodi ab episcopo praedia alienari nullo poterunt commento) nihilominus revocentur; sit emptoribus ad eum recursus, qui praesumpsit aliquid de ecclesiae rebus illicita venditione distrahere; ita ut pensiones annuas ad pontificem deferatis, cui privilegia sua integra convenit omni ratione servari, ut ejus dispensatione portiones proveniant consuetae, [Col. 0145C] ita ut portionem quartam, quae ad eos pertinet, sua pontifex ordinatione distribuat, prout cujusque locum meritumque cognoscit. Pariter etiam ex fidelium oblatione faciendum, ut quartam clericis eroget pro consideratione suae electionis, antistes. Fabricarum etiam portio, episcopo sciente et disponente vestra erogatione pendatur, quatenus nihil penitus in detrimentum alicujus rei patiamini generari. Si quid vero in ecclesiae vestrae damnum, aut in his quae sunt praeceptionis nostrae prohibita pontificem vestrum videritis admittere, mox nostris auribus relatione signate, ut quid fieri debeat censeamus. Decimas justo ordine non tantum nobis, sed majoribus visum est, plebibus tantum ubi sacrosancta dantur baptismata deberi.



GELASIUS HERCULENTIO, STEPHANO ET JUSTO EPISCOPIS.

De eadem re.

[Col. 0145D] Frequens equidem, et assidua nos querela circumstrepit de his pontificibus qui neque antiquas regulas, nec decreta nostra noviter directa cogitantes obnoxias possessionibus, obligatasque personas venientes ad clericalis officii cingulum non refutant. Nuper etenim actores illustris feminae Placidiae petitorii oblatione conquesti sunt, Sabinum Marcellianensis sive Casilinatis urbis, Antiochum servum juris patronae suae absentis dominae occasione captata, ad presbyterii honorem usque productum, ejusque fratrem Leontium clericalis officii privilegio decorasse. Et ideo, fratres carissimi, inter supradictos actores, et eos qui conditionis extremae repetuntur, objectam cognitionem vobis nostra auctoritate deputamus, ut omni veritate discussa, si revera objectam sibi maculam justitiae refragationis non potuerit ratione diluere, [Col. 0146A] Leontium clericum, quem gradus praefinitus legibus non defendit, ad sequendam [1 1Kb] cognitionis suae necessitatem modis omnibus redhibete. Antiochum vero, quia per sacerdotium non jam potest retolli, si in suam ecclesiam in hoc in quo est honore desiderat collocare, non veluti redditum sibi, sed habeat pro ministeriorum celebratione susceptum.



GELASIUS PHILIPPO ET CASSIODORO.

Coelestini causa talis est, quas vos quoque non arbitror ignorare, siquidem hic conscius convictus in caede parentis, et episcopi, quemadmodum gestorum tenore monstratur, cunctorum judicio nullatenus aestimatus est officio dignus altaris, eique pro tam detestando facinore unius anni interdicta communio est. Quatenus poenitudine competenti tanti facinoris curaret abruptum. Quod etiamsi a nobis juberetur, ipse magis cogitans divini corporis sacramentum debuit ad hoc mente purgatiori remeare. Quod tempus tamen aut expletum, aut prope jam putamus [Col. 0146B] exactum; post quod ei communionis facultatem patere non dubium est, ut et sententia synodalis possit abrumpi, et ut illi magis prosit, valeat majori satisfactione mundari.



GELASIUS SECUNDINO VISINENSI [2 1Kb] .

De correptione ejus qui magica arte criminatus sit.

Atroces injurias indecorum prorsus ducimus ministrorum Ecclesiae vocibus irrogari, talia laicorum cum plerumque refugiant actiones. Tempus bonum siquidem honesta femina didicerat a magistro Paulo diacono, quae non solum suggerit criminibus appetitam, verum etiam in damnata arte magicae exsecrationis conscientiam miscuisse. Et ideo, frater, in supradictos te decrevimus cognitorem, ut si praedictum diaconum protervitas ista convincit, postquam indecenter probatus fuerit mulier inciviliter appetisse, aut eumdem ad astruenda quae jactavit astringas, aut digna correctione compescas.



GELASIUS QUINIGESIO EPISCOPO.
[Col. 0146C]

Ut Judaei conversi honorentur.

Vir clarissimus Telesinus, quamvis Judaicae credulitatis esse videatur, talem se nobis approbare contendit, ut merito nostrum appellare debeamus; qui pro Antonio (Antio) parente suo specialiter postulavit ut eum dilectioni tuae commendare debeamus; et ideo fratrem supradictum voluntatis nostrae mandatorumque respectu ita te habere convenit, ut non solum in nullo penitus opprimatur, verum etiam in quo ei opus fuerit tuae se gaudeat dilectionis adjutum.



GELASIUS PAPA QUINIGESIO EPISCOPO.

In nullam transferatur personam res in litigio posita ante cognitionis eventum.

Quia res in litigio posita in nullam transferri potest omnino personam, donec legitimae cognitionis eventu, cui potius debeatur, judiciaria disceptatione possit agnosci, ex eadem re quispiam non sinatur exigere [Col. 0146D] pensiones, sed in eodem statu, re eadem posita, in quo videtur (sicut dictum est) ante constituta, quisquis sibi putat quippiam posse competere, juridico pulset examine, praejudiciis omnibus inde submotis.



GELASIUS SIRACUSIO CONSTANTIO ET LAURENTIO EPISCOPIS.

Quam diligenter examinandum sit de servis Judaeorum.

Judas, qui Judaicae professionis exstitit mancipium, juris sui quod ante paucos annos se asserit comparasse, nunc ad ecclesiam Venefranam confugisse suggessit, sicut petitorii tenor annexus ostendit, eo quod dicat sibi ab infantia Christiano nuper a praefato domino signaculum circumcisionis infixum. Quapropter diligenter vestra inter utrumque sollicitudo [Col. 0147A] rerum fideliter examinet veritatem, quatenus nec religio temerata videatur, nec servus hac obsectione mentitus competentis jura domini declinare contendat.



GELASIUS MAJORICO SERANO ET JOANNI EPISCOPIS.

Ne quis contra ecclesiasticam satisfactionem excommunicatis communicet.

Coelestinus presbyter fratris et coepiscopi nostri Serani qui contra pontificale judicium, contraque apostolicae sedis mandata prorumpens supradictis communionem sacram ministrare praesumpsit, cum non potuerit ignorare sententiam proprii sacerdotis ab officio protinus ecclesiastico repellatur, ut nullus Ecclesiae ministrorum contra pontificalia statuta venire contendat.



GELASIUS PAPA FAUSTO MAGISTRO MILITIAE.

Mortuos suscitasse legimus Christum, in errore mortuos absolvisse non legimus, et qui hoc certam [Col. 0147B] faciendi solus habuit potestatem beato Petro apostolo principaliter mandat: Quaecunque super terram ligaveritis, erunt ligata et in coelo, et quaecunque solveritis super terram, erunt soluta et in coelis (Matth. XVI). Super terram, inquit, nam in hac alligatione defunctum nunquam dixit absolvendum.



GELASIUS JOANNI EPISCOPO [1 1Kb] VIVANENSI.

Exemplum vindictae in eos qui se justas habere causas mendaciter fingunt.

Uxor Felicis, et filia Romam (quia sic oportuit) pervenerunt: siquidem hunc ipsum primum se ad barbarorum basilicam conferentem, seque bonas causas habere jactantem egredi sub hac conditione praecepimus, ut si actus suos fideliter et rationabiliter allegaret, nihil contra eum prorsus asperum fieri, durumque pateremur; alioquin si contra fidem et utilitatem dominicam venisse probaretur, ipse sibimet imputaret, atque ordinationi congruae subjaceret. Qui superveniente filio nostro viro spectabili Orthasio, [Col. 0147C] sic est ad singula quaeque convictus, ut os aperire non posset, et vera esse, quae huic objicerentur propria voce fateretur, ideoque tenetur mancipatus custodiae.



GELASIUS HONORIO EPISCOPO.

De hominibus ecclesiastici juris ne testamenti sibi paginam faciant.

Illud etiam sinceritatem tuam non latere volumus ad nos fuisse perlatum, quod ampliatus conductor, quem non solum servum constat ecclesiae, sed ita rationibus a multis temporibus implicatum, ut etiamsi esset ingenuus, donec ratiocinia cuncta deduceret, modis omnibus obnoxius haberetur, ausu temerario molitus fuerit condere paginam testamenti, cujus omne peculium ecclesiastico juri legibus non dubitetur obstrictum. Quapropter his praesumptionibus vice nostra tua fraternitas contradicat, nec fieri prorsus aliqua subreptione permittat. Ac si eidem quidquam [Col. 0147D] humanitatis forte contigerit, quia grandaevus esse memoratur, mox ejus sine dilatione substantiam unanimitas tua filiis ejus duntaxat, quibus patrimonium probatur commissum sub fideli descriptione contrudat, donec temporibus universis, quibus hoc [Col. 0148A] patrimonium gubernasse cognoscitur, partes dominicas cogatur reddere indemnes.



GELASIUS HONORIO EPISCOPO.

Divinae retributionis memor ad pontificalem conscientiam non ambigas pertinere egentium commodis piam sollicitudinem non negare.



GELASIUS CRESCONIO, JOANNI ET [2 1Kb] MESSALAE EPISCOPIS.

Statuta priorum decessores servare oportet.

Decessorum statuta sicut legitima et justa successores custodire convenit, ita etiam debent malefacta corrigere.



GELASIUS JOANNI EPISCOPO SORANA.

Certum est quidem, et nostris praeceptionibus constitutum, ne quis in ecclesia aut in oratorio sedis nostrae non legitur permissione dedicatum, processionem publicam putaret impendi: ne conditores furtivis subreptionibus contra regularum statuta prosilirent. [Col. 0148B] Sed quia Magetia spectabilis femina petitorii nobis oblatione suggessit, in possessionibus propriis suorum corpuscula condidisse: frater carissime, humanitatis intuitur, quod priora statuta non maculent funeribus, et sepulcris tantum, in comprehensis petitorio locis ministeria noveris pro solemnitate praestanda, ut defunctorum nomine solummodo divina celebrentur officia, publica frequentatione, et processione cessante. [3 1Kb] Data idibus Aprilis.



GELASIUS PAPA SENECIONI EPISCOPO.

In ecclesia quam quis aedificat nihil sibi prae caeteris vindicet.

Piae mentis amplectenda devotio est, qua se [4 1Kb] Julius U. H. in re Juviana sui juris fundasse perhibetur ecclesiam, quam in honorem S. Viti confessoris ejus nomine cupit consecrari. Hanc igitur, frater carissime (si ad tuam dioecesim pertinere non ambigis), ex more convenit dedicari collata primitus donatione solemni, quam ministris ecclesiae destinasse se praefati [Col. 0148C] muneris testatur, sciturus sine dubio praeter processionis aditum, qui omni Christiano debetur, nihil ibidem se proprii juris habiturum. [5 1Kb] Data XIII cal. Augusti.

De eodem.

Frigentius vero petitoria nobis insinuatione suggessit in re sua quam Sextilianum vocatur, basilicam se sanctorum Michaelis archangeli, et Martini confessoris pro sua defensione fundasse. Et ideo, frater carissime, si ad tuam pertinet parochiam, benedictionem supra memoratae basilicae solemni veneratione dependet. Nihil tamen sibi fundator ex hac basilica non erit vindicandum, nisi processionis aditum, qui Christianis omnibus in commune debetur.

Episcopi a suo metropolitano et ipse ab eodem consecretur.

[a 1Kb] Quia per ambitiones illicitas non pudet quosdam ecclesiarum jura turbare, ac privilegia quae metropolitanis [Col. 0148D] vel provincialibus episcopis decrevit antiquitas temeraria praesumptione pervadere, propter quod etiam communionis apostolicae desiderant dissidium tenere; quo scilicet ab ejus auctoritate divisi, vel impunes proprias usurpationes exerceant, non [Col. 0149A] respicientes quia aeterno Judici rationem tam de catholicae sinceritatis injuria, quam de traditionum praejudiciis paternarum non sine perpetuae sint damnationis interitu reddituri, si in hac obstinatione permanserint, caritatem vestram duximus instruendam, ut vos omnes in commune fratres si per Dardaniam, sive per quamque contiguam provinciam constituti, qui vos sub metropolitanis vestris esse meministis, et ab eisdem substituti decernentes, sicut vetus consuetudo deposcit, unanimiter statuatis antistites, et vicissim si metropolitanus humanae conditionis forte decesserit, a comprovincialibus episcopis, sicut forma transmisit sacrari modis omnibus censeatis: nec quemquam sibi, quam vobis antiqua dispositione concessum est, patiamini vindicare: quatenus et inter ipsas adversantium voluntatum procellas, veterum regulas nullatenus custodire cessetis, sicut persecutionum tempore diversarum patres nostros constanter fecisse non dubium est.



GELASIUS ANASTASIO EPISCOPO.
[Col. 0149B]

Defensionis propriae desolatis auxilio, et qui suis actibus adesse pro aetatis infirmitate non possunt, exoratum pontificem decet subvenire, quia pupillis tuitionem etiam divinitas jussit impendi. Et ideo Maximo et Januario clericalis officii (qui se solatio parentum vel propinquorum asserunt destitutos) auxilium ex nostra delegatione praestabis, ut adversus improbitates adversariorum suorum protecti, tuae exsecutionis annixu, noxia commenta non sentiant.



GELASIUS FORTUNATO EPISCOPO.

Tueatur Ecclesia quos in sui defensione suscepit.

Irreligiosum prorsus et exsecrabile judicamus, si quisquam vel extraneos in sui tuitione susceptos non omni fide et tota animi sui educaverit sanctitate. At cum Olympius diaconus dilectionis tuae Felicis et Olympi suggeratur avunculus, eosque parvulos tutelae vice susceperit nutriendos, ultra latrocinium esse judicamus, quod eos bonisculis parentum, sicut asserunt, [Col. 0149C] reliquit extorres, alia retinendo, alia contra leges et jura vendendo.



GELASIUS JUSTINO ARCHIDIACONO ET FAUSTINO DEFENSORI.

De rebus ecclesiae non est aliquid alienandum.

Vobis enim et famae vestrae consultum duximus, ut pontificis vestri loco, vobiscum ab eodem aliquis subrogetur, qui ejus nomine pariter universa disponat: quatenus omnia praedia ad vestrum revocetis studium, nec cuiquam clerico pro portione sua aliquod solum ecclesiae putetis esse deputandum: ne per incuriam et negligentiam minuatur; sed omnis pensionis summam ex omnibus praediis rusticis, urbanisque collectam ad antistitem deferatis. Ex qua tamen collectione habeatur ratio, quid ad causas vel expensas accidentium necessitatum opus esse perspicitur, ut de medio sequestretur; et quatuor portiones [Col. 0149D] vel de fidelium oblatione, vel de hac fiant modis omnibus pensione: ita ut unam sibi tollat antistes, aliam clericis pro suo judicio et electione dispertiat, tertiam pauperibus sub omni conscientia faciat erogari: fabricis vero quartam, quae competit, ad ordinationem pontificis, erogatione vestra decernimus esse pensandam. Si quid forte sub annua remanebit expensa, electo idoneo ab utraque parte custode, tradatur [Col. 0150A] enthecis ut si major emerserit fabrica, sit subsidio quod ex diversi temporis diligentia potuerit custodiri, aut certe ematur possessio, quae utilitates respiciat communes.



GELASIUS CLERO ET ORDINI ET PLEBI BRUNDUSII.

Redituum et oblationum duae portiones clericis committantur.

Concesso vobis, quem petistis, antistite fratre jam et coepiscopo meo Juliano, necessarium fuit (eodem ad ecclesiam suam mox remisso) ad vos nostra scripta pariter destinari: quibus agnosceretis eidem fuisse praeceptum, ne unquam ordinationes praesumat illicitas, et infra. Reditus et oblationis fidelium in quatuor partes dividat quarum unam sibi ipse retineat, alteram clericis pro officiorum suorum sedulitate distribuat: fabricis tertiam; quartam pauperibus et peregrinis habeat fideliter erogandam: quarum rationem divino est redditurus examini.



GELASIUS EPISCOPIS ORIENTALIBUS DE DAMNATIONE DIOSCORI.
[Col. 0150B]

Non petenda est absolutio, cum inique fertur sententia.

[a 1Kb] Cui est illata sententia deponat errorem, et vacua est; sed si injusta est, tanto eam curare non debet, quanto apud Deum et Ecclesiam ejus neminem potest iniqua gravare sententia. Ita ergo se non ab solvi desideret, qua se nullatenus perspicit obligatum.



GELASIUS [1 1Kb] GERONTIO ET PETRO EPISCOPIS.

Implorantibus patrocinium episcopi debent adesse.

Licet omnibus de nobis sperantibus non debeamus, in quantum possumus, nos negare; plus tamen viduarum et orphanorum causas, et impensius ducimus exsequendas, quas tueri a nobis, vel ab omnibus divina manifestat assertio.



GELASIUS LEONTIO ET PETRO EPISCOPIS.

[Col. 0150C] Quisquis in negotiis suis nostri nominis intercessione sperat sibi remedia posse conferri, prona nos convenit animositate praestari.



GELASIUS CLERO, ORDINI, ET PLEBI [2 1Kb] BRENDESII.

[b 1Kb] Concesso vobis quem petistis antistite fratre jam et coepiscopo meo Juliano, necessarium fuit eodem ad Ecclesiam suam mox remisso, ad vos nostra scripta pariter destinare, quibus agnosceretis, eidem fuisse praeceptum ne unquam ordinationes praesumat illicitas. Ne bigamum, et qui virginem non est sortitus uxorem, atque illitteratum, vel obnoxium, in aliqua parte corporis debilem notatumque modis omnibus ad sacros ordines permittat accedere. Quod etiam de peregrinis atque incognitis vel expetentibus cavere debebit, quia hujusmodi a venerabilibus prohibentur officiis, ac nihil ex ministeriis atque ornatu postremo de quacunque re quam constat ad ecclesiam [Col. 0150D] pertinere, audeat in alterum qualibet ratione transferre. Reditus et oblationes fidelium in quatuor partes dividat, quarum sibi unam ipsi retineat, alteram clericis pro officiorum suorum sedulitate distribuat, fabricis tertiam, quarum rationem divino est redditurus examini. Sacris quoque ordinibus applicandos, hac observatione promoveat, ut jejunio quarti, septimi et decimi mensis vespere sabbati presbyteros [Col. 0151A] atque diaconos ordinandos esse cognoscat. Venerabilis etiam baptismi sacramentum nisi in festivitate Paschali et Pentecoste tradere non praesumat exceptis aegritudine laborantibus.



GELASIUS COELESTINO EPISCOPO.

Ad ministerium alicujus ecclesiae clerici ejusdem promoveantur.

[a 1Kb] Presbyteri, diaconi, et universi clerici Stomensis (Histoniensis) civitatis petitorio nobis suggessere porrecto, in ecclesia beati martyris Eleutherii episcopi (quae in supradicta civitatis parochia probatur esse constructa) presbyterum qui constitutus fuerat defecisse; atque in ejus locum Julianum diaconum ipsius ecclesiae pro celebritate ipsius loci quantocius debere ordinari. Et ideo, frater carissime, si de ejus vita vel moribus nihil est quod contra canonum veniat statuta, suprascriptum presbyterii honore decorabis, sciturus eum visitatoris te nomine non cardinalis creasse pontificis. Pariter etiam et Felicissimum diaconum [Col. 0151B] in ejus ecclesiae ministerio si conversatio ejus patitur, subrogabis, ut locus processionis celeberrimus ad mysteriorum consecrationem nec sacerdote indigeat nec ministro.



GELASIUS PAPA EZECHIAE COMITI.

A saeculari judice clericus non est audiendus.

Christianis gratum semper debet esse, quod ab eorum poscitur dignitate praestandum: quia Deo servientibus beneficium negare non convenit. Silvester itaque atque Faustinianus, qui se a cunabulis clericos confitentur, a Theodora se opprimi per violentiam conqueruntur, quia dicunt se ingenuos atque Deo auctore, pristinae conditionis nexibus absolutos, in sortem deterrimae iterum servitutis addici, et per auctoritatem regiam contra leges publicas, cum clericali cingulo tenerentur astricti, per archidiaconum urbis Grumentinae esse conventos, cum constet eum qui coelestem militem pulsat, nonnisi ejus forum debere [Col. 0151C] sectari. Et ideo, dilecte fili, depenso salutationis affatu supradictos clericos tibi commendo, ut si ad delegatorum judicium eorum adversarii venire contempserint sublimitatis tuae tuitione vallentur; ne quid illis aut subreptio, aut nimica legibus violenta necessitas imponat, quia qui judicium refugit, apparet eum de justitia diffisum.



GELASIUS CRISPINO ET SABINO EPISCOPIS.

Nonnisi ad episcoporum judicium clericus vocetur.

[b 1Kb] Silvester et Faustinianus Ecclesiae Grumentinae clerici lacrymosa nobis insinuatione conquesti sunt, libertatem sibi domini sui benignitate concessam haeredum ejus oppressione pulsari, sibique in clericatus officio pene a cunabulis servientibus, etiam manumissore vivente, in eodem actu nihilominus constitutis, divinis mysteriis impendere servitium non licere, cum (si petitionem veritas subsequatur) contra patris et auctoris sui factum venientibus, ut indignis, haereditas legibus auferatur, nec eis liceat [Col. 0151D] haereditatem capientibus contra auctoris sui prosilire judicium. Et ideo, fratres carissimi, quoniam se etiam ab archidiacono dictae Ecclesiae queruntur oppressos, qui per eorum absentiam moderatoris judicium promisit eos esse secuturos, calcatis omnibus rationibus, et contra leges divinas et publicas pulsatis, forum suum putavit auferri in vestro judicio, quisquis ille est qui clericum lacessit adveniat. ut [Col. 0152A] ecclesiae jura quae vetusti principes assidua sanctione firmaverunt, impetitis clericis non negentur.



GELASIUS PAPA [1 1Kb] FABIANO EPISCOPO.

Baptizandis numerus non imponatur nec cathedraticum ultra vetustum morem exigatur.

Nec numerus baptizandis juste creditur imponendus, cum quanti petierint, vel ad regenerationem festinaverint, non sint pro alterius voluntate repellendi. Et ideo, frater carissime, hujusmodi superfluam constitutionem modis omnibus removebis, ut unusquisque aut in vicina sibi ecclesia, aut in electa pro suae mentis baptizetur arbitrio. Cathedraticum etiam non amplius quam vetusti moris esse constiterit, ab ejus loci presbytero noveris exigendum, et de his quae die dedicationis fuerint offerentium devotione collata, consuetudinem, quae generaliter omnibus ecclesiis est praescripta servabis.



GELASIUS PAPA PHILIPPO ET [2 1Kb] GERUNTINO EPISCOPIS.

[Col. 0152B] In electione episcopi parochus debet adesse.

[c 1Kb] Plebs Diotrensis data nobis petitione deflevit diu se sine rectoris proprii gubernatione dispergi. Ac, sicut asseritur, is qui a vobis jam probatus dicitur a paucis, et tenuibus jam putatur electus, cum ad vos (al. nos) pertineat universos assidua admonitione compellere, ut omnes in unum quem dignum sacerdotio viderint, et sine aliqua reprehensione consentiant. Et ideo, fratres carissimi, diversos ex omnibus saepe dicti loci parochiis presbyteros, diaconos, et universam turbam vos oportet saepius convocare, quatenus non prout cuilibet libuerit, sed concordantibus animis talem vobis admonentibus, sibi quaerant sola Divinitatis attentione personam, quam nulla contrarietas a constitutis possit revocare praescriptis.



GELASIUS BONIFACIO EPISCOPO.

Quod servi fugientes dominos suos ad ecclesiam, intercessionem [Col. 0152C] debent quaerere non latebras.

Metuentes famuli dominos si ad ecclesiae septa confugerint, intercessionem debent quaerere, non latebras, ne haec ipsa praesumptio tarditatis temeritatem augeat renitendi. Filius enim noster vir spectabilis Petrus queritur servum suum in ecclesia S. Clementis diutius commorari, cui cum deputasset sacramenta praestari, illum egredi nulla ratione voluisse. Et ideo dilectos supradicti hominis de praesenti cum eo quem elegerit esse mittendos, qui cum de impunitate ejus sacramenta praebuerint, eum statim facies ad dominum suum modis omnibus remeare; aut si in hac pertinacia forte perstiterit, post sacramentum sibi praestitutum reddatur invitus.



GELASIUS RUFINO ET APRILI EPISCOPIS.

Quis aut leges principum, aut Patrum regulas, aut admonitiones modernas dicat debere contemni, nisi qui impunitum sibi tantum aestimet transire commissum. [Col. 0152D] Actores siquidem filiae nostrae illustris et magnificae feminae Maximae petitorii nobis insinuatione conquesti sunt Silvestrum atque Candidum originarios suos contra constitutiones quae supradictae sunt, et contradictione praeeunte a Lucerino pontifice diaconos ordinatos. Ideo, fratres carissimi, tantae praevaricationis excessus noveritis sagacius inquirendos; et si constiterit querelam veritate fulciri, continuo qui [Col. 0153A] contradictione praeeunte non legitime sunt creati [al. consecrati] a sacris officiis repellantur.



IDEM EISDEM.

Leges principum aut regulas Patrum contemni non liceat.

Quis autem leges principum aut regulas Patrum, aut admonitiones paternas dicat debere contemni, nisi qui impunitum sibi tantum existimet transire commissum?



GELASIUS THEODORICO REGI.

Leges Romanorum principum servandae sunt ab omnibus.

Certum est magnificentiam vestram leges Romanorum principum, quas in negotiis hominum custodiendas esse praecepit, multo magis circa reverentiam beati Petri apostoli pro suae felicitatis augmento velle servari.



CELASIUS PAPA PALLADIO EPISCOPO.

[Col. 0153B] Tempore sinceritatis dignitas accepta sequente debilitate non amittitur.

Praecepta canonum quibus ecclesiastica regitur disciplina sicut ad sacerdotium debiles corpore non patitur pervenire; ita et si quis in eo [1 1Kb] fuerit constitutus, ac tunc fuerit sauciatus, amittere non potest quod tempore suae sinceritatis accepit. Stephanus siquidem presbyter petitorio nobis deflevit oblato, quod habetur in subditis olim sibi ante annos plurimos collatam presbyteri dignitatem, quam revera immaculati corporis judicio [2 1Kb] suscepisset: sed nuper propter provinciae vastitatem (quam Thusciae prae omnibus barbarorum feritas diversa sectantium, et ambiguitas invexit animorum) dum imminentes gladios evadere fugae praesidio niteretur, acutis sudibus occurrentia sibi lecta transiliens inferiores partes corporis inseruisse suggessit, quae vix adhibita curatione biennio potuissent abstergi [al. obstringi]. Et ideo, frater carissime, supradicto locum suum dignitatemque [Col. 0153C] restitue, quatenus sacrosancta mysteria sicut consuevit exerceat. Neque enim convenit ab hoc auferri ante susceptum ordinem, in quo postmodum in invaletudinem corporis casu probatur faciente collapsus.



GELASIUS RUSTICO ET FORTUNATO EPISCOPIS.

A regimine suspendatur ecclesiae qui in terram frequenter eliditur.

Nuper Foropopulensis [3 1Kb] Ecclesiae clerici, una cum [4 1Kb] Sabino episcopo et Pelagio et laicis propria suggestione reserarunt praesulem suum gravi quadam necessitate vexari, cujus eum dicerent incursione frequenter elisum. Quod ne scandalum fidelibus videretur ingerere, et Ecclesiam Dei ubique positam hac offensione turbare, praecipue cum eodem ipso volente huc se perrexisse firmarent, ad dilectionem vestram scripta direximus, ut Ecclesiae cujus rector tali casu tenetur astrictus visitationem congruam reddatis. Verum quia nunc idem ipse venit huc pontifex [Col. 0153D] falsaque omnia de se jactata disseminat; sub divini contemplatione judicii, vestraeque conscientiae, existimationisque respectu rerum fide solertissime perquisita, si aliquando scilicet vel in domo vel in processione, vel in alio quocunque loco probatur repente [5 1Kb] collapsus, vocesque dedisse confusas, et spumas ore jactasse; quanta fieri potest examinatione quaeratur. Quod tamen sive non possit aliquotum [6 1Kb] factum testificatione firmari, sive nunquam [Col. 0154A] contigisse dicatur; non putandum est posse sufficere, sed certum manifestumque documentum, quia de tanta re non segnius agendum est. Faciat rem tua dilectio, frater Rustice, sui moris et aptam magno pontifici, ut eum triginta diebus tecum esse constituas, eumque carnibus [7 1Kb] indifferenter uti necessaria probatione compellas.



GELASIUS VICTORI EPISCOPO.

Cum majores ordinare contempserint de minoribus promoveantur ordinibus.

Consuluit dilectio tua de suorum promotione clericorum perhibens, quod diaconi ad presbyterii gradum (quo ecclesiam tuam memoras indigere) venire detrectant. Quapropter quia invitos ecclesiastica moderatio, gravitasque non patitur, ut ex nolentibus fiant nolentes, ordinatio illa potest perficere, si quos habes vel in acolythis, vel subdiaconis maturiores aetate, et quorum sit vita probabilis, hos in presbyteratum studeas promovere, ut qui in suis ordinibus [Col. 0154B] proficere noluerint, reddantur suis inferioribus post minores; ipsaque commoda presbyteri propensius, quam diaconi consequantur, ut hac saltem ratione constricti, et honorem, quem refugerant, appetere nitantur, et quaestum.



GELASIUS PAPA.

Testatoris arbitrium servari oportet.

Consideratio ecclesiasticae utilitatis hoc postulat, ex dispositione testatoris servandum arbitrium.



GELASIUS.

Quae sacerdotes dederunt, subsequentes pontifices nullatenus auferre praesumant.

Illud statuendum censuimus ut quascunque munificentias clericis aut sibi servientibus de rebus ecclesiae in usum aut de propriis in proprietatem praecedentes dederint sacerdotes; subsequentes pontifices nullatenus auferre praesumant. Si quid tamen culpae [Col. 0154C] exstiterit pro qualitate personarum, vel regula praecedentium canonum in persona habeatur, non in facultate districtum.



GELASIUS PAPA.

Non mentitur qui animum fallendi non habet.

B. apostolus Paulus non ideo, quod absit, fefellisse credendus est, aut sibi exstitisse contrarius, quoniam cum ad Hispanos se promisisset iturum, dispositione divina majoribus occupatus ex causis implere non potuit quod promisit. Quantum enim ipsius voluntas interfuit hoc pronuntiavit, quod revera voluisset efficere. Quantum enim ad divini secreta consilii (quae ut homo omnia non potuit licet Spiritu Dei plenus agnoscere) suprema praetermisit dispositione praeventus. Nec quia B. Petrus apostolus divinae reverentiae ipsi Domino respondit: Non lavabis mihi pedes in aeternum, fefellise, quod absit, aut in sua putabitur minime constitisse sententia; quia mox eidem divinae voluntati cesserit, et quod dixerat esse [Col. 0154D] facturum, a causis astrictus humanae salutis, passus est prona voluntate faciendum.



[8 1Kb] GELASIUS AGILULPHO.

Precor autem ut regulam beati Petri apostoli inter Dalmatias constitutam defensare dignemini, et quae vobis, vel frater, vel coepiscopus meus Honorius [a 1Kb] pro ejus utilitate suggesserit, vel conductores putaverint intimandum, quam fieri potest, praestare jubeatis.



GELASIUS JANUARIO.
[Col. 0155A]

Sed causas quibus beneficia beati Petri apostoli continuata percupias, fidenter injungo. Praestet igitur tua nobilitas, ut rebus pauperum ejus auxilium defensionemque concedat, et conductores earum pio favore tueatur, ut vicissitudinem praestitorum ab eodem percipiat consequentem, cujus meritis, et honori devotus ista dependit.



GELASIUS FIRMINAE ILLUSTRI FEMINAE.

Ad cumulum vero mercedis vestrae pertinere certissimum est, si praedia quae vel a barbaris vel a Romanis inconvenienter invasa sunt, vestris dispositionibus egentium victui reformentur. Cujus tanta de provinciis diversis, quae bellorum clade vastatae sunt, Romam multitudo confluxit, ut vix ei, Deo teste, sufficere valeamus. Conspicitis ergo quantum boni operis acquiratis, si B. Petro apostolo praedia, quae pro sua quisque anima contulit, vestro post Deum praesidio [Col. 0155B] liberata reddantur. Cujus benedictionis eulogias, quas pro affectione direxi, peto ut grata suscipere mente digneris.



GELASIUS ACTORIBUS URBICI.

Constat vos intulisse actionibus ecclesiae ex praestatione fundi claculas, quem conductionis titulo tenes, de fructibus (an. 494) anni consulatus Asterii et Praesidii VV. CC., de indictione III, auri solidos XXX, Notavi V cal. Augusti [a 1Kb] Flavio V. C. consule.



GELASIUS [b 1Kb] HERELEUVAE REGINAE.

Qui pro victu pauperum domno filio excellentissimo regi cum meis litteris supplicaret, Petrum Ecclesiae defensorem dirigere properavi. Quo veniente sublimitatem quoque tuam salutare non destiti, plurimum deprecans, ut pro vestrae salutis, et prosperitatis [Col. 0156A] augmentis egentium causas juvare dignemini. Data V cal. Martii



[1 1Kb] GELASIUS PETRO EPISCOPO POTENTINO.

Secundum quod vestri portitoris significavit libellus, compertum habemus vos prae manibus habere negotium insolitum. Pertulit, diaconem quemdam commisisse incestum multis indiciis in vicinia notum. Sed quia nemo potest canonice illud stuprum probare, memoratus diaconus omne meritum recusat inde subire judicium. Ad quod ego multis inevitabilibus curis involutus quanta possum brevitate sic rationabiliter respondeo. Nulla quippe judicia inter homines necessaria essent, si omnes veritates cunctis patuissent. Sequitur ergo perquiri a judice debere probationem judicii ordine, unde aliter non cognoscitur veritas culpae. Sed cum culpa non ignoratur, nec synodum ex hoc congregari oportere, nec judicium agitari jubemus. Sed sola modulata sententia in concilio tractetur, quae meritum culpae excedere [Col. 0156B] non videatur. Sicut dictum est antiquis, oculum pro oculo, dentem pro dente, et librata mensura, ideo fuit jussa in lege, ut juxta meritum culpae damnatio ponderetur vindictae. Si quidam fortasse minus capaces in his quae praemisimus propterea vacillant, quia scriptum habent in legibus nostris, De occultis nemo judicetur et judicet. Sed hi tales vigili mente pertractent, quia quod de occultis negatur, sub tacito intellectu de manifestis conceditur. Constat ergo consequenter hoc dici de ipsis occultis, quae scandalum Ecclesiae nullum inducunt. Si postquam oriri scandalum contigerit pro crimine, nullo modo est praetereundum quia Ecclesia et satisfactione pacata quiescat, et sedata remaneat culpa sic publiciter punita, ut etiam habeant timorem. Satisfactio namque illa est, qua innocens quisque manifestatur, a quibus reus credebatur.




[Col. 0157]
APPENDIX TERTIA. CONCILIORUM SUB GELASIO HABITORUM RELATIO. (C,G)
[a 2Kb]


CONCILIUM ROMANUM I.
[Col. 0157A]

Quo a septuaginta episcopis libri sacri et authentici ab apocryphis sunt discreti, sub Gelasio, anno Domini 494 Asterio atque Praesidio consulibus.



I.

[b 2Kb] Ordo [1 1Kb] librorum Veteris Testamenti quem [c 1Kb] sancta et catholica Romana suscipit et veneratur Ecclesia, digestus a beato Gelasio papa I cum septuaginta episcopis.

    Genesis liber unus.
    Exodi liber unus.
    Levitici liber unus.
    Numeri liber unus.
    Deuteronomii liber unus.
    Jesu nave [Josue] liber unus.
    Judicum liber unus.
    Ruth liber unus.
    Regnorum [Regum] libri quatuor.
    [Col. 0157B] Paralipomenon libri duo.
    Psalmorum 150 liber unus.
    Salomonis libri tres:
    Proverbia,
    Ecclesiastes, et
    Cantica canticorum.
    Item Sapientiae liber unus [2 1Kb] .
    Ecclesiasticus liber unus.
    Item ordo prophetarum [3 1Kb] ;
    [Col. 0158A] Isaiae liber unus.
    Jeremiae liber unus.
    Cinoth, id est, de lamentationibus suis.
    Ezechielis liber unus.
    Danielis liber unus.
    Oseae liber unus.
    Amos liber unus.
    Michaeae liber unus.
    Joel liber unus.
    Abdiae liber unus.
    Jonae liber unus.
    Nahum liber unus.
    Habacuc liber unus.
    Sophoniae liber unus.
    Aggaei liber unus.
    Zachariae liber unus.
    Malachiae liber unus.
    Item ordo historiarum:
    Job liber unus, ab aliis omissus.
    Tobiae liber unus.
    [Col. 0158B] Esdrae [4 1Kb] liber unus.
    Esther [Hester] liber unus.
    Judith liber unus.
    Machabaeorum liber unus [libri duo].


Item ordo scripturarum novi et aeterni Testamenti [quem catholica sancta Romana suscipit et veneratur Ecclesia].

    Evangeliorum libri quatuor.
    [Col. 0159A] Secundum Matthaeum liber unus.
    Secundum Marcum liber unus.
    Secundum Lucam liber unus.
    Secundum Joannem liber unus.
    Actuum apostolorum liber unus.
    Epistolae Pauli apostoli numero 14.
    Ad Romanos epistola una.
    Ad Corinthios epistolae duae.
    Ad Galatas epistola una.
    Ad Thessalonicenses epistolae duae.
    Ad Ephesios epistola una.
    Ad Philippenses epistola una.
    Ad Colossenses epistola una.
    Ad Timotheum epistolae duae
    Ad Titum epistola una.
    Ad Philemonem epistola una.
    Ad Hebraeos epistola una.
    Item Apocalypsis Joannis liber unus.
    Item canonicae epistolae numero septem.
    Jacobi apostoli epistola una.
    [Col. 0159B] Petri apostoli epistolae duae.
    Joannis apostoli epistolae tres.
    Judae Zelotis apostoli epistola una.





II.

[1 1Kb] Gelasii Papae decretum cum septuaginta episcopis habitum de apocryphis scripturis.

Post has omnes propheticas, evangelicas, atque apostolicas scripturas, quibus Ecclesia catholica per gratiam Dei fundata est, illud etiam intimandum putamus, quod quamvis universae per orbem [2 1Kb] catholicae Ecclesiae unus thalamus Christi sit; sancta tamen Romana catholica et apostolica Ecclesia [3 1Kb] nullis synodicis constitutis caeteris Ecclesiis praelata est, sed evangelica voce Domini et Salvatoris nostri primatum obtinuit, Tu es, Petrus, inquientis, et super hanc petram aedificabo Ecclesiam meam, et portae inferi non praevalebunt adversus eam; et tibi dabo claves regni coelorum. Et quaecunque ligaveris super terram, [Col. 0159C] erunt ligata et in coelis; et quaecunque solveris super terram, erunt soluta et in coelis (Matth. XVI).

Cui data [al. addita] [4 1Kb] est etiam societas beatissimi Pauli apostoli vasis electionis, qui non diverso, sicut haeretici garriunt, sed uno tempore, uno eodemque die, gloriosa morte cum Petro in urbe Roma, sub Caesare Nerone agonizans, coronatus est, et pariter supradictam sanctam Romanam Ecclesiam Christo Domino consecrarunt, talemque [al. aliisque] omnibus urbibus in universo mundo sua praesentia atque venerando triumpho praetulerunt.

Est [5 1Kb] ergo prima Petri apostoli sedes Romana Ecclesia, non habens maculam, neque rugam, nec aliquid hujusmodi (Ephes. V).

Secunda autem sedes apud Alexandriam beati Petri nomine a Marco ejus discipulo et evangelista consecrata est. Ipseque a Petro apostolo in Aegyptum directus, verbum veritatis praedicavit, et gloriosum consummavit martyrium.

Tertia vero sedes apud Antiochiam ejusdem beatissimi [Col. 0159D] Petri apostoli nomine habetur honorabilis, eo quod illic priusquam Romam venisset habitavit, et illic primum nomen Christianorum novellae gentis exortum est.



III.

[6 1Kb] Et quamvis aliud fundamentum nullus possit ponere, praeter id quod positum est, qui est Christus [Col. 0160A] Jesus (I Cor. III); tamen ad aedificationem nostram, eadem sancta [al. add. id est] Romana Ecclesia post illas Veteris vel Novi Testamenti, quas regulariter suscepimus [al. superius notavimus], etiam has [al. alias] suscipi non prohibet scripturas, id est,

Sanctam synodum Nicaenam trecentorum decem et octo Patrum, mediante maximo Constantino Augusto, in qua Arius haereticus condemnatus est.

Sanctam synodum Constantinopolitanam, mediante Theodosio seniore Augusto, in qua Macedonius haereticus debitam damnationem excepit.

Sanctam synodum Ephesinam, in qua Nestorius condemnatus est consensu beatissimi Coelestini papae, mediante Cyrillo Alexandrinae sedis antistite, et Arcadio episcopo ab Italia destinato.

Sanctam synodum Chalcedonensem, mediante Marciano Augusto, et Anatolio Constantinopolitano episcopo, in qua Nestoriana et Eutychiana haereses simul cum Dioscoro ejusque complicibus damnatae sunt.

[Col. 0160B] Sed et si qua sunt concilia a sanctis Patribus hactenus instituta, post horum auctoritatem et custodienda et recipienda, et decernimus, et mandamus.



IV.

    Item opuscula B. Cypriani martyris et Carthaginensis episcopi, in omnibus recipienda.
    Item opuscula B. Gregorii Nazianzeni episcopi.
    Item opuscula B. Basilii cappadociae episcopi.
    Item opuscula B. Athanasii Alexandrini episcopi.
    [6 1Kb] Item opuscula B. Cyrilli Alexandrini episcopi.
    Item opuscula beati Joannis Constantinopolitani episcopi.
    Item opuscula B. Theophili Alexandrini episcopi.
    Item opuscula B. Hilarii Pictaviensis [al. Proterii Alexandrini] episcopi.
    Item opuscula B. Ambrosii Mediolanensis episcopi.
    Item opuscula B. Augustini Hipponensis [al. Hipponeregiensis] [Col. 0160C] episcopi.
    Item opuscula B. Hieronymi presbyteri.
    Item opuscula B. Prosperi viri religiosissimi.
    Item epistolam B. Leonis papae ad Flavianum Constantinopolitanum episcopum destinatam; cujus textum [al. de cujus textu] quispiam si usque ad unum iota disputaverit, et non eam in omnibus venerabiliter receperit, anathema sit.
    Item opuscula atque tractatus omnium orthodoxorum Patrum qui in nullo a sanctae Ecclesiae Romanae consortio deviarunt, nec ab ejus fide vel praedicatione sejuncti sunt; sed ipsius communionis [al. communicationis] per gratiam Dei usque in ultimum diem vitae suae fuere participes, legendos decernimus.
    Item decretales epistolas, quas beatissimi papae diversis temporibus ab urbe Romana pro diversorum Patrum [7 1Kb] consultatione dederunt, venerabiliter recipiendas.
    Item gesta sanctorum martyrum, qui multiplicibus tormentorum cruciatibus, et mirabilibus confessionum [Col. 0160D] triumphis irradiant [al. illustrantur]. [8 1Kb] Quis ita esse catholicorum dubitet, et majora eos in agonibus fuisse perpessos, nec suis viribus, sed gratia Dei et adjutorio universa tolerasse? Sed ideo secundum antiquam consuetudinem [al. addit. et singularem cautelam], singulari cautela in sancta Romana Ecclesia non leguntur, quia et eorum qui conscripsere nomina penitus ignorantur: et ab infidelibus [Col. 0161A] aut idiotis superflua, aut minus apta, quam rei ordo fuerit, scripta esse putantur [al. inserta leguntur]; sicut cujusdam Quirici [al. Cyrici] et Julitae, sicut Georgii, aliorumque hujusmodi passiones, quae ab haereticis perhibentur compositae. Propter quod, ut dictum est, ne vel levis subsannandi oriretur occasio, in sancta Romana Ecclesia non leguntur. Nos tamen cum praedicta Ecclesia omnes martyres, et eorum gloriosos agones, qui Deo magis quam hominibus noti sunt, omni devotione veneramur.
    Item Vitas Patrum, Pauli, Antonii, Hilarionis, et omnium eremitarum quas tamen vir beatissimus scripsit Hieronymus, cum omni honore suscipimus.
    [1 1Kb] Item actus beati Silvestri apostolicae sedis praesulis, licet ejus qui conscripsit nomen ignoretur, a multis tamen in urbe Romana catholicis legi cognovimus, et pro antiquo usu multae haec imitantur Ecclesiae.
    [2 1Kb] Item scripta de inventione crucis dominicae, et alia scripta de inventione capitis Joannis Baptistae, novellae quaedam [al. quidem] relationes sunt, et [Col. 0161B] nonnulli eas catholici legunt. Sed cum haec ad catholicorum manus pervenerint, beati Pauli apostoli praecedat sententia: Omnia probate; quod bonum esttenete (II Thess. V).
    Item Rufinus vir religiosus plurimos ecclesiastici operis edidit libros, nonnullas etiam Scripturas interpretatus est. Sed quoniam beatus [al. venerabilis] Hieronymus eum in aliquibus de arbitrii Libertate notavit, illa sentimus quae praedictum beatum Hieronymum sentire cognoscimus; et non solum de Rufino, sed etiam de universis quos vir saepius memoratus zelo Dei et fidei religione reprehendit.
    Item Origenis nonnulla opuscula quae vir beatissimus Hieronymus non repudiat, legenda suscipimus. Reliqua autem omnia cum auctore suo dicimus esse renuenda.
    Item chronica Eusebii Caesariensis, et ejusdem ecclesiasticae Historiae libros: quamvis in primo narrationis suae libro tepuerit, et postea in laudibus atque [Col. 0161C] excusatione Origenis schismatici unum conscripserit librum: propter rerum tamen notitiam singularem, quae ad instructionem pertinent, usquequaque non dicimus renuendos.
    Item Orosium virum eruditissimum collaudamus: quia valde nobis necessariam adversus paganorum calumnias dignam ordinavit historiam miraque brevitate contexuit.
    Item venerabilis Sedulii [3 1Kb] paschale opus, quod heroicis descripsit versibus, insigni laude praeferimus.
    Item Juvenci nihilominus laboriosum opus non spernimus, sed miramur.
    Caetera, quae ab haereticis sive schismaticis conscripta vel praedicata sunt, nullatenus recipit catholica et apostolica Romana Ecclesia; [4 1Kb] e quibus [Col. 0162A] pauca, quae ad memoriam venerunt, et catholicis vitanda sunt, credimus esse subdenda.





V.

Notitia librorum apocryphorum [5 1Kb] qui non recipiuntur.

In primis Ariminensem synodum a Constantio Caesare Constantini Augusti filio congregatam, mediante Tauro praefecto [al. praetorio] ex tunc et nunc et usque in aeternum confitemur esse damnatam.

Item [6 1Kb] Itinerarium nomine Petri apostoli, quod appellatur sancti Clementis libri [decem, al. novem], octo, apocryphum.

    Actus nomine [7 1Kb] Andreae apostoli, apocryphi.
    Actus nomine Thomae apostoli, libri 10 apocryphi.
    Actus [8 1Kb] nomine Petri apostoli, apocryphi.
    Actus [9 1Kb] nomine Philippi apostoli, apocryphi.
    Evangelium nomine Thaddaei, apocryphum.
    Evangelium nomine Matthiae, apocryphum.
    Evangelium nomine Petri apostoli, apocryphum.
    Evangelium nomine Jacobi Minoris, apocryphum.
    [Col. 0162B] Evangelium nomine Barnabae, apocryphum.
    Evangelium [al. Evangelia] nomine Thomae quo [al. quibus] utuntur Manichaei, apocryphum [10 1Kb] [al. apocr.].
    Evangelium [al. Evangelia] nomine Bartholomaei apostoli, apocryphum [al. apocrypha].
    Evangelium nomine Andreae apostoli, apocryphum.
    Evangelia quae falsavit Lucianus, apocrypha.
    Liber de infantia Salvatoris, apocryphus.
    Evangelia quae falsavit Esitius [al. Hesychius et Isicius], apocrypha.
    Liber de Nativitate [al. Infantia] Salvatoris, et de Maria et obstetrice [al. addit. ejus], apocryphus.
    Liber qui appellatur Pastoris, apocryphus.
    Libri omnes quos fecit [11 14Kb] Leucius [al. Lucius] discipulus diaboli, apocryphi.
    Liber qui appellatur Fundamentum, apocryphus.
    [12 9Kb] Liber qui appellatur Thesaurus, apocryphus.
    Liber de filiabus Adae geneseos, [13 1Kb] apocryphus.
    [14 1Kb] Centimetrum [15 1Kb] de Christo, Virgilianis compaginatum [Col. 0162C] versibus, apocryphum.
    Liber qui appellatur Actus Teclae et Pauli apostoli, apocryphus.
    Liber qui appellatur Nepotis, apocryphus.
    Liber Proverbiorum qui ab haereticis conscriptus et sancti Sixti [al. Xysti] nomine praenotatus est, apocryphus.
    Revelatio quae appellatur Pauli apostoli, apocrypha.
    [16 1Kb] Revelatio quae appellatur Thomae apostoli, apocrypha.
    Revelatio quae appellatur S. Stephani, apocrypha.
    Liber [17 1Kb] qui appellatur Transitus, id est Assumptio sanctae Mariae, apocryphus.
    Liber qui appellatur [18 17Kb] Poenitentia Adae, apocryphus.
    Liber [19 37Kb] Ogiae nomine gigantis, qui ab haereticis cum [Col. 0163A] dracone post diluvium pugnasse fingitur, apocryphus.
    Liber qui appellatur Testamentum Job, apocryphus.
    Liber qui appellatur Poenitentia Origenis, apocryphus.
    Liber qui appellatur Poenitentia sancti Cypriani, apocryphus.
    Liber qui appellatur Poenitentia Jamnae et Mambrae, apocryphus.
    Liber qui appellatur [1 1Kb] Sortes sanctorum apostolorum, apocryphus.
    Liber qui appellatur Laus [al. Lusus] apostolorum, apocryphus.
    [2 1Kb] Liber qui appellatur Canones apostolorum, apocryphus.
    Liber [3 1Kb] Physiologus, qui ab haereticis conscriptus est, et B. Ambrosii nomine signatus [al. praenotatus], apocryphus.
    Historia Eusebii Pamphili, apocrypha.
    Opuscula Tertulliani, apocrypha.
    Opuscula Lactantii [al. Firmiani], apocrypha.
    [Col. 0163B] Opuscula Africani, apocrypha.
    Opuscula Postumiani et Galli, apocrypha.
    Opuscula Montani, Priscillae et Maximillae, apocrypha.
    Opuscula omnia Fausti Manichaei, apocrypha.
    Opuscula Commodiani, apocrypha.
    Opuscula alterius Clementis Alexandrini, apocrypha.
    Opuscula Tatii [al. Tharsi seu Tascii] Cypriani, apocrypha.
    Opuscula Arnobii, apocrypha.
    Opuscula Tychonii, apocrypha.
    Opuscula Cassiani [al. Cassionis] presbyteri Galliarum, apocrypha.
    Opuscula Victorini Pictaviensis [al. Petabionensis], apocrypha.
    [Col. 0164A] Opuscula Fausti Regensis Galliarum, apocrypha.
    Opuscula Frumentii Caeci, apocrypha.
    Epistola Jesu ad Abagarum [al. Abgarum] regem, apocrypha.
    Epistola Abagari [al. Abgari] ad Jesum, apocrypha.
    Passio Quirici [al. Cyrici] et Julitae, apocrypha.
    Passio Georgii, apocrypha.
    Scriptura quae appellatur contradictio [al. interdictio] Salomonis, apocrypha.
    Phylacteria omnia, quae non angelorum (ut illi confingunt), sed daemonum magis arte [al. nominibus] conscripta sunt, apocrypha.


Haec et omnia his similia, quae Simon Magus, Nicolaus, Cerinthus, Marcion, Basilides, Ebion, Paulus etiam Samosatenus, Photinus, et Bonosus, et qui simili errore defecerunt; Montanus quoque cum suis obscenissimis sequacibus, Apollinaris, Valentinus, sive Manichaeus, [4 1Kb] Faustus, Africanus, Sabellius, Arius, Macedonius, Eunomius, Novatus, Sabbatius, [Col. 0164B] Callistus, Donatus, Eustathius, Jovinianus, Pelagius, Julianus Eclanensis, [5 1Kb] Coelestinus [al. Coelestius], Maximinus [al. Maximianus], Priscillianus ab Hispania, Nestorius Constantinopolitanus, Maximus [6 1Kb] Unicus, Lampetius [al. Lapicius], Dioscorus, Eutyches, Petrus, et alius Petrus, e quibus unus Alexandriam, alius Antiochiam maculavit; Acacius Constantinopolitanus cum consortibus [al. sociis] suis; nec non et omnes haeresiarchae, eorumque [7 1Kb] discipuli, sive schismatici, docuerunt vel conscripserunt quorum nomina minime retinentur; non solum repudiata, verum etiam ab omni Romana catholica et apostolica Ecclesia eliminata, atque cum suis auctoribus auctorumque sequacibus sub anathematis indissolubili vinculo in aeternum confitemur esse damnata [8 1Kb] .



CONCILIUM ROMANUM SIVE DECRETUM De libris recipiendis et non recipiendis a Gelasio papa cum episcopis anno circiter 496 habitum.





ADMONITIO.
(Ex Suppl. Joan. Dom. Mansi.)
[Col. 0163]

Celebre illud de libris probandis improbandisque decretum, in Romano quodam concilio editum diu multumque eruditos exercuit. Potissimum est de auctore dissidium. Conciliorum collectores omnes Gelasio papae tribuerunt, quibus et fidem astruit Burchardus Wormatiensis, Gratianus et mss. codices plerique. Verum in codice vetustissimo collectionis Dionysii Exigui, quem Dacherius communicavit Baluzio, hoc ipsum decretum Damasi papae nomen praefert. Denique in vetustissimo Urgellensi codice Baluzius Hormisdae papae nomen praefixum reperit. Chiffletius in Jurensi nongentorum annorum codice hoc decretum offendit; cumque emendatissimum omnium quae ad id usque prodierant judicaret, exscribendum illud edendumque in suis ad opera Vigilii Tapsensis notis assumpsit. Hormisdae papae in eo codice inscribitur; ex quo sententiae de Hormisda decreti illius conditore auctoritas summa accessit. Ita rebus constitutis, factum est ut non ante multos annos cl. Fontaninus in codicem Vaticanum annorum nongentorum inciderit, qui hoc ipsum decretum profert, idemque cum multa resecet, quae in editis leguntur, hoc prae caeteris argumento sinceritatem ejus vindicari judicavit. Id enim solemne est hujusmodi lucubrationibus, ut quae brevissimae sunt, hae genuinae censeantur; fit enim ut novis subinde et novis additionibus tractu temporis reformentur, ut succedentium temporum disciplinae accommodentur. Hoc ergo decretum, prout in eo Vaticano codice legitur, produxit in suo de Antiquitatibus Hortae Commentario; censuitque hac vel sola auctoritate controversiam de auctore opusculi decidi, cum Gelasiano nomine inscribatur. Huic viri clarissimi sententiae accessuros sanioris criticae peritos omnes censeo, tum quoad operis auctorem, cum etiam quoad latum de ejus sinceritate judicium, in iis praesertim quae resecta et plane innovata exhibet. Si enim agatur de iis quae communia habet cum caeteris, in multis profecto Chiffletiano Jurensi cedit, in quo lectio probatior est, ut conferenti patebit. Desiderandum proinde superesset ut tertius aliquis paris antiquitatis codex proferretur, in quo et detractiones Vaticanae comparent, et probatae illae Chiffletianae lectiones offerrentur; idque si unquam sors tulerit, prolatis ultro manibus eruditos excepturos non dubito. Sed bonum factum! id tandem mihi vetustum Lucensem codicem annorum nongentorum evolventi obtigit. En tibi ex eo, lector, decretum de libris probandis reprobandisque, in quo ea omnia resecta sunt, quae desunt in Vaticano. In caeteris ad Chiffletianam lectionem potius quam ad Vaticanam accedit. Gelasiano nomine inscribitur, ac tandem tale est quale desideraveris. Neque eo tantum nomine praestat caeteris hucusque excusis; sed et ex eo commendabitur magis, quod praefatione ornetur nuspiam in editis legenda; quanquam doleo incuria exscriptoris luxatam esse, nec facile sanandam. Tota Gelasiana est, quantum ex styli similitudine judicare licet. Hoc est meum de nova hac Gelasiani decreti editione judicium: [Col. 0165] ut id approbem eruditis, ejusdem decreti triplex schema profero, Vaticanum, Jurense seu Chiffletianum, et Lucense.

Post haec scripta incidi in decretum Gelasianum ex vetustissimo Florentino codice editum a P. Josepho Blanchinio Oratorii Romani S. Philippi Nerii presbytero V. Cl., in prolegomenis ad IV volumen Anastasii Bibliothecarii editionis Romanae. Ex eo codice repraesentare se genuinum decretum Gelasii vir ille doctus censuit. Nec sane negaverim meliorem esse ejus lectionem prae Vaticano. Cum vero ait idem vir doctissimus, catalogum illum sacrorum Librorum qui in Vaticano Fontanini non exstat, legiturque in suo Florentino, e Vaticano sive scriptoris incuria, sive alicujus fraude subtractum esse, futile est et inane, cum et a meo pariter Lucensi absit, quem sane Lucensem ex Vaticano illo expressum, sive ambos ex tertio alio derivatos esse, nemo sibi persuaserit, cum discrepent non raro. Hunc si omittas sacrorum librorum catalogum, in caeteris Florentinus ille fere cum nostro convenit: paucis exceptis, quae ad extremam pagellae oram diligenter adnotavi [* 1Kb] . Est vero Florentinus Blanchinii in fine mutilus, nam post illud: Fausti Regiensis, etc., caetera desunt, quae tamen in reliquis omnibus mss. codicibus leguntur.

Haec scripseram in priori mea editione: modo vero aliquid accessit, quo nova haec editio ornetur, nempe variantes e vetustissimo Frisingensi codice annorum circiter 1000, quas mihi, pro ea qua est humanitate suppeditavit vir doctissimus P. Frobenius Forster prior et bibliothecarius S. Emmerami Ratisbonensis. In eo codice concilio Damasi decretum istud subjicitur, nam eo concilio absoluto statim subditur: Item dictum est: Nunc vero de Scripturis divinis agendum est, quid universalis catholica recipiat Ecclesia, et quid vitare debeat. Incipit ordo Veteris Testamenti, etc.; tum continuo sequitur integrum decretum de libris legendis.



[1Kb] LUCENSE.
[Col. 0165]

Incipit decretale ab urbe Roma editum de recipiendis sive non recipiendis libris factum.

Synodum sub Gelasio papa urbis Romae cum LXX episcopis.


INCIPIT PROLOGUS.

Ad discutiendas, vel intelligendas Scripturas, quas (sic) in Novo vel in Veteri Testamento a pluribus editas, illud apostolicum nobis convenit servare eloquium: Prophetias, inquit, nolite spernere; omnia autem probate; ut plenius Dei operatione credamus illas esse conditas, quas de adventu Domini, ac nativitate, vel passione ipsius, et resurrectione certissime fuisse locutas, per quas enim [forte etiam] nos credimus esse salvatos; ibi intelligimus illud, ubi dixit: Quod bonum est tenete, ad repellendas, vel a catholicis renuendas Scripturas esse cognovimus, quas etiam vir eruditissimus Hieronymus repudiavit esse damnatas, sufficit nobis dicere, ut ab omni specie mala abstineamus.

[Col. 0167] Post [4 1Kb] propheticas [manu antiqua additur et evangelicas] atque apostolicas Scripturas, [5 1Kb] quibus Ecclesia catholica per gratiam Dei fundata est, etiam illud intimandum putavimus, quod quamvis universae per orbem catholicae diffusae Ecclesiae unus thalamus Christi sit; sancta tamen Romana Ecclesia nullis synodicis constitutis caeteris Ecclesiis praelata est, sed evangelica voce Domini [6 1Kb] nostri primatum obtinuit: Tu es Petrus, inquiens, et super hanc petram aedificabo Ecclesiam meam, et portae inferi non praevalebunt adversus eam; et tibi dabo claves regni coelorum; et quaecunque ligaveris super terram, erunt ligata et in coelo; et quaecunque solveris super terram, erunt soluta et in coelo.

[Manu antiqua suppletur Cui] Addita est etiam societas beati [manu antiqua suppletur beatissimi Pauli apostoli vas electionis], qui non diverso, sicut haeretici [7 1Kb] garriunt, sed uno tempore, uno eodemque die gloriosa morte cum Petro in urbe Roma sub Caesare Nerone agonizans coronatus est; et pariter supradictam sanctam Romanam Ecclesiam Christo Domino consecrarunt, [8 1Kb] talesque omnibus [9 1Kb] orbibus in universo mundo sua praesentia, [Col. 0169] atque venerando triumpho [1 1Kb] praetulerunt.

Est ergo prima Petri apostoli sedes Romana Ecclesia non habens maculam, neque rugam, nec aliquid ejusmodi.

Secunda autem sedes apud Alexandriam B. Petri nomine a Marco ejus discipulo et evangelista consecrata est. Ipseque a Petro apostolo in Aegypto directus, verbum veritatis praedicavit et gloriosum consecravit [manu antiqua corrigitur consummavit] martyrium.

Tertia vero sedes [2 1Kb] apud Antiochiam ejusdem beatissimi Petri apostoli habetur honorabilis, eo quod ibidem prius quam Roma venisset habitavit et [3 1Kb] ibidem primum nomen Christianorum novellae gentis exortum est.

Et quamvis aliud fundamentum nullus possit ponere praeter id quod positum est, [4 1Kb] quod est Christus Jesus, tamen ad aedificationem sanctam, [5 1Kb] idem [manu antiqua eamdem] Romanam Ecclesiam post illas Veteris vel Novi Testamenti, quas [6 1Kb] regulariter suscipimus etiam suscipi non prohibet Scripturas. [7 1Kb] Id est sanctam synodum Nichenam secundum trecentorum decem et octo episcoporum [8 1Kb] [manu antiqua ponitur Patrum] mediante Maximo Constantino Augusto.

Sanctam synodum Ephesiam, [mana antiqua Ephesinam] in qua Nestorius damnatus est, [9 1Kb] cum consensu [10 1Kb] beati Coelestini papae, mediante Cheryllo Alexandrinae sedis antistite, et Arcadio episcopo ab Italia destinato.

Sanctam synodum Chalcedonensem, mediante Marciano Augusto, et Anatholio Constantinopolitano episcopo, in qua Nestoriana et Euticiana haeresis simul cum Dioscoro, ejusque complicibus [11 1Kb] damnatus est.

[13 1Kb] Opuscula B. Cicili Cipriani martyris et Carthaginensis episcopi.

[Col. 0171] Opuscula beati Gregorii Nanzanzeni epi.

Opuscula B. Basili Cappadociae episcopi.

Opuscula B. Athanasi Alexandrini episcopi.

Opuscula Theophili Alexandrini episcopi.

Opuscula B. Cyrilli Alexandrini episcopi.

Opuscula B. Helari [1 1Kb] Pictabensis episcopi.

[2 1Kb] Opuscula B. Joannis Constantinopolitani episcopi.

Opuscula B. Ambrosii Mediolanensis episcopi.

Opuscula B. Augustini [3 1Kb] Ipone Regiensis episcopi.

Opuscula B. Hieronimi presbyteri.

Opuscula Beati Prosperi viri religiosissimi.

[4 1Kb] Opuscula B. Leonis papae ad Flavianum Constantinopolitanum episcopum destinata, cujus textum quispiam si usque ad unum iota disputaverit, et non eam in omnibus venerabiliter receperit, anathema sit.

Opuscula, [5 1Kb] tractatus omnium Patrum orthodoxorum, qui in nullo a sanctae ecclesiae Romanae consortio deviarunt, nec ab ejus fide vel praedicatione sejuncti sunt; sed ipsius ut communicationis per gratiam Dei usque in ultimum diem viae suae fuere participes, legendos decernimus.

Item decretales epistolas quas beatissimi papae diversis temporibus ab urbe Roma pro diversorum Patrum consolatione dederunt, venerabiliter [6 1Kb] suscipienda.

Item gesta sanctorum martirum qui multiplicis [manu antiqua multiplicibus] tormentorum cruciatibus et mirabilibus, confessionum triumphis inradiant. Quis [7 1Kb] ista catholicorum dubitet [manu antiqua et] majora eos in agonibus fuisse perpessos, nec suis viribus, sed Dei gratia et adjutorio universa tolerasse? Sed ideo secundum antiquam consuetudinem singulari cautela in sancta Romana Ecclesia non leguntur, quia et eorum qui conscripserunt nomina penitus ignorantur; et ab infidelibus [8 1Kb] vel idiotis superflua, aut minus apta quam rei ordo fuerit esse putatur. Sicut cujusdam Quirici et Julitae, sicut Georgii aliorumque ejusmodi passiones, quae ab haereticis perhibentur compositae. Propter quod, ut dictum est, ne vel levis subsannandi oriretur occasio in [9 1Kb] Romana Ecclesia [Col. 0173] non leguntur. Nos tamen cum praedicta Ecclesia omnes martires et eorum gloriosos agones, qui Deo magis quam hominibus noti sunt omni devotione veneramur.

Item Vitas Patrum, Pauli, Antonii, Ilarionis, et omnium heremitarum, quas tamen vir beatissimus descripsit Hieronymus, cum [1 1Kb] omni honore suscipimus.

Item Actus beati Sylvestri Apostolicae sedis praesulis, licet ejus qui conscripsit nomen ignoretur; a multis tamen in urbe Roma a catholicis legi cognovimus, et pro antiquo usu multae hoc imitantur Ecclesiae.

[2 1Kb] Item scriptura de inventione sanctae crucis dominicae, et alia scriptura de inventione capitis Joannis Baptistae, novellae quidem relationis [3 1Kb] nonnulli eas catholici legunt, sed cum haec ad catholicorum manus pervenerint, beati apostoli probant [manu antiqua praecedat] sententiam [4 1Kb] : Omnia probate, quod bonum est tenete.

Item Rufinus vir [5 1Kb] religiosissimus, [6 1Kb] qui plurios [manu antiqua plurimos] ecclesiasticis operis edidit libros, non nullas etiam Scripturas interpretatus est. Sed quoniam [7 1Kb] beatissimus Hieronimus eum in aliquibus de arbitrii libertate notavit, illa sentiemus quae praedictum Hieronimus sentire cognoscimus; et non solum de Rufino, sed etiam de universis, quos vir saepius memoratus zelo Dei et fidei religione reprehendit.

Item Origenis nonnulla opuscula quae vir beatissimus Hieronymus non repudiat, legenda suscipimus; reliqua autem [8 1Kb] omnia cum auctore suo dicimus rennuenda.

Item Cronica Eusebii Cesariensis [9 1Kb] epi atque ejusdem Historiae ecclesiasticae libros, quamvis in primo narrationis suae libro tepuerit, et post in laudibus atque excusatione Origenis unum scismatici conscripserit librum; propter rerum tamen singularum notitiam, quae ad [10 1Kb] scrutationem [manu antiqua instructionem] pertinent, usquequaque non dicimus rennuenda.

Orosium virum eruditissimum collaudamus [11 1Kb] quia valde nobis necessariam adversus Paganorum calumnias ordinavit Storiam, miraque brevitate contexuit.

Venerabilis viri Seduli [12 1Kb] episcopi Paschale opus, quod heroicis descripsit versibus, insigni laude [13 1Kb] proferimus.

Juvenci nihilominus laboriosum opus non spernimus, sed miramus. [Col. 0175] Caetera autem quae ab haereticis, sive scismaticis conscripta, vel [1 1Kb] praedicta sunt [manu antiqua additur nullatenus recipit catholica et apostolica Romana Ecclesia]. E quibus pauca, quae ad memoriam venerunt, et a catholicis vitanda sunt, credimus esse subdenda.

Item notitia de librorum [manu amiqua libros] apocriforum, [2 1Kb] qui non recipiuntur.

Ariminensium synodum a Constantio Caesare Constantini [3 1Kb] Augusti filio congregatam mediante Tauro praefecto ex tunc, et nunc, et in eternum confitemur esse damnatam.

Itinerarium nomine Petri Apostoli, quod appellatur sancti Clementis [manu antiqua libr. [4 1Kb] X] apocrifum.

Actus nomine Andreae apost. apog.

Actus nomine Thomae apost. apog.

Libri numero decem apog. (sed hoc deletum est manu antiqua.)

Actus nomine Petri apost. alius apoc.

Actus nomine Philippi apost. apoc.

Evangelia nomine Matthiae apog.

Evangelia nomine Barnabae apost. [5 1Kb] apog.

Evangelia nomine Jacobi minoris apog.

Evangelia nomine Petri [6 1Kb] apost. apoc.

Evangelia nomine Thomae, quibus Manichaei utuntur apoc.

Evangelia nomine Andreae apost. apoc. [Manu antiqua deletur Andreae, et ponitur Bartholomei.]

Evangelia quae falsavit Lucianus apoc.

Evangelia quae falsavit Ysicius apoc.

Liber de Infantia Salvatoris apoc.

Liber de Nativitate Salvatoris, et de Maria [manu antiqua post Mariam est vel] obstetrice [7 1Kb] apoc.

Liber qui appellatur Pastoris apoc.

Libri omnes quos fecit Lucius [manu antiqua Leucius] discipulis diaboli apog.

Liber qui appellatur fundamentum apoc.

Liber qui appellatur Thesaurum apoc.

Liber de filiabus Adae Licto [8 1Kb] ageneseos.

[Col. 0177] [1 1Kb] Liber qui appellatur Actus Theclae, et Pauli [2 1Kb] apos. apog.

Liber qui appellatur [3 1Kb] Nephothes apog.

Liber proverbiorum ab haereticis conscriptus, et sancti Xisti nomine praesignatus, apoc.

Revelatio quae appellatur Thomae [4 1Kb] apost. apog.

Revelatio quae appellatur Pauli apog.

Revelatio quae appellatur Stephani apoc.

Liber qui appellatur transitus, [5 1Kb] id est assumptio sanctae Mariae apoc.

Liber qui appellatur [manu antiqua de] Poenitentia Adae apoc.

Liber de [6 1Kb] Eugenia [manu antiqua Vegenia] nomine gigantis qui cum dracone post diluvium ab haereticis pugnasse perhibetur, apoc.

Liber qui appellatur Testamentum Job apog.

Liber qui appellatur poenitentia Origenis apog.

Liber qui appellatur poenitentia sancti Cipriani apoc.

Liber qui appellatur poenitentia Jamne et Membre apoc.

Liber qui appellatur [7 1Kb] Sors apostolorum [manu antiqua scribitur laus] apoc.

Liber Fisiologus, qui ab haereticis conscriptus, et beati Ambrosii nomine praesignatus apoc.

Storia Eusebii Pampeli apog.

Opuscula Tertulliani apoc.

Op. Lactanti [8 1Kb] apoc.

[10 1Kb] Op. Africani apoc.

Op. [11 1Kb] Postulliani et Galli apoc. [12 1Kb]

Op. Montani, Priscillae, et Maximillae apoc.

Op. omnia [13 1Kb] Faustini Manichaei apoc.

Op. Commodiani ap.

Op. alterius Clementis Alexandrini apoc.

Op. Tassii Cypriani ap.

Op. [14 1Kb] Arnobi ap.

Op. Ticoni apoc.

Opuscula Cassiani presbyteri Galliarum ap.

[Col. 0179] Opusc. Victorini [1 1Kb] Pictabensis ap.

Manu antiqua inseritur hic, Op. Fausti Regensis Gallearum ap. [2 1Kb] Op. Frumenti Coeci ap.

Centonem de Christo, Virgilianis compaginatum versibus ap.

Epistola Jesu Abaguso ap.

Epistola Abaguio ad Jesum ap.

Passio Quyrici, et Julitae ap.

Passio Georgi ap.

Scriptura quae appellatur contradictio Salomonis apoc.

Filacteria omnia, quae non angelorum, ut illi confingunt, sed daemonum magis conscripta sunt, ap.

Haec et his similia quae Simon Magus, Nicolaus, Cerinthus, Marcion, Basilidis, Ebion, Paulus etiam Samositanus, Fotinus, et Bonosus [manu antiqua et] qui simili errore defecerunt; Montanus quoque cum suis obscenissimes sequacibus, Apollenaris, Valentinus sive Manicaeus, Faustus, Africanus Sabellius, Arrius, Machedonius, Eunomius, Novatus, Sabacius, Coelestus, Donatus, Eustacius, Jovianus, Pelagius, Julianus Celumensis, Coelestius Maximinus [manu antiqua Maximianus] Priscillianus ab Spania, Nestorius Constantinopolitanus, Maximus Cynicus, Lampetius, Dioscorus, Eutices, Petrus, et alius Petrus, e quibus unus Alexandriam, alius Antiochiam maculavit. Acacius Constantinopolitanus cum consortibus suis, necnon et omnes haeretici, haereseorumque discipuli, sive scismatici docuerunt, vel conscripserunt, quorum nomina minime retinentur, non solum repudiata, verum ab omni Romana, et apostolica Ecclesia eliminata, atque cum suis auctoribus, auctorumque sequacibus sub anathematis insolubili vinculo in aeternum confitemur esse damnanda.



VATICANUM FONTANINI
[Col. 0165]

Incipit decretale sancti Gelasii papae urbis Romae.


I.
[Col. 0167]

Post propheticas, et evangelicas atque apostolicas Scripturas, quibus Ecclesia catholica per gratiam Dei fundata est, etiam illud intimandum putavimus, quod quamvis universae per orbem catholicae defusae Ecclesiae unus thalamus Christi sit; sancta tamen Romana Ecclesia nullis synodicis constitutis caeteris Ecclesiis praelata est, sed evangelica voce Domini et Salvatoris nostri primatum obtinuit: Tu es Petrus, inquiens, super hanc petram aedificabo Ecclesiam meam; et portae inferi non praevalebunt adversus eam; et tibi dabo claves regni coelorum; et quaecunque ligaveris super terram, erunt ligata et in coelo; et quaecunque solveris super terram, erunt soluta et in coelo.

Cui data est etiam societas beatissimi Pauli apostoli, vas electionis, qui non diverso, sicut heresi garriunt, sed uno tempore, uno eodemque die gloriosam mortem cum Petro in urbe Roma sub Caesare Nerone agonizans, coronatus est, et pariter supradictam sanctam Romanam Ecclesiam Christo Domino consecrarunt, aleisque omnibus in universo mundo sua praesentia atque venerando triumpho pertulerunt.

[Col. 0169] Est ergo prima Petri apostoli sedis Romana Ecclesia non habens maculam, nec rugam, nec aliquid ejusmodi.

Secunda autem sedis apud Alexandriam, beati Petri nomen, a Marco ejus discipulo evangelista consecrata est. Ipseque a Petro apostolo in Aegypto directus, verbum veritatis praedicavit, et gloriosum consummavit martyrium.

Tertia vero sedis apud Antiochiam item beatissimi Petri Apostoli habetur honorabilis, eo quod illic prius quam Romam venisset habitavit, et illic primum nomen Christianorum novellae gentis exortus est.


II.

Et quamvis aliud fundamentum nullus possit ponere praeter id quod positum est, quod est Christus Jesus; tamen aedificationem sanctam idem Romanam Ecclesiam post illas Veteris vel Novi Testamenti, quas regulariter suscipimus, etiam suscipi non prohibet Scripturas. Id est sanctam synodum Nicenam CCCrum X. et VIII. Patrum, mediante Maximo Constantino Augusto.

Sanctam senodum Efisinam, in qua Nestorius damnatus est, consensu Coelestini papae, mediante Cirillo Alexandrinae sedis antestite, et Arcadio ab Italia distinato.

Sanctam synodum Calcedonensem, mediante Marciano Augusto et Anatholio Constantinopolitano episcopo, in qua Nestoriana, Antiochiana, et Eutichiciana hereses simul cum Dioscoro, ejusque complicibus damnatae sunt.


III.

Incipiunt opuscula recipienda.

Item opuscula beati Cicili Cipriani martiris, et Cartagenensis episc.

[Col. 0171] Opuscula beati Gregori Nazazensis epi.

Item opuscula beati Basili Capadociae epi.

Item opuscula beati Athanasi Alexandriae epi.

Item op. beati Joannis Constantinopolitanae epi.

Item op. beati Theophili Alexandrinae epi.

Item op. beati Helari Pictavinsis epi.

Item op. beati Ambrosi Mediolanenses epi.

Item op. B. Augustini Ipponereginsis epi.

Item op. beati Hieronimi prbi.

Item op. Prosperi viri religiosissimi.

Item epistola bi. Leonis pap. ad Flavianum Constantinopolitanum episcobum distinam t. cujus textum quispiam suis, quae ad unum iota dispotaverit, et non eam in omnibus venerabiliter receperit, anathema sit.

Item op. tractatus omnium Patrum orthodoxorum qui in nullo a scae Ecclesiae Romane consortio deviarunt nec ab ejus fide vel praedicatione sejuncti sunt; sed ipsius communicatione per gratiam Dei usque in ultimum vitae suae fuere participes, legende decernimus.

Item decretales epistolas, quas beatissimi pap. diversis temporibus ab urbe Roma, pro diversorum Patrum consolatione, dederunt, venerabiliter suscipiendas.

Item gesta sanctorum martirum qui multiplicibus tormentorum cruciatibus, et mirabilibus confessionum triumphis inradiant. Quis ista Catholicorum dubitet majora eos in agonibus fuisse perpessos, nec suis viribus, sed Dei gratia, et adjutorio? Singulari cautella in sca Romana Ecclesia non leguntur, quia et eorum qui conscribere nomina penitus ignoratur, et ab infidelibus et idiotis superflua, aut minus apta, quam rei ordo fuerit, esse putantur. Sicut cujusdam Cirici et Julitae, sicut Giorgi, aliorumque hujusmodi passiones, q. ad hereticis perhibentur compositae. Propter quod, ut dictum est, ne vel levis subsanandi orreretur occasio, in sca Romana Ecclesia non leguntur. Nos tamen cum praedicta Ecclesia omnes martires, et eorum gloriosos agones, qui Domino magis [Col. 0173] quam hominibus noti sunt, omni devotione veneramur.

Item Vitas Patrum, Pauli, Antoni, Hilarionis, et omnibus heremitarum, quas tamen vir beatissimus descripsit Hieronimus, cum omni honore suscipimus.

Item Actus beati Silvestri Apostolicae sedis praesolis, licet ejus qui conscripsit nomine ignoretur, a multis tamen in urbe Roma catholicis legi cognovimus, et pro antiquo usu multae haec imitantur Ecclesiae.

Item scriptura de inventione crucis dominicae, et aliam scripturam de inventione capitis Joannis Baptistae, novelle quidem relationis et nonnulli catholici legunt. Sed cum haec ad catholicorum manus advenerint, beati Pauli apostoli praecedet sententia . . . . Omnia probate, quod bonum est tenete.

Item Rufinus vir religiosus plurimos ecclesiasticae operis edidit libros, nonnullas etiam Scripturas interpretatus est. Sed qum beatissimus Hieronimus eum in aliquibus de arbitrio libertate notavit, illas sentim. q. praedictum beatum Hienimum sentire cognoscimus, non solum de Rofino, sed etiam de universis quod vir S. sepius memoratus, zelo Dei, et fidei religione reprehendit.

Item Origenis nonnulla op. quae vir beatissimus Hieronymus non repudiat, legenda suscipimus: reliqua autem omnia cum auctore suo dicimus rennuendam.

Chronica Eusebi Caesariensis, atque ejusdem Historiae ecclesiasticae libros, quamvis in primo narrationis suae libro tepuerit, et post in laudibus atque excusatione Origenis scismatici unum conscripserit librum: propter rerum tamen singularum notitiam, q. ad instructionem pertenent, usquequaque non dicimus renuendos.

Idem Orosium virum eruditissimum, quem conlaudamus, qui valde nobis necessariam adversus paganorum calumnias ordinavit Historiam, miraque brevitate contexuit.

Item venerabilis Sedulii Paschale opus, quod eruditis descripsit versibus, insigni laude praeferimus.

Item Juvenci nihilominus laboriosum opus non spernimus, sed [Col. 0175] miramus. Cetera que ab haereticis, schismaticis conscripta, vel predicata sunt, nullatenus recipiet catholica et apostolica Romana Ecclesia: e quibus pauca, quae ad memoriam venerunt, et a catholicis vitanda sunt, credidimus esse subdenda.


IV.

Notitiam librorum apocriforum, qui non recipiuntur.

Arimenensium Sinodum, a Constantio Caesare Constantini Augusti filium congregatam, mediante Tauro praefecto, ex tunc et nunc et in aeternum confitemur esse damnata.

Itinerarium nomine Petri Apostoli, quod appellatur Sci Clementis, apogrifum.

Actus nomen Andreae apl. apg.

Actus nomen Thomae apl. libros X apg.

Actus nomen Petri apl. alius, apg.

Actus nom. Philippi apl. apg.

Evangelium nom. Matthiae apg.

Evangelium nom. Petri ap. apg.

Evangelium nom. Jacobi Minoris, apg.

Evangelium nom. Barnabae apg.

Evangelium nom. Thomae, quibus Manichaei utuntur, apg.

Evangelium nomen Bartholomei ap. apg.

Evangelium quem falsavit Lucianus, apg.

Evangelium quem falsavit Eusicius et Lucius, apg.

Lib. de Infantia Salvatoris, apg.

Lib. de Nativitate Salvatoris, e de Maria vel obstetrice, apg.

Liber qui appellatur Pastoris, apg.

Lib. omnes quos fecit Leucius discipulus diaboli, apg.

Lib. qui appellatur Fundamentum, apg.

Lib. qui appellatur Thesaurum, apg.

Lib. de filiabus Adae lectum geneseos, apg.

[Col. 0177] Lib. qui appellatur hactus Thecle, vel Thollius, et Pauli ap. apg.

Lib. qui appellatur Nopotis, apg.

Lib. Proverbiorum ab hereticis conscriptus, et sancti Xisti nomen praenotatus, apg.

Revelatio qui appellatur Pauli, apg.

Revelatio qui appellatur Thomae apg.

Revelatio qui appellatur Stephani apg.

Liber qui appellatur Transitus, id est, Adsumptio scae Mariae, apg.

Lib. qui appellatur Penetentia Adae, apg.

Lib. Eugenii a nom. gigante qui cum dracone post diluvium ab haereticis pugnasse perhibetur apg.

Liber qui appellatur Testamentum Job apg. Non historia beati Job, sed alius ad hereticis conscriptus.

Lib. qui appellatur Poenitentiae Origenis, apg.

Lib. qui appellatur Poenitentia sci Cipriani apg.

Lib. qui appellatur Poenitentia Jamnae et Mambre apg.

Lib. qui appellatur Sors apostolorum, apg.

Lib. qui appellatur Lusa Apostolorum apg.

Lib. Filosogus, qui ab hereticis conscriptus est, et beati Ambrosii nom. praesignatus, apg.

Historia Eusebi Pamphili, apg.

Opuscola Tertulliani, apg.

Op. Lactanti, ap.

Op. Affricani, apg.

Op. Postumiani et Galli, apg.

Op. Montani, Priscillae et Maximillae apg.

Op. omnia Fausti Manichei, apg.

Op. Commodiani, apg.

Op. alterius Clementis Alexandrinae, apg.

Opusc. Tarsi Cipriani, apg

Op. Arnobi, apg.

Op. Tigoni, apg.

Opuscula Cassiani pbri. Gallearum, apg.

[Col. 0179] Opus. Victorini Petabionensis, apg.

Op. Fausti Regensis Gallearum, apg.

Op. Frumentini Coeci, apg.

Centonem de Xpo Virgilianis convaginatum versibus, apg.

Epistola Ihu ad Abgiarum, apg.

Epla Abgari ad Ihm, apg.

Passio Cirici et Jolitae, apg.

Pass. Giorgi, apg.

Scriptura que appellatur contradictio Salomonis, apg.

Filacteria omnia, que non angelorum, ut illi confingunt, sed daemonum magis arte conscripta sunt, apg.

Haec et his similia quae Simon Magus, Nigolaus, Cirinthus, Marcion, Baselides, Ebion, Paulus etiam et Samosetanus, Futinus et Bonosus, et qui simili errore defecerunt; Montanus quoque cum suis obscenissimis sequacibus, Apollinaris, Valentinianus, sive Manicheus, Faustus, Affricanus, Sabellius, Arrius, Machedonius, Eunomius, Novatus, Sabastius, Celestus, Donatus, Eustacius, Jovianus, Pelegius, Julianus Elane, Celestius, Maximianus, Priscillianus ab Hispania, Nestorius Constantinopolitanus, Maximus Unicus, Lampecius, Dioscorus, Eutichius, Petrus et alius Petrus: e quibus unus Alexandriam, alius Antiochiam maculavit; Accacius Constantinopolitanus cum consortibus suis; nec non et omnes hereses, hereseorum discipuli, sive scismatici, qui docuerunt vel conscripserunt, quorum nomina minime retenentur, non solum repudiata, verum ab omni Romana, vel catholica et apostolica Ecclesia eliminata, atque cum suis auctoribus auctorumque sequacibus sub anathemate insolubili vinculo in aeternum confitemur esse damnata.

Expliciunt decretalis.



JURENSE CHIFFLETII
[Col. 0166]

Incipit decretale in urbe Roma ab Hormisda papa editum.

De Scripturis divinis quid universaliter catholica recipiat Ecclesia, vel post haec quid vitare debeat.


1.

Ordo de Veteri Testamento, quem sancta et catholica Romana suscipit et honorat Ecclesia, iste est:

Geneseos liber 1.---Exodi liber 1. ---Levitici liber 1.---Numeri liber 1.---Deuteronomii liber 1.---Jesu Nave liber 1.---Judicum liber 1.---Ruth liber 1.---Regnum libri 4.---Paralipomenon libri 2.---Psalmorum 150 liber 1.---Salomonis libri 3.---Proverbia, Ecclesiastes et Cantica Canticorum.---Item Sapientire liber 1.---Ecclesiastici liber 1.---Item ordo prophetarum: Esaiae liber 1.--- [1 1Kb] Hieremiae liber 1, cum Cinoth, ac lamentationibus suis.---Ezechielis liber 1.---Danielis liber 1.---Osee liber 1.---Amos liber 1.---[Col. 0168] Michaeae liber 1.---Johel liber 1.---Abdiae liber 1.---Jonae liber 1.---Naum liber 1.---Abacuc liber 1.---Sophoniae liber 1.---Aggei liber 1.---Zachariae liber 1.---Malachiae liber 1.---Item ordo historiarum: Job liber 1.---Tobiae liber 1.---Esdrae libri 2. Esther liber 1.---Judith liber 1.---Machabaeorum libri 2. Item ordo Scripturarum Novi et Aeterni Testamenti [1 1Kb] : Evangeliorum libri 4: Secundum Matthaeum liber 1.---Secundum Marcum liber 1.---Secundum Lucam liber 1.---Secundum Joannem liber 1.---Item Actuum apostolorum liber 1.---Epistolae Pauli apostoli numero 14. Ad Romanos epistola 1.---Ad Corinthios epistolae 2.---Ad Ephesios epistola 1.---Ad Thessalonicenses epistolae 2.---Ad Galatas epistola 1.---Ad Philippenses epistola 1.---Ad Colossenses epistola 1.---Ad Timotheum epistolae 2.---Ad Titum epistola 1.---Ad Philemonem epistola 1.---Ad Hebraeos epistola 1.---Item Apocalypsis Joannis liber 1.---Item Canonicae Epistolae numero septem: Petri apostoli epistolae 2.--- [2 1Kb] Jacobi apostoli epistola 1.---Joannis apostoli epistolae 3.---Judae Zelotis apostoli epistola una.


II [3 1Kb] .

Post has omnes propheticas, et evangelicas, atque apostolicas, quas superius deprompsimus, Scripturas, quibus Ecclesia catholica per gratiam Dei fundata est, etiam illud intimandum putavimus, quod quamvis universae per orbem diffusae catholicae Ecclesiae unus thalamus Christi sit; sancta tamen Romana Ecclesia nullis synodicis constitutis caeteris Ecclesiis prolaeta est, sed evangelica voce Domini et Salvatoris nostri primatum obtinuit: Tu es Petrus, inquientis, et super hanc petram aedificabo Ecclesiam meam: et portae inferni non praevalebunt adversus eam; et tibi dabo claves regni coelorum, et quaecunque ligaveris super terram, erunt ligata et in coelo; et quaecunque solveris super terram, erunt soluta et in coelo.

Addita est etiam societas beatissimi Pauli apostoli, vasis electionis, qui non diverso, sicut haeretici garriunt, sed uno tempore, uno eodemque die gloriosa morte cum Petro in urbe Roma sub Caesare Nerone agonizans, coronatus est. Et pariter supradictam sanctam Romanam Ecclesiam Christo Domino consecrarunt, aliisque omnibus urbibus in universo mundo, sua praesentia atque venerando triumpho praetulerunt.

[Col. 0170] Est ergo prima Petri apostoli sedes Romana Ecclesia, non habens maculam, neque rugam, nec aliquid hujusmodi.

Secunda autem sedes apud Alexandriam beati Petri nomine a Marco ejus discipulo, atque evangelista consecrata est. Ipseque in Aegypto directus a Petro Apostolo, verbum veritatis praedicavit, et gloriosum consummavit martyrium.

Tertia vero sedes apud Antiochiam item beatissimi Apostoli Petri habetur honorabilis, eo quod, illic priusquam Romam venisset, habitavit: et illic primum nomen Christianorum novellae gentis exortum est.


III.

Et quamvis aliud fundamentum nullus potuit ponere praeter id quod positum est, quod est Christus Jesus; tamen ad aedificationem nostram eadem Romana Ecclesia, post illas Veteris vel Novi Testamenti, quas regulariter superius enumeravimus, etiam has suscipi non prohibet Scripturas. Id est sanctam synodum Nicaenam secundum trecentos decem et octo Patres, mediante Maximo Constantino Augusto, in qua Arrius haereticus condemnatus est.

Sanctam synodum Constantinopolitanam, mediante Theodosio seniore Augusto, in qua Macedonius haereticus debitam damnationem excepit.

Sanctam synodum Ephesinam, in qua Nestorius damnatus est, consensu beatissimi Coelestini papae, mediante Cyrillo Alexandrinae sedis antistite, et Arcadio episcopo ab Italia destinato.

Sanctam synodum Calcedonensem, mediante Marciano Augusto, et Anatolio Constantinopolitano episcopo, in qua Nestoriana et Eutychiana haeresis, simul cum Dioscoro ejusque complicibus damnatae sunt. [12 1Kb] Sed et si qua sunt concilia a sanctis Patribus hactenus instituta, post istorum quatuor auctoritatem et custodienda et recipienda decrevimus.


IV.

Jam nunc subjiciendum de opusculis sanctorum Patrum quae in Ecclesia catholica recipiuntur.

Opuscula beati Caecilii Cypriani martyris, Carthaginensis episcopi in omnibus recipienda.

[Col. 0172] Item opuscula beati Gregorii Nazianzeni episcopi.

Item opuscula beati Basilii Cappadociae episcopi.

Item opuscula beati Athanasii Alexandrini episcopi.

Item opuscula beati Joannis Constantinopolitani episcopi.

Item opuscula beati Theophili Alexandrini episcopi.

Item opuscula beati Cyrilli Alexandrini episcopi.

Item opuscula beati Hilarii Pictaviensis episcopi.

Item opuscula beati Ambrosii Mediolanensis episc.

Item opuscula beati Augustini Hipponeregiensis ep.

Item opuscula beati Hieronym presbyteri.

Item opuscula beati Prosperi viri religiosissimi.

Item epistolam beati papae Leonis ad Flavianum Constantinopolitanum episcopum destinatam: de cujus textu quispiam si usque ad unum iota disputaverit, et non eam in omnibus venerabiliter receperit, anat. sit.

Item opuscula atque tractatus omnium Patrum orthodoxorum qui in nullo a sanctae Romanae Ecclesiae consortio deviarunt, nec ab ejus fide vel praedicatione sejuncti sunt; sed ipsius communicationi per gratiam Dei usque in ultimum diem vitae suae fuere participes, legendos decernimus.

Item decretales epistolas quas beatissimi papae, diversis temporibus ab urbe Roma pro diversorum Patrum consultatione dederunt, venerabiliter suscipiendas.

Item gesta sanctorum martyrum, quae multiplicibus tormentorum cruciatibus, et mirabilibus confessionum triumphis inradiant. Quis ista catholicorum dubitet, et majora eos in agonibus fuisse perpessos? Nec suis viribus, sed Dei gratia et adjutorio universa tolerasse? Sed ideo, secundum antiquam consuetudinem, singulari cautela in sancta Romana Ecclesia non leguntur, quia et eorum qui conscripsere nomina penitus ignorantur, et ab infidelibus et idiotis superflua, aut minus apta, quam rei ordo fuerit, esse putantur. Sicut Quirici cujusdam et Julitae; sicut Georgii, aliorumque ejusmodi passiones, quae ab haereticis perhibentur compositae. Propter quod, ut dictum est, ne vel levis subsannandi oriretur occasio, in sancta Romana Ecclesia non leguntur. Nos tamen, [Col. 0174] cum praedicta Romana Ecclesia, omnes martyres, et eorum gloriosos agones, qui Deo magis quam hominibus noti sunt, omni devotione veneramur.

Item Vitas Patrum, Pauli Antoni, Hilarionis, et omnium eremitarum, quas tamen vir beatissimus Hieronymus descripsit, cum omni honore suscipimus.

Item Actus beatissimi Silvestri apostolicae sedis praesulis, licet ejus qui conscripsit nomen ignoretur, a multis tamen in urbe Roma catholicis legi cognovimus et pro antiquo usu multae hoc imitantur Ecclesiae.

Item scriptura de Inventione dominicae crucis, et alia scriptura de Inventione capitis beati Joannis Baptistae, novellae quidem relationes sunt, et nonnulli eas catholici legunt. Sed cum haec ad Catholicorum manus pervenerint, beati apostoli Pauli praecedat sententia: Omnia probate, et quod bonum est retinete.

Item Rufinus vir religiosissimus plurimos ecclesiastici operis edidit libros: nonnullas etiam Scripturas interpretatus est. Sed quoniam venerabilis Hieronymus cum in aliquibus de arbitrii libertate notavit; illa sentimus, quae praedictum beatum Hieronymum sentire cognoscimus: et non solum de Rufino, sed etiam de universis quos vir saepius memoratus zelo Dei, et fidei religione reprehendit.

Item Origenis nonnulla opuscula, quae vir beatissimus Hieronymus non repudiat, legenda suscipimus: reliqua autem omnia cum auctore suo dicimus renuenda.

Item Chronica Eusebii Caesariensis, atque ejusdem Historiae Ecclesiasticae libros, quamvis in primo narrationis suae libro tepuerit, et post in laudibus atque excusatione Origenis schismatici unum conscripserit librum: propter rerum tamen singularum notitiam, quae ad instructionem pertinent, usquequaque non dicimus renuendos.

Item Orosium virum eruditissimum conlaudamus, qui valde necessariam nobis adversus paganorum calumnias ordinavit Historiam, miraque brevitate contexuit.

Item venerabilis viri Sedulii Opus paschale, quod heroicis descripsit versibus, insigni laude praeferimus.

Juvenci quoque nihilominus laboriosum opus non spernimus, sed [Col. 0176] miramur. Caetera quae ab haereticis, sive schismaticis conscripta vel praedicta sunt, nullatenus recipit catholica et apostolica Romana Ecclesia: e quibus, pauca, quae ad memoriam venerunt, et a Catholicis vitanda sunt, credidimus esse subdenda.


V.

In primis Ariminensem synodum a Constantio Caesare Constantini filio congregatam, mediante Tauro praefecto, ex tunc et nunc, in aeternum confitemur esse damnatam.

Itinerarium quoque in nomine Petri Apostoli, quod appellatur sancti Clementis libri numero novem, apocryphum esse scimus.

Actus nomine Andreae apostoli, apocryphum.

Actus nomine Thomae apostoli, libri X apocryphi.

Actus nomine Petri apostoli, apocryphi.

Actus nomine Philippi apostoli apocryphi.

Evangelia nomine Mattiae apostoli, apocrypha.

Evangelia nomine Barnabae, apocrypha.

Evangelia nomine Jacobi Minoris, apocrypha.

Evangelia nomine Petri apostoli apocrypha.

Evangelia nomine Thomae apostoli, quibus Manichaei utuntur, apocrypha.

Evangelia nomine Bartholomaei apostoli, apocrypha.

Evangelia nomine Andreae apostoli, apocrypha.

Evangelia quae falsavit Lucianus, apocrypha.

Evangelia quae falsavit Isicius, apocrypha.

Liber de Infantia Salvatoris, apocryphus.

Liber de Nativitate Salvatoris, et de Maria vel obstetrice, apocryphus.

Liber qui appellatur Pastoris, apocryphus.

Libri omnes quos fecit Lucius discipulus diaboli, apocryphi.

Liber qui appellatur Fundamentum apocryphus.

Liber qui appellatur Thesaurum, apocryphus.

[9 1Kb] Liber de filiabus Adae, hoc es Leptogenesis apocryp.

[Col. 0178] Liber qui appellatur Actus Teclae et Pauli, apocryphus.

Liber qui appellatur Nepotes, apocryphus.

Liber Proverbiorum qui est ab haereticis conscriptus, et sub nomine sancti Sixti praesignatus, apocryphus.

Revelatio quae appellatur Pauli apostoli, apocrypha.

Revelatio quae appellatur Thomae apostoli, apocr.

Revelatio quae appellatur sancti Stephani, apocr.

Liber qui appellatur Transitus, id est, Adsumptio sanctae Mariae, apocryphus.

Liber qui appellatur Poenitentia Adae, apocryphus.

Liber de Eugenia nomine gigante quae cum dracone post diluvium ab haereticis pugnasse fingitur, apocryp.

Liber qui appellatur Poenitentia Origenis, apocryphus,

Liber qui appellatur Poenitentia Jamne et Mambre, apocryphus.

Liber qui appellatur Sortes sanctorum, apocryphus.

Liber qui appellatur Lusa apostolorum, apocryphus.

Liber qui appellatur Canones apostolorum, apocryphus.

Liber phisiologus, ab haereticis conscriptus, et beati Ambrosii nomine praesignatus, apocryphus.

Historia Eusebii Pamphili, apocrypha.

Opuscula Tertulliani, apocrypha.

[9 1Kb] Opuscula Lactantii, apocrypha.

Opuscula Africani, apocrypha.

[12 1Kb] Opuscula Postuminiani, apocrypha.

Opuscula Montani, Prisciliae et Maximillae, apocrypha.

Opuscula Fausti Manichaei, apocrypha.

Opuscula Commodiani, apocrypha.

Opuscula alterius Clementis Alexandrini, apocrypha.

Opuscula Tascii Cypriani, apocrypha.

Opuscula Arnobii, apocrypha

Opuscula Ticoni, apocrypha.

Opuscula Cassiani presbyteri Galliensis, apocrypha.

[Col. 0180] Opuscula Victorini Pietabiensis, apocrypha.

Opuscula Fausti Regensis Galliarum, apocrypha.

Opuscula Frumenti Coeci, apocrypha.

Centones de Christo, Virgilianis compaginati, apocryphi.

Epistola Jesu ad Agarum, apocrypha.

Epistola Agari ad Jesum, apocrypha.

Passio Quirici, et Julitae, apocrypha.

Passio Georgii, apocrypha.

Scriptura quae appellatur Salomonis interdictio, apocrypha.

Philacteria omnia, quae non angelorum, ut illi confingunt, sed daemonum magis conscripta sunt nominibus, apocrypha.

Haec et his similia quae Simon Magus, Nicolaus, Cerinthus, Marcion, Baselides, Ebion, Paulus etiam Samosatenus, Photinus et Bonosus, qui simili errore defecerunt; Montanus quoque cum suis obscoenissimis sequacibus, Apollinaris, Valentinus, sive Manichaeus, Faustus, Africanus, Sabellius, Arrius Macedonius, Eunomius, Conomius, Novatius, Sabbatius, Callistus, Donatus, Eustacius, Jovinianus, Pelagius, Julianus Eclanensis, Caelestinus, Maximianus, Priscillianus ab Spania, Nestorius Constantinopolitanus, Maximus Cinicus, Lampetius, Dioscorus, Eutyches, Petrus, et alius Petrus: e quibus unus Alexandriam, alius Antiochiam maculavit: Acacius Constantinopolitanus cum consortibus suis: necnon et omnes haeresiarches, et eorum discipulos, qui schismatica docuerunt, vel conscripserunt, quorum nomina minime retinuimus; non solum repudiata, verum etiam ab omni Romana, catholica et apostolica Ecclesia eliminata, atque cum suis auctoribus, auctorumque sequacibus sub anathematis et indissolubili vinculo in aeternum confitemur esse damnata.

Explicit decretale editum ab Horsmida papa urbis Romanae.





OBSERVATIO P. ANTONII PAGI. (Ad annum Christi 494, num. 2 et seqq.)
[Col. 0179]

Decretum de Scripturis divinis, et opusculis sanctorum Patrum quae in Ecclesia catholica recipiuntur valde urget heterodoxos, qui traditionem rejiciunt, et librorum canonicorum numerum pro libito ac sectarum suarum commodo mutilant. Job enim, Tobiae, Judith, Machabaeorum libri, Epistola ad Hebraeos, Apocalypsis Joannis, Petri duae, Joannis apostoli III, Judae I, in eo memorantur. Pearsonius in vindiciis Ignatianis prolixiorem sermonem de ejus auctore, ac tempore quo conditum est, instituit, et pag. 53 ait, se existimare hoc decretum post synodum V, anno 553 celebratam, promulgatum fuisse. Neque catholici de hujus sanctionis auctore, annoque quo ea emissa, inter se conveniunt; quod mss. codices eam tribus diversis pontificibus ascribant. Vetustissimus codex collectionis Dionysii Exigui, quem secum communicatum a Dacherio Baluzius testatur, hoc decretum Damaso papae attribuit, et Baronius anno 69, num. 4, refert Cresconiam collectionem continere concilium Romanum sub Damaso in quo de libris apocryphis agitur, cujus decreta repetita credit Baronius a Gelasio in decreto 72 episcoporum, de quo anno 494 cum collectoribus Conciliorum verba facit. Verum codex antiquissimus a Pearsonio lectus, et a Lantfranco ex Beccensi coenobio in Angliam delatus, hunc titulum praefert: »Decreta Gelasii papae de recipiendis, et non recipiendis libris. Quae scripta sunt ab eo cum septuaginta eruditissimis episcopis.« Nicolaus I pontifex Romanus in epist. 42 ad episcopos Galliae circa annum 865 data; Lupus abbas Ferrariensis in [Col. 0181] fine epistolae ad Carolum Calvum, et in fine quaest. de Sanguine Christi; Gratianus dist. 15, cap. Sancta Romana; Burchardus Wormatiensis episcopus, varii codices mss. omnesque excusi, Gelasium hujus decreti auctorem produnt. Denique Hormisdae papae in antiquissimo Vergellensi codice Baluzius et Chiffletius in Jurensi, illud ascribi testantur. Indeque Chiffletio in fine notarum ad Vigilium Tapsensem existimatum, decretum hoc primo sancitum fuisse a Gelasio in concilio Romano hoc anno: ita tamen ut non quasi decretum pontificium, sed velut totius consilii quidam canon prodiret: tum deinde ab Hormisda editum esse sub forma pontificiae decretalis, et in quinque titulos methodi gratia divisum ac fortasse nonnullis in locis restitutum.

Gelasium tamen celeberrimi hujus decreti auctorem esse, et nonnisi per errorem illud Hormisdae attributum demonstrabo, et litem, ni valde fallor, dirimam. In eo cum damnatorum voluminum index texitur, inter ea libri Cassiani ac Fausti Reiensis numerantur hac praemissa sententia: »Caetera, quae ab haereticis sive schismaticis conscripta, vel praedicata sunt, nullatenus recipit catholica et apostolica Romana Ecclesia, e quibus pauca, quae ad memoriam venerunt, et a catholicis vitanda sunt, credimus esse subdenda.« Cumque plurimos libros haereticorum aliorumque incertorum auctorum Patres synodi Romanae damnassent, hos inter Cassiani et Fausti volumina posuere hoc titulo: »Opuscula Cassiani presbyteri Galliarum apocrypha, opuscula Fausti Regiensis Galliarum apocrypha.« Saeculo sequenti exortis de divina gratia contentionibus ex Fausti praesertim libris, non modo in Occidente, verum etiam in Oriente alii Faustum defenderunt, alii eumdem acerrime confutarunt, praecipue monachi Scythae, qui ex Asia erumpentes adversus eum Europam atque Africam commoverunt, ut anno 520 explicabimus. Eo rerum statu consultus Possessor episcopus Africanus a Trasamundo Africae rege in exsilium missus, dum Constantinopoli morabatur, ubi Fausti libri a pluribus defendebantur ut catholici, a Maxentio vero et a monachis Scythis uti haeretici damnabantur, consulit ipsemet Hormisdam papam, quid de iisdem libris sentiendum esset; eamque in rem Justinum diaconum suum ad eum misit. Exstat ejus ad Hormisdam Relatio tom. superiori Concil., diciturque accepta »XV cal. Augusti Rustico V. C. cos. id est anno 520. Haec Possessoris in ea verba: »Arbitror vestram beatitudinem non latere quantis in Constantinopolitana urbe Ecclesia laboret insidiis, et ad morem veteris morbi in saniem vulnus iterum quaerat irrumpere, quod obductum creditur cicatrice. Unde cum quorumdam fratrum animus de codice Fausti cujusdam natione Galli Reginae civitatis episcopi, qui de diversis rebus et frequentius de gratia Dei diserte visus est disputare, in scandalum moveretur, aliis (ut se habent humana studia) in contrarium renitentibus me crediderunt de hoc ambiguo consulendum.« Addit postea Possessor: »Quaeso, ut consulentibus, quid de praefati auctoris dictis videatur, auctoritate apostolicae responsionis agnoscant: maxime quod filii quoque magistri militum Vitalianus et Justinianus praecipue super hac re rescripto beatitudinis vestrae similiter informari desiderant.«

Hormisda Possessoris epistolam die 18 mensis Julii anni 520 accepit, et die 13 mensis Augusti ad eumdem rescripsit epistolam ordine 70, in qua inter alia ait: »Hi vero quos vos de Fausti cujusdam Galli antistitis dictis consuluisse, litteris indicastis, id sibi responsum habeant: neque illum recipi, neque quemquam, quos in auctoritate Patrum non recipit examen catholicae fidei, aut ecclesiasticae disciplinae ambiguitatem posse gignere, aut religiosis praejudicium comparare. Fixa sunt a Patribus quae fideles sectari debeant instituta: sive interpretatio, sive praedicatio, seu verbum populi aedificatione compositum, si cum fide recta, et doctrina sana concordat, admittitur, si discordat, aboletur.« Ubi Hormisdam de decreto Gelasii loqui recte observarunt cardinales Baronius anno 520, num. 21, et card. Norisius in Cenot. Pis. pag. 445. Verum, quae paulo post idem pontifex subjungit, non sese, sed eumdem Gelasium illius decreti conditorem fuisse, manifeste insinuant: »Non improvide veneranda Patrum sententia fideli posteritati quae essent catholica dogmata, definiit; certa librorum etiam veterum in auctoritatem recipienda, sancto Spiritu instruente, praefigens, ne opinioni suae lector indulgens, non quod aedificationi ecclesiasticae conveniret, sed quod voluptas sua concepisset, assereret.« Decretum itaque de libris recipiendis et non recipiendis, non ab Hormisda, sed ab aliquo ex ejus successoribus in aliqua synodo Romana emissum, non quidem ab Anastasio et Symmacho, qui Gelasium secuti sunt, et Hormisdam antecessere; cum nullus unquam id asseruerit, nullumque ms. alterutrius nomen praeferat, sed a Gelasio, cui innumeri codices illud attribuunt.

Nec dici potest illud scriptum esse a Damaso, cujus nomen librariorum errore praefert in collectione Cresconiana; cum plerique opusculorum in eo memoratorum auctores post Damasum vixerint et scripserint. Nihil praeterea ab Hormisda immutatum, ut credidit Chiffletius; cum Hormisda in sua ad Possessorem epistola citata hunc remittat ad ea quae jam fixa fuerant a Patribus, nihilque novi de Fausto, de quo consultus fuerat, statuere voluerit. Apparet igitur Hormisdam tam ad Possessorem quam ad legatos suos, qui Constantinopoli tunc agebant, decretum Gelasii papae misisse ac mandasse, ut illud ab omnibus religiose observaretur. Quo pacto Possessoris petitioni faciebat satis. Contigit vero, ut decretum illud tunc in varia exemplaria transcriptum, et latius per Europam, Africam et Orientem, praesertim a Fausto adversariis disseminatum fuerit, et quia ab Hormisda papa missum fuerat, ejusque nomine ubique divulgatum, eidem ab aliquibus, temporis progressu, imprudenter ascriptum fuerit. Haec falsae illius inscriptionis sine dubio origo.

Baronius et conciliorum collectores scribunt decretum Gelasii datum esse Asterio et Praesidio coss., hoc sc. anno; verum refellunt eos codices mss. in quibus nota illa temporaria non habetur. Legi in bibliotheca regia antiquissimo charactere exaratum, sed sine nota consulari, aliumque in bibliotheca sancti Victoris Parisiensis, a quo ea etiam abest; nec dubito quin in caeteris mss. desideretur, cum concilium Romanum septuaginta episcoporum, in quo illud emissum ante annum 496 celebratum non fuerit. In laudato enim decreto haec verba de Sedulio leguntur: »Item venerabilis viri Sedulii opus Paschale, quod heroicis descripsit versibus insigne laude praeferimus.« In fine vero libri Bucolicorum codicis Virgilii Medicei vetustissimi haec habentur. »Turcius Rufus Apronianus Asterius V. C. et inl. ex comite domest. protect. ex com. priv. largit. expraef. Urbi Patricius et consul ordin. legi et distincti codicem fratris Macharii V. C., non mei fiducia sed ejus cui sit ad omnia sum devotus arbitrio, XI cal. Maii Romae P. Vegili Maronis:

Distincti emendans gratum mihi munus amici
Succedens operi sedulus incubui.
Bucolicon liber explicit.«

Em. card. Norisius laudatus, qui eam clausulam produxit, observat in vetusto codice Vaticano num. 1165, post carmen Paschale Sedulii haec legi: »Hoc opus Sedulius inter cartulas dispersum reliquit, quod recollectum et adunatum, atque omni elegantia divulgatum est a Turcio Rufio Asterio quinto U. C. exconsule ordinario atque patricio.« Similem huic codicem etiam vidit Cuspinianus, qui ad consulatum Asterii et Praesidii, ait, carmen Sedulii »a Turcio Ruffo Asterio quinto U. C. exconsule ordinario atque patricio« scriptum esse. Eadem annotatio erat etiam in codice quo Aldus Manutius senior usus est, siquidem advertit opus illud non a Sedulio, sed a »Turcio Rufo Asterio V. C. exconsule ordinario atque patricio« publicatum esse. Verum quidem est Sirmondum in notis ad epist. 24 lib. Ennodii scribere, in codice Remensi poematis Paschalis Sedulii haec haberi: »Hoc opus Sedulius inter chartulas dispersum reliquit, quod recollectum, adornatumque ad omnem elegantiam, divulgatum est a [Col. 0183] Turcio Rufo U. C. consule ordinario atque patricio.« Verum ex laudatis mss. liquet, loco exconsule ordinario, exscriptorem per errorem posuisse consule ordinario; cumque Asterius ante annum sequentem exconsul dici non potuerit, ante eum annum Sedulii carmina nec collegit, nec evulgavit, ideoque, nec antea synodus Romana, in cujus decreto de Sedulio mentio, celebrata fuit, ut recte videre Usserius lib. III de Primordiis Eccles. Britan. c. 16. Pearsonius in Vindieiis epistolarum sancti Ignat. pag. 46, et card. Norisius laudatus, qui plura habet de Sedulio et ejus opere. Cum vero mense Martio alia synodus Romana habita sit, ea de qua agitur, pertinet ad an. 496, fuitque II Romana, sub Gelasio non I, ut perperam hactenus a conciliorum collectoribus appellata, et horum exemplo ab aliis.



[a 2Kb] [1 1Kb] CONCILIUM ROMANUM II [2 1Kb] . Quo a Gelasio et episcopis 55 Misenus absolvitur anno Domini 495 III idus Maii.
[Col. 0183]

[Col. 0183A] Residente in synodo venerabili viro papa Gelasio una cum Bonifacio, Maximino, Epiphanio, Basilio, Vitali, Claro, Irenaeo, Decio, Asello, Euplo, Valentino, Martiniano, Basso, Benigno, Primitivo, Palladio, Uindemio, Constantio, Martyrio, Candido, Laurentio, Deodato, Mercurio, Stephano, Dulcitio, Fortunato, Paschasio, Sanctulo, Innocentio, Chrysogono, Colonico, Molensi, Maximiano, Valentino, Constantio, Gandentio, Felice, Vitaliano, Petro, Sereno, Aucupio, Timotheo, Stephano, Laurentio, et Probo episcopis, residentibus etiam Castino, Laurentio, Canusio, Eugenio, Januario, Martiano, Gordiano, Petro, Urbico, Paulino, Valente, Petro, Asterio, Smaragdo, Bonifacio, Maxentio, Epiphanio, Justino, Felice, Redempto, Projectitio, Callisto, [Col. 0183B] Joanne, Valentino, Sebastiano, Martino, Epiphanio, Andrea, Servodei, Apellione, Petro, Servando, Agapito, Abundantio, Marcellino, Litorio, Laurentio, Agathone, Sebastiano, Valentino, Anastasio, Genesio, Dionysio, Epiphanio, Acontio, Paulino, Agapito, Adeodato, Benedicto, Dominico, Redempto, Severo, Juliano, Stephano, Crescentiano, Septimino, Cypriano, et Epiphanio presbyteris una cum Amandiano viro illustri, et Diogeniano viro spectabili; astantibus quoque diaconibus, Gelasius episcopus Ecclesiae catholicae urbis Romae dixit: Meminit dilectio vestra superiore conventu oblatum nobis a Miseno libellum in conspectu vestro fuisse recitatum; hunc eumdem si placet dilectioni vestrae, denuo recensendum, ut acta nostra contineant. Et quia aliud se quoque petitorium [Col. 0183C] prae manibus habere profitetur, quid etiam in hoc contineatur, possimus agnoscere. Et adjecit: [Col. 0184A] Miseni libellus denuo recitetur, Anastasius diaconus recitavit: Datum a famulo vestro Miseno die octavo iduum Martiarum, Viatore V. C. consule. Quantum ad meae pertinet infelicitatis abruptum, errori meo qualibet ratione contracto definio non esse parcendum: quoniam hoc ipso poena carere non debeo, quod merui [3 1Kb] ad causam poenalem, quaecunque foret, perduci.

Quantum vero pertinet [al. respicit] ad remediale subsidium, duo sunt quae me ad hoc suppliciter implorandum venire constringunt; ne vel ego desperatione magis perpetuis cruciatibus sim dignus addici, Judae praevaricatoris exemplo: et quia tanta est ineffabilis illa clementia, quae apostolica potestate universum facinus possit absolvere. Hanc igitur solam [Col. 0184B] in meo negotio, papa venerabilis, vocem miserandus effundo. Parce prostrato, porrige manum jacenti. Nullis ignorantiae excusationibus nitor, nullas decipulas circumventionis obtendo, nec in quemquam calamitatis meae studeo transferre discrimen; quia alios incusare non debeo, qui poscam clementer absolvi; quia licet mihi pro mea defensione nihil afferam, non ambigam tamen haec omnia tuo judicio esse tractanda. Tantum quaeso, ut superno Numini obsequentes, quod pronuntiat per prophetam: Nolo mortem morientis, donec revertatur et vivat (Ezech. XXXIII), vos potius cuncta quae in persona mea gesta sunt benigna consideratione librantes [al. deliberantes], viaticum seni [4 1Kb] aegritudine et continua maceratione consumpto, ne sine ecclesiastica communione rapiar, [Col. 0184C] non negetis ex alterius casu experimentum meae formidinis intuens: qui auxilium, etiam vobis [Col. 0185A] conferre volentibus. non potuit indipisci. Et me per imperitiam hac clade potius implicatum [1 1Kb] hoc ipso dignanter ostendite quod [2 1Kb] ad receptionis Ecclesiae superstes gratiam valui pervenire.

Quo lecto, Gelasius episcopus dixit: Petitorium gesta retinebunt. Et adjecit: Ipse nunc Misenus adveniat, et petitorium quod obtulit, ipso praesente, recitetur. Cumque ingressus fuisset Misenus, prostratus in terram aliud petitorium obtulit, et rogavit ut susciperetur. Cumque susceptum fuisset, Gelasius episcopus dixit: Utraque petitoria quae protulit, ipso quoque praesente, legantur. Iterum Anastasius diaconus recitavit. Datum a famulo vestro Miseno, VIII idus Martias, Flavio Viatore viro clarissimo consule.

Quantum ad meae pertinet infelicitatis abruptum [Col. 0185B] [al. obtutum], errori meo qualibet ratione contracto definio non esse parcendum: quoniam hoc ipso poena carere non debeo, quoniam merui ad poenalem causam quacunque sorte perduci. Quantum vero respicit ad remediale subsidium, duo sunt quae me ad hoc suppliciter implorandum venire constringunt: ne vel ego desperatione magis perpetuis cruciatibus sim dignus addici Judae praevaricatoris exemplo; et caetera quae superius continentur. Item aliud petitorium recitat. Datum a famulo vestro Miseno sub die tertio [al. quarto] idus Martias, Flavio viatore viro clarissimo consule.

Oblato primitus petitorio meo, nihil aliud suppliciter exoravi quam ut misericordia mihi sedis apostolicae non in perpetuum negaretur: cujus mihi spem quoniam pro immensa Dei pietate, qua regitur, relucere [Col. 0185C] jam sentio, magis magisque consentiam meam contagiis perfidorum, quae infeliciter potius quam studio, circumventus incideram, liberam purgatamque esse pronuntians, toto corde atque ore protestor sub divinae contemplationis intuitu, me omnes quidem haereses et quidquid inimicum est catholicae et apostolicae fidei, communionisque sincerae, prona mente refutare, tum praecipue Eutychianam haeresim cum suo scilicet auctore Eutychete et ejus sectatore Dioscoro, vel successoribus ejus atque communicatoribus Timotheo Aeluro, Petro Alexandrino, Acacio Constantinopolitano, Petro Antiocheno, cunctisque eorum complicibus et communicatoribus respuere, damnare, et anathematizare perpetuo, omnesque istos [Col. 0185D] et hujusmodi horribiliter exsecrari, nec unquam me cum talibus ullum quolibet modo profiteor habiturum esse consortium, sed ab his omnibus futurum prorsus alienum. Quorum pravitatem licet nunquam voluntate receperim, tamen me quia calamitatis impulsu minus cautus videor incidisse, sub conspectu Dei et beati Petri apostoli ejusque vicarii, ac totius Ecclesiae, mea (sicut dixi) professione [al. confessione] [Col. 0186A] voceque condemno, detestor, exhorreo, in sola me fide communioneque catholica et apostolica semper duraturum esse confirmans. Cui petitioni meae manu mea subscripsi die tertio iduum Martiarum, Viatore viro clarisssimo consule. Haec vestrae beatitudini in conventu venerandorum [al. addit episcoporum] credidi meis manibus offerenda. Et alia manu: Ego Misenus huic petitioni meae et a me oblatae subscripsi, die et consule suprascripto.

Gelasius episcopus dixit: Quae lecta sunt transcribantur. Et adjecit: Quid videtur fraternitati vestrae statuendum, vestri quoque consilii participatione desideramus agnoscere. Levaverunt se omnes episcopi et presbyteri, rogantes et dicentes: Exaudi Christe: Gelasio vita: dictum vicies. Quod vobis Deus [Col. 0186B] dedit in potestate, praestate; dictum duodecies. Hoc fac quod facit domnus Petrus; dictum decies. Ut indulgeas, rogamus: dictum novies. Cum denuo sedissent, Gelasius episcopus dixit: Sedes apostolica quidem, quae Christo Domino delegante totius Ecclesiae retinet principatum, pro dispensatione curaque generali, quam vel pro fide catholica, vel pro paternis canonibus regulisque majorum necessaria [3 1Kb] semper circumspectione dependet, Misenum atque Vitalem, quos contra Eutychianae pestilentiae sectatores, vel contra eos qui talium se communione polluerant, suae potestatis legatione suffultos ad Orientem dudum sub sanctae memoriae decessore meo praesule destinarat, quod apostolica praecepta declinantes quolibet modo in eorum adversum quos missi fuerant consortia [Col. 0186C] recidissent, gestis synodalibus rerum discussione patefacta, communione pariter et honore merito jureque submovit.

Quibus tamen misericordiae locum memor supernae pietatis pro suo moderamine reservavit: et dum conditionem posuit ultionis, spem noluit propitiationis abscindi; sicque suam sententiam temperavit, ut istorum veniam cum illorum mallet salute provenire, quorum fuerant participatione decepti: ac potius praeberent eis, quos suo firmaverant in pravitate consensu, et salubrem correctionis metum, et emendationis imitandae consortium. Denique sic ipsa animadversionis verba librata sunt, ut se illi et cum istis [4 1Kb] perculsos adverterent, et ex eorum conditione non diffiderent posse salvari. In quo utique et his [Col. 0186D] non est in totum via praeclusa remeandi; et illis, si mallent, per istos est oblata correctio, studiumque porrectum, quo possint meliore conatu praeteritos compensare prolapsus, si favorem, quem praevaricatoribus facili voluntate detulerunt in reformationem catholicorum potius converterent sacerdotum.

Dictum est enim, tandiu istos fore suspensos, donec auctore Deo, et adnisu catholicorum principum, [Col. 0187A] vel populi Christiani, [1 1Kb] Alexandrina catholicum sacerdotem recepisset Ecclesia. Gratulandum scilicet crederetur, nullo modo Graecos non posse renuere quod viderent ab apostolica sede fuisse damnatum, facileque eos posse de istorum supplicio commoveri, ut nossent quid vitarent, et quid consequenter ambirent, [2 1Kb] ac velle putarent resipiscendo magis sentire cum rectis, quam jugiter errare cum perfidis. Exspectatumque diu est, ut his rationibus incitati contagia nefanda deponerent, [3 1Kb] una cum apostolica sede consentiendo, sicut de eorum speratum fuerat voluntate; [4 1Kb] nitentesque catholicis sacerdotibus revocandi studium potius commodarent: quo ipsi ad orthodoxam [5 1Kb] recurrerent unitatem; et istis qui illorum participes erroris exstiterant, ministrarent [Col. 0187B] praestitutae receptionis effectum. Nec qua fieri potuit occasione cessatum est, quo competenter admoniti et sufficienter instructi, pariter pericula vitanda cognoscerent, ac patere sibi januam, si sinceris mentibus hanc petiissent, apostolicae communionis adverterent.

Sed quia eo perventum est, ut hortamentis quoque medicinalibus, dum etiam quae referrent contraria non haberent, differrent tamen hactenus adhibere consensum; illorum quidem difficultatibus paternum quemdam debemus pii doloris affectum, deprecantes omnipotentiam Dei nostri, quae sola quamvis devias in veritatis viam potest convertere voluntates, ut eisdem suae propitiationis operatione mirabili spiritum resipiscentiae et efficaciam correctionis dignanter [Col. 0187C] infundat. Quae donec (sicut de ejus virtute confidimus) divina placatione proveniant, hunc interim qui supplicat desiderabiliter expetentem nullatenus perire patiamur: ut cujus non sunt Orientales dejectione perterriti, ne in errore persisterent, saltem curatione provocentur, ut redeant ad salutem; praecipue cum dispositionis sedis apostolicae clementiam tenor comitetur ipse dictorum, neque prolata sibi repugnare constitutio judicetur. Definitum quippe est (ut superius jam praedictum est) eos de quibus agimus eatenus debere suspendi, donec auctore Deo, et praefatis adnitentibus, Alexandrina catholicum receperit Ecclesia sacerdotem: non abrupte et sine exceptione propositum est, sed ea ratione depromptum est, qua non sive illis adnitentibus, sive [Col. 0187D] non adnitentibus, indifferenter videretur infixa sententia: ideoque sub quo tenore librata conditio est, eodem non existente, necessitatem suae professionis absolvit. Quod enim cum adnisu praedictorum pronuntiatum est esse faciendum, hoc eodem non succedente non fieri posse, manifestum est. Sed cum eorum etiam faciendum memoratur adnisu, satis evidenter ostensum est, quod sine hoc non posset impleri. Licet ergo illi, quorum deesse probatur adnisus, de sua sint obstinatione miserandi, tamen quia deest, sicut sine eo effici non potest quod cum eodem effici [Col. 0188A] posse praesumptum est; ita desistentibus causis, per quas hic articulus veniret ad terminum, insolubiliter non retinet obligatum.

Quapropter lata sententia non existentibus per quae possit usque ad sui exitum deputatam tenere mensuram, his consulendi, et his qui arctati tenebantur, tribuet libertatem. Et apostolica quidem sedes (ut saepe repetendum est) aestimans Orientales nullo modo non posse respuere quod sedes apostolica refutasset, eosque saluti propriae et apostolicae communioni nullius praeferre posse personam, haec de eorum mentibus melius aestimarat. Sed quod iterum non tacendum est, dolenda pernicies non velut improvidam bene de Orientalibus sentientem potest opinionem magis apostolicae sedis arguere, quam [Col. 0188B] suae pervicaciae potius deputare, quod oblatum sibi tramitem propriae redintegrationis secuta non fuerit: nec ideo tamen aliis debet medicinalem desiderantibus impedire per suam pervicaciam facultatem. Tunc enim dicta sunt de Graecorum consensione fidenter, quia et simul beati Petri societatem quibuslibet videbantur praeponere posse personis, et qui exstiterunt ante catholici, aestimabantur consensuri facile veritati, atque ideo cujuslibet hominis affectum in desideriis apostolicae communionis non posse praeponere? quae cum nondum susceperint per quas hic ordo decurreret voluntates, id quod per eas fieri posse praesumptum est, cernitur absolutum; quoniam cum desunt qui perficiant [Al. si desint per quos id efficiant], nullus provenire possit effectus; [Col. 0188C] imo cum iidem ipsi per quos judicabatur esse faciendum, ne efficiatur obsistant: qui si in hac sunt (quod absit) obstinatione mansuri, resoluta conditio est illius rei, quae eorum studiis fiducialiter censebatur impleri.

Sin vero (sicut potius optamus) fuerint ad meliora conversi, ne inter haec interim qui misericordiam postulat, vel aetate, vel morbo, quo frequenter impeditur, possit intercipi, dum super istis est consulendum, ne defuncto jam nullum possit remedium subrogari; quippe cum dictum sit, sive illis adnitentibus, sive etiam fortassis invitis, sed cum eorum magis adnisu quod promulgatum fuerat posse constare: sicut igitur cum illis adnitentibus nullatenus pace fixa [Al. praefixa] perdurant: hoc etiam tenore [Col. 0188D] beatus Paulus apostolus non ideo (quod absit) fefellisse credendus est, aut sibi exstitisse contrarius; quoniam cum se ad Hispanias promisisset iturum, dispositione divina majoribus occupatus ex causis, implere non potuit quod promisit. Quantum enim ipsius voluntatis interfuit, hoc pronuntiavit, quod revera voluisset efficere: quantum ad divini secreta consilii, quae ut homo omnia non potuit licet Spiritu plenus agnoscere, superna praetermisit dispositione praeventus. Nec quia beatus Petrus apostolus pro affectu divinae reverentiae ipsi Domino respondit: [Col. 0189A] Non lavabis mihi pedes in aeternum (Joan. XIII); fefellisse (quod absit) aut in sua putabitur minime constitisse sententia, quod mox eidem divinae cesserit voluntati: et quod [1 1Kb] se dixerit non esse facturum, causis astrictus humanae salutis expeteret prona voluntate faciendum.

Idcirco [2 1Kb] illa non accedente via, qua eorum fuerat reconciliatio constituta, alteram licet adoriri, qua subveniatur, quibus subveniendum esse decretum est: maxime cum Miseno ex quolibet excessu vel qualibet praevaricationis poena sufficiat, quae usque eo tractata est, [3 1Kb] ut sola considerationis humanae suprema consideratione laxetur, remittendaque punitio sit, quae non habet ultra quo crescat. Quia cum nulli animae Deus omnipotens et misericors per ecclesiasticam [Col. 0189B] pietatem quaerenti noluerit remedium denegari, non dubium est, hoc ipso auctore Deo, et divina compunctione prodire, ut tunc de ejus receptione tractetur, quando ea non protelanda quoque necessitas compellat impendi: nostro praeterea Salvatore B. Petro apostolo prae caeteris delegante: Quaecunque ligaveris super terram, erunt ligata in coelis; et quaecunque solveris super terram, erunt soluta et in coelis (Matth. XVI): sicut et his verbis nihil constat exceptum, sic per apostolicae dispensationis officium et totum possit generaliter alligari, et totum consequenter absolvi. Praecipue cum ex hoc magis praeberi cunctis oporteat apostolicae miserationis exemplum, ut absolutione damnati, si resipiscant universi, et ab errore se retrahant, atque ad apostolicae [Col. 0189C] communionis sinceram redeant unitatem [al. puritatem], vinculis se damnationis illius, quam universaliter merito praevaricatores exceperant, non ambigant exuendos.

Neque enim qui longe positos ad integram fidem curare nitimur, revertentes in praesenti supplices refutare debemus: ubi sollicite praecavendum est ne conscientiae detrimentum negantes, [4 1Kb] usque ad extremum peccati [al. petenti] materiam (quod absit) [5 1Kb] nullatenus incidamus: censuraeque veritatis etiam circa supplices, sine fine persistens, transeat in reatum. Proinde quantum, praemonente Domino, possibilitatis humanae desideranti remedia praebeamus, [a 1Kb] totum quod supra nostrae facultatis est modulum divino judicio relinquentes, non autem nobis poterunt [Col. 0189D] imputare, cur praevaricationis offensam viventibus [Col. 0190A] remittamus; quod Ecclesiae, Deo largiente, possibile est: qui nos etiam mortuis veniam praestare deposcunt; quod nobis possibile non esse, manifestum est: quia cum dictum sit, Quae ligaveritis super terram, quos ergo non esse jam constat super terram, non humano, sed suo judicio reservavit; nec audet Ecclesia sibimet vindicare, quod ipsis beatis apostolis conspiciat non fuisse concessum; quia alia sit causa superstitum, alia defunctorum.

Tulerit Vitalis sortem divini judicii, cui etiam, cum magnopere vellemus, non potuit subveniri: huic saltem prosint, dum copia viventis admittat, in remediis assequendis alterius experimenta repente subtracti. Cumque scriptum noverimus: Unus assumetur, et unus relinquetur (Luc. XVII), hortatur [Col. 0190B] nos intercepti periculum in superstite subsidia non differenda sanandi, qui hoc ipso recipiendus divinitus indicatur, cum illi supervivit, [6 1Kb] qui ad haec non meruit pervenire: et quoddam de utroque coelestis judicii refulget examen; ostenditurque nobis evidentius in duobus, in quo fuerit causa sine venia, et [7 1Kb] in quo sit quae indulgentia carere non debeat; atque ideo quam ipse quoque si superstes competenter Acacius expetisset, potuerat obtinere (quippe de quo sic positum est, insolubilem fore, ut non diceretur; Etiamsi forte corrigeret), multo magis huic qui communione ejus infectus est, imploranti flebiliter, pietatis est apostolicae non negare.

Professus ergo Misenus regulariter se omnes haereses, Eutychianam praecipue cum Eutychete, Dioscoro, [Col. 0190C] Timotheo Aeluro, Petro Alexandrino, Acacio Constantinopolitano, Petroque Antiocheno, vel cunctis eorum successoribus, sectatoribus et communicatoribus detestari, eosque anathemate ferire perpetuo, communionis apostolicae, et sacerdotalis gratiam, quam catholica traditione percepit, recipiet dignitatis. Omnes episcopi et presbyteri surgentes in synodo acclamaverunt: Exaudi, Christe: Gelasio vita: dictum quindecies. Domine Petre, tu illum serva: dictum duodecies. Cujus sedem et annos: dictum septies. [8 1Kb] Vicarium Christi te videmus, dictum sexies. Cujus sedem et annos: dictum septies trigesies.

Sixtus notarius sanctae Romanae Ecclesiae jussu domini mei beatissimi papae Gelasii ex scrinio edidi die [9 1Kb] tertio idus Maii, Flavio Viatore viro clarissimo [Col. 0190D] consule (anno Christi 495).




ANNO DOMINI CCCCXCIV.
SANCTUS AVITUS EPISCOPUS VIENNENSIS.
(Ex Bibl. Galland.)




[Col. 0191]
PROLEGOMENON.

[Col. 0191A] Exeunte saeculo V et VI ineunte, non minus pietate quam doctrina floruit Alcimus Ecdicius Avitus, Isicii seu Hesychii primum clarissimi senatoris, deinde Viennensis episcopi filius, sedisque successor circa annum Christi 490, sub finem imperii Zenonis, ut ex ejus Actis colligunt [(a) 1Kb] Bollandiani quibus Gallicae Historiae litterariae scriptores accedunt [(b) 1Kb] . In episcopatu mira edidit virtutum insignia, ex quibus unum aut alterum pro instituti nostri ratione sat erit hic referre. Plurimum itaque laboravit sanctus antistes, quo Gundobadus Burgundionum rex Arianam haeresim ejuraret, ut narrat Gregorius Turonensis [(c) 1Kb] , excerpta simul nonnulla referens collationis publicae inter catholicos episcopos et Arianos eo nomine Lugduni habitae anno 501 ut videtur Pagio [(d) 1Kb] , sive ut alii censent, anno 499 [(e) 1Kb] ; quae quidem collatio [Col. 0191B] saeculo demum superiore in lucem prodiit [(f) 1Kb] . Sed hac de re Agobardum audire praestat [(g) 1Kb] : »Avitus, inquit, fide catholicus, eloquentia facundissimus, ingenio acerrimus, sacrarum Litterarum expositor suavissimus, litterarum etiam saecularium doctissimus et in metris facillimus, cum Gundobado frequenter de fide altercans, et dialogos in praesenti conficiens, et epistolis absenti respondens, plura et clara ingenii sui et virtutis opera reliquit. Qui ipso Gundobado in sua perfidia perdito successorem ejus (filium) Sigismundum regem ad fidem catholicam convertit: in cujus conversione recitavit homiliam in populo sensuum suavitate plenissimam et verborum compositione dulcissimam.« Hinc vero, ut Hadriani Valesii verbis utar [(h) 1Kb] »facillime impetratum est a Burgundionibus, ut regis sui imitarentur [Col. 0191C] exemplum, et religionem catholicam in qua eorum majores versati erant, ejurato errore sequerentur.« Anno quippe 517, ut mox advertit idem Valesius, qui fuit secundus regni Sigismundi, Epaone quo episcopi Burgundiae [Col. 0192A] convenere, celebratum est concilium, cujus decretis primus subscripsit Avitus die XVII cal. Octobris Agapeto V. C. cons. De quo quidem concilio plura Pagius [(i) 1Kb] .

III. Praeter Arianam haeresim quam acerrime insectatus est beatus praesul, haereses etiam Eutychianorum, Nestorianorum, Photinianorum ac Bonosiacorum confutavit [(j) 1Kb] . Scripsit quoque adversus Faustum Reiensem [(k) 1Kb] , simulantem quidem damnare Pelagium, corroborantem vero ipsam Pelagianam perfidiam, ut ait Baronius [(l) 1Kb] . Haec vero imprimis testantur Gregorius Turonensis [(m) 1Kb] , Agobardus Lugdunensis [(n) 1Kb] et Ado Viennensis [(o) 1Kb] , episcopi. Praeterea, Fausto et Symmacho senatoribus Urbis epistola inscripta, Symmachum papam adversus schismaticos strenue adjuvit [(p) 1Kb] . Reliqua egregia ejus facinora consulto praeterimus: longum [Col. 0192B] enim esset ire per singula. Quapropter jure plane optimo sanctissimum juxta et doctissimum nostrum provinciae Viennensis antistitem magnis laudibus celebrarunt viri eruditione ac virtute praeclari; quos inter Ennodius Ticinensis praesul [(q) 1Kb] : »Praestantissimus, inquit, inter Gallos Avitus Viennensis episcopus, in quo se peritia velut in diversorio lucidae domus inclusit.« Gregorius vero Turonensis [(r) 1Kb] : »Magnae facundiae, ait, erat tunc temporis beatus Avitus.---Exstant exinde nunc apud nos epistolae admirabiles, quae sicut tunc haeresim oppresserunt, ita nunc Ecclesiam Dei aedificant.« Eumdem vocat Isidorus Hispalensis »scientia saecularium litterarum doctissimum [(s) 1Kb] .« De eo item rursus Agobardus [(t) 1Kb] : »Alchimus Avitus, inquit, Ecclesiae Viennensis episcopus, quam eximius doctor et facundus exstiterit, [Col. 0192C] pene tota novit Ecclesia Christi.« Adoni denique dicitur [(u) 1Kb] »eloquentia et sanctitate praecipuus, scribens luculentissimo et castigato satis sermone ac lucidissima fide.«

[Col. 0193A] III. Porro quo anno e vivis excesserit sanctus praesul, haud una est virorum eruditorum sententia. Verum quo difficultas hujusce quaestionis quoad fieri potest dissolvatur, res penitius inspicienda. Tradit igitur Ado [(a) 1Kb] vitam adhuc egisse Avitum post necem Sigismundi Burgundionum regis, quem nimirum, inquit, »captum et a Francis occisum vehementissime doluit« idem Viennensis antistes. Adonem exscripsit anonymus auctor vitae ejusdem sancti Aviti apud Bollandianos [(b) 1Kb] : qui proinde post Adonis aetatem scribens, saeculo saltem X aut serius fortasse, parum auctoritatis propterea sibi conciliare comperitur. Sed ne Adoni quidem ipsi fides adhibenda videtur, ubi Sigismundo regi superstitem fuisse Avitum enarrat. Avitus enim, qui Sigismundum e medio sublatum ingemuit, non fuit Avitus praesul [Col. 0193B] Viennensis, sed Avitus abbas Miciacensis monasterii, »magnus tunc temporis sacerdos,« ut scribit Gregorius Turonensis [(c) 1Kb] , cujus verba latius relata expendit edisseritque Cointius [(d) 1Kb] . Sed quo demum anno interiit Sigismundus? Si Marium Aventicensem in Chronico audiamus quem etiam sequitur Aimoinus, id contigit Maximo consule, indictione I, hoc est anno Christi 523. At Gregorius Turonensis aliique Francorum historici Sigismundum interfectum tradunt insequente anno 524, Justino II et Opilione coss., indictione II. Haec fusiori stylo persequitur Hadrianus Valesius [(e) 1Kb] . Quibus itaque positis plerique recentiorum ab Adone decepti censuere post Sigismundi necem Avitum supremum diem clausisse. Et alii quidem anno 523; [(f) 1Kb] alii vero post hunc annum [(g) 1Kb] ; alii denique anno 525 [(h) 1Kb] . Verum [Col. 0193C] cum constet Avitum qui, exstincto Sigismundo, superfuit, alium fuisse a Viennensi; jam tum itaque ad coelum evocatus fuerit Avitus noster, cum rex ille Burgundionum periit, quemadmodum advertit vir eruditus [(i) 1Kb] ; adeoque contigerit ejus obitus intra tempus illud quod excurrit inter celebratas synodos Epaonensem et Lugdunensem II. Nam, ut superius vidimus, synodo quidem Epaonensi anno 517 coactae primus subscripsit Avitus: at ipse haud interfuisse agnoscitur synodo Lugdunensi II sub Sigismundo rege paulo post habitae: ejus enim nomen inter subscriptiones hujus concilii non legitur, ut videre est in conciliorum collectione [(j) 1Kb] ; ubi tamen male inscribi Lugdunense I intelligimus ex ipso Avito, qui sic scribit: » [(k) 1Kb] Rediens, inquit, ab urbe Lugdunensi sanctus Chartenius episcopus, in qua, nobis de concilio [Col. 0193D] discedentibus, ad privata quaedam negotia expedienda resederat,« etc. Hinc igitur existimarim equidem beatum antistitem ad superos evolasse ineunte anno 518, hoc est, V non. Febr., quo die illius nomen in Ecclesiae fastis consignatur: quam quidem in sententiam eo facilius [Col. 0194A] descendo, quod anonymus Vitae sancti Aviti auctor, primum editus a Labbeo [(l) 1Kb] , deinde a Bollandianis [(m) 1Kb] , scriptum reliquit, Avitum, Anastasio adhuc principe, vita fuisse functum, qui VII id. Julii eodem anno 518 interiisse perhibetur.

IV. Jam vero, ut de ipsius Aviti litterarum monimentis sermonem demum habeamus, Sirmondus potissimum audiendus, qui ea omnia quaecunque reperire potuit, vel primum edita, vel restituta et expolita Parisiis in vulgus emisit anno 1643. Sic itaque V. C. [(n) 1Kb] »Epistolarum Aviti, ait, quas tibi, lector, jam tot annis debebamus, verendum erat ne sera nunc apud te vel consumpta sit gratia, nisi morae istius viderem fructum nobis aliquem exstitisse. Quippe qui emendatius illarum exemplar, sicunde affulgeret, dum quaerimus, [Col. 0194B] in Flori diaconi volumen apud Carthusiam incidimus, cujus beneficio Aviti opusculorum septemdecim non titulos modo et nomina, majorem partem ignota didicimus, sed plurima etiam et illustria fragmenta ornamento editioni futura consecuti sumus. Fecit epistolarum utilitas et elegantia, ut taedium quod in vitiosi codicis emendatione devorandum fuit, alacrius perferremus: ac librorum etiam quinque partitionem quam promittebat, amplexuri eramus, si integram praestitisset. Verum tanta inerat perturbatio, ut satius nunc quidem visum sit, omisso librorum discrimine, epistolas tibi omnes uno textu continuas repraesentari. Non dubito quin consilium probaturus sis; proximum erit, ut corruptae quoque lectionis vitia quae restant, feras indulgentius. In fragmentis sane nullus noster labor [Col. 0194C] fuit. Flori enim exemplar probum et castigatum secuti sumus. In poematis autem quid praestitum sit intelligent qui editionem hanc conferent cum Gagneiana: cujus auctor, vir alioqui doctus ac disertus, praeter alia quae passim proprio arbitrio mutavit, quingentos pene versus de suis intrusit pro Avitianis. Nobis vero curae fuit, adamussim fidemque veterum exemplarium universa sic exigere, ut rejectis subdititiis, legitimisque restitutis, purum tibi et sincerum Avitum, naevulis quibusdam quos aetas illa ferebat, neglectis exhiberemus. In quo si calculi quoque tui suffragium, lector, accesserit, erit quod sanctissimo atque inter poetas Christianos haud facile cuiquam postponendo, Ecclesiae praesuli, non inanem hac etiam in parte operam nos posuisse gratulemur.« Hactenus Sirmondus.

[Col. 0194D] V. Neque vero eorum recensio praetermittenda quibus Sirmondianam editionem auxit eruditissimus Baunius. Sunt autem ejusmodi [(o) 1Kb] : »Sancti Aviti Viennensis episcopi operibus a Sirmondo editis quaedam nunc ejusdem auctoris adjecta sunt. Primum, epistolae [Col. 0195A] quatuor quas V. C. Stephanus Baluzius ex vetusto Petri Marnaesii senatoris Gratianopolitani libro vulgavit [(a) 1Kb] . Deinde fragmenta aliquot operis de Divinitate Spiritus sancti, quae ex antiquo monasterii S. Galli codice idem Baluzius edidit [(b) 1Kb] . Praeterea Collatio cum rege Gundobado adversus Arianos Lugduni habita, cum universi ferme Ecclesiae Lugdunensis episcopi eo convenissent, uti notaverat Hieronymus Vignierius, cujus ex schedis hanc Aviti lucubrationem Dacherius publicavit [(c) 1Kb] : qui admonet nihil tamen esse quod cogat ipsam referre, uti fecisse videtur vir doctus, ad illud concilium Lugdunense, cui se una cum Chartenio quodam episcopo interfuisse Avitus testatur [(d) 1Kb] . Nam primo, Avitum de fide cum Gundobado saepius, nunc coram per dialogos, nunc absentem per epistolas egisse, scribit Agobardus [(e) 1Kb] : et id ex ipsis quae exstant [Col. 0195B] Aviti epistolis satis liquet. Deinde ex illis epistolis liquet etiam in more positum fuisse, sicut Sirmondus notat [(f) 1Kb] , ut episcopi vicinarum sedium collegas episcopos ad urbium suarum celebritates invitarent: imprimis, sancti Justi celeberrima Lugduni solemnitas erat; de qua et Sidonius [(g) 1Kb] .« Et haec quidem Baunius.

VI. His porro hactenus expositis Sermonem subjicimus B. Aviti feria III in Rogationibus habitum, quem ex ms. Majoris Carthusiae descriptum edidit cl. Martenius [(h) 1Kb] , hujusmodi admonitionem praemittens: »Sancti Aviti Viennensis archiepiscopi sermonem in Rogationibus feria III pronuntiatum reperimus in veteri codice ms. Majoris Carthusiae, quem pro sua in nos humanitate transcripsit R. P. domnus Innocentius [Col. 0195C] Bouchart ejusdem loci monachus nobis singulariter amicus. In eo duo praesertim advertere licet. Primum, Rogationes seu solemnes supplicationes quae ante Ascensionem in Ecclesia celebrantur, ejus tempore, seu ut ipse ait, nostro saeculo, institutas fuisse, et quidem a S. Mamerto, qui anno 472 Viennensem administrabat Ecclesiam, ut docet alibi idem Avitus, qui post Hesychium in eadem sede ipsi successit, et Sidonius Apollinaris Arvernensis antistes [(i) 1Kb] ; quibus accedit Gregorius Turonensis, qui etiam causam istius institutionis modumque describit in haec verba [(j) 1Kb] : »In his [Col. 0196A] temporibus fuit in Vienna urbe terrae motus maximus, ubi multae ecclesiae et domus multorum concussae fuerunt et subversae, ubi bestiae multae oberrantes, lupi, ursi acerbi ingressi per portam civitatis devorantes plurimos, per totum annum hoc faciebant. Nam veniente solemnitate sancti Paschae, sanctus Mamertus, qui in ea urbe erat episcopus, dum misserum solemnia ipsa vigilia celebraret, palatium quoque regale quod in ea civitate erat, divino igne succensum est. Cumque haec agerentur, appropinquante Ascensione Domini, indixit jejunium vir sanctus Dei triduanum in populo cum gemitu et contritione, etc.

»Alterum, quod in Ecclesia Viennensi feria III Rogationum in divinis legeretur officiis prophetia Amos, [Col. 0196B] cujus locum hoc sermone explicandum suscipit Avitus. In antiquo tamen lectionario Gallicano, quod ex Luxoviensi ms. publici juris fecit noster Mabillonius, non prophetia Amos feria III legebatur, sed ad tertiam Epistola I sancti Petri, ad sextam Epistola I Joannis, ad nonam liber Judith. Verum id mirum videri non debet, cum non una esset in omnibus Ecclesiis Gallicanis divini officii celebrandi ratio; sed neque idem ordo in legendis sacrae Scripturae locis ubique servabatur: cum ad episcoporum nutum fierent omnia. Porro supervacaneum hic non erit notare id quod habet Herbertus Turricanus archiepiscopus [(k) 1Kb] ; quod scilicet in Normannia »in diebus Rogationum cum clerus et populus processionem longius procedendo extenderet, consuetudo erat ut pausantibus interdum clericis, mulieres [Col. 0196C] vicissim modulando succederent.« Hucusque Martenius.

VII. Et hanc quidem Sirmondianam operum sancti Aviti editionem hujusmodi opusculis auctam exhibemus, quam praeterea nonnullis in locis obscurioribus aliquot animadversionibus a Sirmondianis sejunctis pro viribus illustravimus: additis quoque ad calcem carminis 6 tribus versibus [(l) 1Kb] quos Labbeus ex codice 26 bibliothecae Naudeanae descriptos in lucem emisit [(m) 1Kb] , quia in omnibus editis exemplaribus desiderabantur.




[Col. 0195]
VETERUM TESTIMONIA DE S. AVITO.


I. ENNODIUS EPISCOPUS TICINENSIS. (In Vita beati Epiphanii episcopi.)

Dedit etiam praestantissimus inter Gallos Avitus Viennensis episcopus, in quo se peritia, velut in diversorio lucidae domus inclusit.


II. GREGORIUS TURONENSIS. (Lib. II Historiae Francorum cap. 34.)

[Col. 0196D] Magnae facundiae erat tunc temporis beatus Avitus episcopus Viennensis. Namque insurgente haeresi apud urbem Constantinopolitanam, nihil divinitatis [Col. 0197A] habuisse Dominum nostrum Jesum Christum, rogante Gundobado rege, ipse contra eam scripsit. Exstant exinde apud nos epistolae admirabiles: quae sicut tunc haeresim oppresserunt, ita nunc Ecclesiam Dei aedificant. Scripsit etiam Homiliarum librum unum, de mundi principio et de diversis aliis conditionibus, libros sex versu compaginatos. Epistolarum libros novem, inter quos supradictae continentur epistolae.


III. FORTUNATUS PICTAVIENSIS EPISCOPUS. (Lib. I de Vita S. Martini.)

Quod sacra explicuit serie genealogus olim, Alcimus egregio digessit carmine praesul.


IV. ISIDORUS HISPALENSIS. (De Illustribus Ecclesiae Scriptoribus cap. 23.)
[Col. 0197B]

Avitus episcopus, scientia saecularium litterarum doctissimus, edidit quinque libellos heroico metro compositos: quorum primus est de Origine mundi, secundus de Originali Peccato, tertius de Sententia Dei, quartus de Diluvio mundi, quintus de Transitu maris Rubri. Scripsit et ad Fuscinam sororem de Laude virginitatis librum unum, pulcherrimo compositum carmine et eleganti epigrammate coaptatum.


V. AGOBARDUS LUGDUNENSIS EPISCOPUS. (Adversus legem Gundobadi.)

Temporis Gundobadi regis Burgundionum fuit in urbe Vienna episcopus, Avitus nomine, fide catholicus, [Col. 0197C] eloquentia facundissimus, ingenio acerrimus, sacrarum Litterarum expositor suavissimus, et in metris facillimus, sicut et ejus opera testantur. Qui cum eodem Gundobado frequenter de fide altercans, et dialogos in praesenti conficiens, et epistolis absenti respondens, plura et clara ingenii sui et virtutis opera reliquit. Qui ipso Gundobado in sua perfidia perdito, successorem ejus Sigismundum regem ad fidem catholicam convertit: in cujus conversione recitavit [Col. 0198A] Homiliam in populo, sensuum suavitate plenissimam, et verborum compositione dulcissimam.

Ejusdem adversus dogma Felicis. Beatus Avitus Photinianorum haereticorum validissimus expugnator.

Item de Judaicis superstitionibus. Alcimus Avitus Ecclesiae Viennensis episcopus, quam eximius doctor orthodoxus et facundus exstiterit, pene tota novit Ecclesia Christi.


VI. FLORUS DIACONUS ECCLESIAE LUGDUNENSIS.

Sententiae ex epistola beati Pauli apostoli ad Romanos, a sancto et illustrissimo doctore Ecclesiae Avito episcopo Viennensi expositae, atque ex ejus opusculis in ordinem digestae.


VII. ADO VIENNENSIS EPISCOPUS. (In Chronico aetate sexta.)
[Col. 0198B]

Avitus Viennensis episcopus, eloquentia et sanctitate praecipuus, et ejus frater Apollinaris Valentiae episcopus miraculis insignis, Isicii, senatorii primum viri, postea Viennensis episcopi, duo lumina, clarissimi filii. Hic beatus Avitus adversus haeresim Arianam, quae tunc non solum Africam, sed et Galliam Italiamque magna ex parte occupaverat, magno sudore decertavit; quod clarissima ejus opera testantur. Scribit enim dialogum, haeresim illam oppugnans, fidelissimo et doctissimo immortalique ingenio, ad Gundebadum Burgundionum regem, filium Gundovei. Item alios libellos duos contra Nestorium et Eutychem, auctores erroris, luculentissimo et castigato satis sermone. Fuerunt et alia illius plura eximia [Col. 0198C] opera in Christi Ecclesia probatissima. Hic Sigismundum regem in fide pietatis erudivit: qui agente illo postmodum monasterium sanctorum martyrum Agaunensium, Mauritii sociorumque ejus, construxit. Quem postmodum captum et a Francis occisum vehementer doluit. Quantus autem in Ecclesia Christi vixerit, quisquis scire ad plenum vult, post ejus innumera in divinis laboribus opera, epitaphium ejus legat.




[Col. 0197]
EPITAPHIUM B. AVITI EPISCOPI VIENNENSIS. (S)


Quisquis moestificum tumuli dum cernis honorem
Cespite concludi totum deflebis Avitum,
Exue sollicitas tristi de pectore curas.
Nam quem plena fides, celsae quem gloria mentis,
Quem pietas, quem larga [(a) 1Kb] manus, quem fama perennat,
[Col. 0197D] Nil socium cum morte tenet. Quin prospice sancti
Gesta viri: primum florescens indole quanta
Spreverit antiquo dimissos stemmate fasces,
Maturum teneris animum dum praestat in annis,
Et licitum mundi, voti virtute relegat.
Nec mora: pontificis sic digna insignia sumit,
Augeat ut soliti felicia coepta laboris.
[Col. 0198C] [(b) 1Kb] Nec tamen ob summi culmen tumefactus honoris
Erigitur, seque ipse aliis plus aestimat, imo
Subjicitur magnus, servat mediocria summus.
Distribuit parcus, pascit jejunus, amando
Terret, et austeris indulgenti sima miscet.
[Col. 0198D] Cunctantes suasu juvit, solamine moestos,
Jurgia [(c) 1Kb] dis olvit, certantes foedere junxit.
Dissona veridicam [(d) 1Kb] inficiunt quae dogmata legem,
Hortatu, ingenio, monitis, meritisque subegit.
Unus in arce fuit, cui quolibet ordine fandi
Orator nullus similis, nullusque poeta:
Clamant quod sparsi per crebra volumina libri.
Qui vixit, vivit, perque omnia saecula vivet.




[Col. 0199]
[(a) 1Kb] ALCIMI ECDICII AVITI EPISTOLAE. (C,S)



EPISTOLA PRIMA. AVITUS VIENNENSIS EPISCOPUS DOMNO [(b) 1Kb] GUNDOBADO REGI.
[Col. 0199A]

Tantum Christo propitio per diversas sollicitudines mentem vestram veritas indagata perdocuit, ut nihil prorsus sit quod de catholicae legis definitione vos lateat. Unde ex his quae pietas celsitudinis vestrae dignatur inquirere, jam de plenae instructionis arce descendens, non est nescientis interrogatio, sed conferentis. In tantum ut sententia Evangelii quam litteris attigistis, non aliquid ambiguitatis in fide habeat, sed reprehensiones Judaicas in summa magis expositionis inquirat. Sic ergo ait lectio evangelica cujus in subdito mentionem fecistis: Vos autem dicitis, si dixerit homo patri suo aut matri, corban, id est Haebraica [Col. 0199B] lingua munus illud specialiter quod obsequio devotae oblationis offertur, tibi profuerit, hoc est patri aut matri, et jam non missum facitis eum quidquam facere patri aut matri (Marc. VII, 11). Puto vos autem hoc sermone ordiri, quia revera ipsum specialius in epistola memorastis, quid vel unde dictum sit, non missum facitis. Quod omnino nihil est aliud quam non dimittitis. A cujus proprietate sermonis, in ecclesiis palatiisque sive praetoriis, [(c) 2Kb] missa fieri pronuntiatur, cum populus ab observatione dimittitur. Nam genus hoc nominis etiam id saecularis auctoribus, nisi memoriam vestram per occupationes lectio [Col. 0200A] desueta subterfugit, invenietis. Ergo non missum facitis, id est, Non dimittitis eum quidquam facere patri vel matri, a quo honorari senio parentali, non verbis tantum, sed rebus obsequiisque praeceptum est. Et similia, inquit, hujusmodi multa facitis, traditionem vestram institutis coelestibus praeponendo. Sed haec ad solos scribas et Pharisaeos dicta, qui sibi de legis supercilio blandientes, quasi debita doctrinae pretia reposcebant, nullum locum in sermone qui de fide tractatus est habuisse reperio. Racha vero Hebraeum nomen est; Latine sonat inanis aut vacuus: quod ut nostris convenientius exprimit uno vocabulo [(d) 1Kb] Graecus dicens . Hoc autem convicium fratri, id est sub uno Deo patre et una Ecclesia matre in una fide posito dicere prohibemur: quo [Col. 0200B] inanitatis opprobrio indigne appetitur qui non es vacuus a salute. Sed his collationis magis quam lucidandae fidei exercitio reservatis, illud potius revolvemus, quod a sacerdotibus vestris scripsistis objectum. Igitur discutientibus vobis, [(e) 56Kb] utrum Spiritu sanctus, qui in secreto baptismate indivisae nominationis vindicat unitatem, creator an creatura credendus sit; cum si creator est, a Divinitate nequeat separari; si creatura, Deo non possit uniri: pro penuria respondendi, sub cujusdam lubrico quaestionis interrogatum est a parte diversa, utrum spiritus noster creatus an sempiternus debeat judicari: quasi exemplo [Col. 0201A] Scripturae coelestis interposito, quo dictum est: Insufflavit Deus spiritum in animam vitae (Sap. XV, 11). Primum ergo conjicite quid in expositione facturi sunt qui de testimonio mentiuntur: aut qualiter adinventiones suas fallaciae tumoribus impleant, qui dicta divinae auctoritatis immutant. Nam quod dixerunt, Insufflavit Deus spiritum in animam vitae, artificiosa eorum fraude confictum est. Quem locum si recensendum sibi pietas vestra decernat offerri, sic inveniet scriptum: Et fecit Deus hominem de limo terrae, et inspiravit in faciem ejus spiraculum vitae: et factus est homo in animam viventem (Gen. II, 7). Perpendite nunc quanta sit in sermone distantia. Illi dixerunt, Insufflavit in animam, cum scriptum sit: Inspiravit in faciem. Inspirare enim incorporeus potest, [Col. 0201B] insufflare nisi corporeus non potest. Deus autem non quasi animae jam viventi spiritum legitur insufflasse quem addiderit; sed materiae nondum viventi, sicut antiqui codices habent, spiramentum vitae quo in animam viventem sublimaretur, infudit. Ergo si inspiratione hac anima hominis facta est, et non est aliud anima humana quam spiritus, restat spiritum principio non carere. Quod objurgati a vobis senserunt sibi protinus opponendum, nisi per insufflationis carnale commentum spiritum ipsum animae potius quam corpori inditum mentirentur. Nam cum quaerant intentione lethali, non quomodo quae sunt scripta cognoscant, sed qualiter scripta putentur esse quae praedicant, quid putamus imperitis faciunt, qui instructionis vestrae reverentiam non pavescunt? Tractemus, [Col. 0201C] si propitii sinitis, quanta ineptia proponatur, quod si Dei spiritus creatura non est, ac sic nec in homine creatura poterit dici spiritus, quem Deus insufflasse perhibetur. Nihil omnino esse praeter duo, id est creatorem creaturamque, saepe definitum est. Dei porro spiritus factor, hominis vero factura accipi debet. Unde spiritus qui in nobis vivit, potentia Dei intelligitur, non natura. Nam si vegetandis nobis substantia sancti Spiritus credatur immixta, placabilis sit Dei et vester auditus, blasphemia talis, ut etiam convincatur, vix sine peccato repeti potest. Quoniam si praeventus carnaliter peccat spiritus humanus, Spiritus sanctus peccare in eo dicendus est: vel certe Spiritui sancto remissionem dari poscimus, cum pro defunctorum spiritibus supplicamus. Parumne [Col. 0201D] rogo hactenus fuit, ut alter Spiritus sanctus, alter Paracletus diceretur: nisi addatur haec pro ultima perfugii necessitate numerositas, ut mancipati insuper contagio delictorum tot divini spiritus quot homines computentur? Et perite scilicet decrevit sacerdotalis auctoritas, uno modo cunctis generaliter [Col. 0202A] spiritum divinitatis infundi. Perinde se fortasse Judaeo, haeretico, gentilique, ut catholico, Spiritus sanctus insinuat, an forsitan Patris vel Filii jussione invitus in criminosorum membra contruditur? Sed quid facimus, quod Spiritus ubi vult spirat? Qui si absque arbitrio suo corpora indigna sanctificat, revincit prophetam dicentem, quod non habitavit in corpore subdito peccatis (Sap. I, 4). Quocirca humanus spiritus creatione inchoatur, divinus autem benignitate conceditur. Non enim absque vitae suae spiritu erant, quibus in apostolorum gestis imponitur manus ut accipiant Spiritum sanctum (Act. VIII, 17; XIX, 6). Quod si ipsum quoque Spiritum sanctum, pro eo quod creatorum fidelium mentes introeat, volunt fieri creaturam, de suprascripta videlicet conclusione, [Col. 0202B] qui peremptorie nihil dicentes, si Dei, aiunt, spiritus creatura non est, ac si nec in homine creatura poterit dici: quid nunc de Patris vel Filii divinitate censebunt, quam et creatam comminisci non poterunt, et lectione perterriti habitare sanctorum corpora non negabunt, Apostolo fidelibus protestante: Templum enim Dei sanctum est, quod estis vos (I Cor. III, 17)? Sed cum incomparabiliter plura sint quae sub praesentia gloriae vestrae suggeri queant, illud in fine sermonis, qui non solum tribuitis sed injungitis libertatem, Deum vosque, divina vestraque promissione fretus, obsecro ne diutius sacerdotes vestri dicantur, qui sancto Spiritui contradicunt: ne deinceps coram vobis permittantur docere qui renuunt discere: ne [a 1Kb] ad perfectionem vestram aliquatenus [Col. 0202C] differendam persistant blasphemare quod audiatis, qui nolunt sentire quod creditis: ne tolerando imperitorum versutias et ineptias callidorum, suspendamini a professione, cum jam dudum in confessione teneamini. Vobis per epistolam suam sanctus apostolus Paulus inclamat: Quae pax fideli cum infidelibus? quae societas luci cum tenebris? Propter quod, inquit, exite de medio eorum, et separamini (II Cor. VI, 12, 17); id est, ne communicaturos ultra peccatis alienis laevae partis vicinitas maculet, quos dexterae veritas acquisivit.



[b 1Kb] EPISTOLA II. AVITUS VIENNENSIS EPISCOPUS DOMNO GUNDOBADO REGI.

Unicum simul et multiplex donum saeculo nostro nutu Divinitatis indultum est, ut inter regias ordinationes [Col. 0202D] gloriosissimi principatus vestri, principaliter de tuenda catholicae partis veritate curetis. De cujus studii pietate processit, quod dimissa nuper clementis praecepti auctoritate jussistis, ut contra Eutychiani dogmatis redivivum furorem, velut ab exstincto resurgentis incendii fomite pullulantem, de sacro [Col. 0203A] Scripturarum coelestium fonte exemplorum flumina deriventur. O res dignissima, quam tantus praesul juberet, si eligeretur qui jussionem dignus exciperet: si virtus facundiae thematis responderet auctori: si ad multiplicandam populorum salutem sic nostra satisfaceret lingua proloqui, ut abunde sufficit benignitas vestra praecipere: cum devincti vobis imperatoris patriam personamque, non, ut regibus caeteris moris est, tantummodo ad commodum mundanae pacis amatis: sed dum coram vobis praeveniri timetis errore, omnem quae inter vos est amicitiam in eo illi vultis prodesse ne peccet. Quem quidem et praeconio attollitis, et fidelem Deo devotumque laudatis. De qua praecipue ad triumphalis veniam plenitudinis veniant quis digne meretur. Ego tamen Deum pro viribus quaeso, ut is ipse de quo loquimur, Caesar Graecorum, [Col. 0203B] si fidelis vobis, etiam nobis honorabilis, persuadeatur a principe nostro quod suadeat populo suo: et cum se ad tenendam veritatem vobis reddiderit docilem, ad expugnanda propriae regionis contagia praedicationis vestrae factum se gaudeat adjutorem [a 1Kb] Eutyches ergo, perniciei cujus mentio est, funestus incentor, Constantinopolitanae Ecclesiae quidem presbyter, sed copiosae monachorum multitudinis praepositus fuit: cujus officii personas episcopi orientales archimandritas appellant. Hic ergo ad summum sacerdotium famae suffragio comparandum, intromittendae cujuscunque novitatis studio appetenter ardescens, istud quod in sectatoribus ejus horremus, susurris dicitur magis invexisse quam litteris. [Col. 0203C] Siquidem nihil exstitit clarae eruditionis in viro, quod in aliqua recti similitudine sensum conceptae animositatis astrueret. Infectis primitus monachorum animis hoc veneno, quos nefario docens sub colore gubernaculi naufragiis exponebat, numerosi, ut supra diximus, comitatus haeresiarches effectus, multorum antistitum judicante concilio, nec non et presbyteris urbis Romae in id ipsum directis, discussus, detectus atque damnatus est. Sed quia nullum schisma sic unquam cum auctore suo potuit abrogari, ut ex integro depelleret perniciem magisterii; mox malum quod digna pontificum fuerat provisione succisum, contagio susceptorum jam pridem semina servans, velut ab infecta loliis tellure surrexit. Hinc nunc haereseos contra quam loquimur, audite propositum. [Col. 0204A] Filium Dei, cum Patre ante saecula permanentem, quem idcirco ad salutem nostram descendisse de coelo ut corpus assumeret fides recta confitetur, negant in alvum femineam potuisse contrudi; cum Dei Filius, utique Deus, qui dixerat per prophetam: Coelum et terram ego impleo (Jer. XXIII, 24), non potuerit venire quo erat, nisi per susceptionem carnis acquiesceret esse quod non erat. Quam conclusionem metuens Eutyches ille quem loquimur, cum in synodo superius designata studiose ab auditoribus urgeretur, ut [b 18Kb] Mariam virginem [c 1Kb] , id est quae Deum peperisset, pronuntiaret atque subscriberet, ad ingenii nequitiam fraude conversus, , quae Christum tantummodo videretur edidisse, confessus est: ut scilicet divisa credatur persona quae servat [Col. 0204B] divinitatis naturam, ab ea quae sustinuit passionis injuriam. Refrenandam a praerupto ancipiti laevam fugiens, dexteram non praesumens, ac perinde latus utrumque formidans, sub temperamenti medio via tutior, in qua duplicem substantiam Redemptoris discerni dicimus posse, non dividi. Neque nos nitimur, ut inviolabilis Divinitas dolores corporeos perpessa credatur, cum omnis cunctorum corporum dolor secuturam mortem naturali quodam praecedat officio. Unde sicut et ipsa caro nostra, resurrectionis dono impassibilis futura post mortem est: sic Deus, qui sentire obitum non potest, suscepto corpori cui unitus adhaeserat, sine patiendi acerbitate compatiens, nec defuit in salutis nostrae glorioso agone, nec doluit. Contra hujus distinctionis sensum haeresis adversa [Col. 0204C] se subrigens, veris cruciatibus nec Christum patitur inclinari: cum in ipsa Divinitate in qua inveniri non potest afflictio corporalis, interdum tamen pietatis reperiatur affectio, sicut legimus dici de Israelitis: Exclamaverunt ad Deum, qui doluit super miseriis eorum (Jud. X, 15, 16); et Apostolus jubet ut non contristemus Spiritum sanctum Dei (Ephes. IV, 30); et si qua his sententia similis in sacris voluminibus recensita, bonitas potius misericordiae quam necessitas est naturae. Interim in consequentibus duorum assertione dilata, unitas mihi in Christo substantiae duplicis astruetur. Ubi sunt enim tanta in Scripturis coelestia mysteria veritatis, quae nihil aliud moliuntur, nisi ut nobis incarnationem Verbi cum hominis divinitate persuadeant? In principio, [Col. 0205A] inquit, erat Verbum, et Verbum erat apud Deum, et Deus erat Verbum (Joan. I, 1). Ecce agnovimus quid erat quod non coeptum est; nunc studeamus videre quid coeptum atque secutum sit. Et Verbum, inquit, caro factum est. Quod Deus in principio erat apud Deum, et initio caret et termino; quod Verbum carne vestitur, caret fine, sed constat a capite. Adsit nunc sermoni nostro Emmanuel ille prisca prophetalis oraculi voce praedictus, qui ut Nobiscum Deus esset, sicut dixit Esaias: Puer natus et datus est nobis Filius Dei (Isai. IX, 6). Incassum corporalitas a divinitatis dividitur sacramento, si veraciter propheta Dei Filium processisse confirmat in puero. Et vocabitur, inquit, puer ipse admirabilis, consiliarius, Deus fortis, pater futuri saeculi, princeps pacis. Quantum [Col. 0205B] pertinet ad vocabuli proprietatem, sufficit Emmanuel puerum nuncupari. At vero cum dicat, vocabitur admirabilis, consiliarius, Deus fortis, vel caetera quae sequuntur, quae, rogo, tot vocabulorum ratio reperitur, nisi ut agnoscamus veridicum vatem, in una eademque persona quae divinitati humanitatique competerent exprimentem, ex operibus secuturis beneficia Mediatoris potius enumerasse quam nomina? Cogam tamen hic haereticum respondere, quis vocandus possit intelligi Deus fortis, pater futuri saeculi, princeps pacis? Si Filius Dei ante saecula manens, cur adhuc in futuro sic vocabitur qui semper hoc exstitit? Si filius hominis qui nascetur, servat copulandae diversitatis mysterium temporum plenitudo. Quam cum utique consequenter Apostolus replicaret: Postquam, [Col. 0205C] inquiens, autem venit plenitudo temporis, misit Deus Filium suum, [1 9Kb] natum ex muliere (Gal. IV, 4). Quod mater peperit, Pater misit: hoc est, nasci corporeum, quod venire divinum. Noluit Deus latere quem destinat: capiat mundus dominici adventus indicia. Quem Pater sine matre genuit, genitrix sine patre concepit, hic aeque Dei filius et hominis erit. Super sacramento tamen isto Gabrielem archangelum consulamus: principem videlicet ministrorum, cui ineffabilia perspicuae majestatis arcana, ut pote qui indefessae obsecutionis ministerio conspectibus perpetuae claritatis assistat, non intelligenda tantummodo, sed contemplanda monstrantur. Hic quippe primus legationem coelorum terris attulit; hic verbo virginem fecundatam divini germinis [Col. 0205D] promissione dotavit; hic unius mulieris salutatione omnem mundum salute complevit. Spiritus, inquit, sanctus superveniet in te, et virtus Altissimi obumbrabit tibi; ideoque et quod nascetur ex te sanctum, vocabitur Filius Dei (Luc. I, 35). Cum ratio nulla reperiat ut solus homo credatur de Spiritu sancto conceptus, cum omnem hominem Psalmista in iniquitate concipi, et in peccato asserat nasci (Psal. L, 6); ostenditur hic per angelum, ob Spiritus sancti virtutem feminae membris infusam, sanctum [Col. 0206A] quod de tali ministerio esset dicendum: quod nunc separatione connexa intelligit Apostolus, ac definit quod ad redemptionem nostram Deus esset in Christo. Sed callidus forsitan contradictor sic apostolici sermonis hujus testimonio velit abuti, ut acquiescat Deum esse in Christo, sed gratia, non natura: sicut est in corde sanctorum, quorum mentes a peccato liberas habitatio Divinitatis illustrat. Videamus nunc pareatne commentum, si sententia compleatur. Deus, inquit, erat in Christo mundum reconcilians sibi (II Cor. V, 19). Eligat hic doctor adversus, quis mundum inter ipsa pene sui exordii rudimenta, benignissimo Creatori peccato primi parentis offensum, sibimet ipsi in saeculorum fine conciliet. Si solus Deus, quid excuset sibimet quod sufficit remisisse? [Col. 0206B] si autem solus homo, quo effectu sibi mortalis reconciliat quod Divinitas non relaxat? Unus est ergo Deus et homo, qui sibi mundum ipse commendet: qui pro saeculi vita sibi patris filio supplicet filius matris. Unde non dixit Apostolus, mundum reconcilians Deo, sed sibi: ne forte pro redemptione humani generis solum hominem orasse sentires: qui utique nisi in divinitatis naturam transiret assumptus, non solum obnoxietatem humani generis nulla intercessione dissolveret, sed et ipse communis debiti sarcinam parentali chirographo sustineret. Hoc ergo remedium idem Apostolus dicit (Gal. III, 19) dispositum esse per angelos in manu Mediatoris. Et ostendens causam qua medium se praeberet, assumptus ab infimis, inclinatus a summis: Mediator, inquit, unius [Col. 0206C] non est: Deus autem unus est (Ibid., 20). Quae cum ita sint, sicut nisi inter duos agat, incongrue mediatio nominatur: ita ipse quem mediatorem dicimus, si solam quam velis ex duabus substantiam reciperet, ad subeundum medium nihil haberet. Quod uno quidem, et tali qui nulla calliditate fucetur, sermone concludit dicens: Ipse est enim pax nostra, qui fecit utraque unum (Ephes. II, 14). Ipse videlicet pax humilium atque celsorum, unus factus ex utroque unum reddidit ex utrisque. Certe sicut supra posuimus, aut expositione testimonium, aut argumento egere videtur exemplum. Quid vel illo Apostoli sermone lucidius, quo cum diversis hominum generibus se coaptans, omnibus omnia se factum referret, ut omnium animas talentorum coelestium cupidus duplicator [Col. 0206D] acquireret: Factus sum, dixit, his qui sine lege erant quasi sine lege essem, cum sine lege Dei non sim, sed in lege sim Christi (I Cor. IX, 21)? Nunquid est quisquam tam in profunda demersus, qui istud censeat explanandum, si in lege Christi est sine lege divina? Pater nempe quod unus est lator legis, qui unus idemque, ut significat psalmus (LXXXIII, 8), praeterita futuraque complectens, benedictionem dabit in baptismo, qui legem dederat in praecepto. Offendit quidem mentes carnalitate depressas, et [Col. 0207A] conjecturis humanae consuetudinis hebetatas, tantae disparilitatis in unum coacta proprietas: ut scilicet divina plenitudo et humana conditio, ut servi humilitas Dominique majestas, ut creatoris virtus et servitus creaturae, unam ex his omnibus videantur reddidisse personam. Sed nec ratio soliditatis istius a sapientum soliditate longinqua est, quae videtur maximum tenere in haeredibus: quod ille solus hominis statum potuit reformare de perdito, qui formavit e coeno. Unde beatissimus Paulus: Primus, inquit, homo de terra terrenus, secundus de coelo coelestis (I Cor. XV, 47). Verum quidem hominem dixit, sed terrenum cum contagio pollutionis, coelestem cum consortio divinitatis. Rogo nunc, cum Apostolus dicat hominem descendisse de coelis, quis est qui negare [Col. 0207B] audeat Deum rediisse de terris? Adhuc si parum est, quod vas electionis asseruit, consulamus illum qui mentem electi pretiosissimi vasis implevit: Nemo, inquit, ascendit in coelum, nisi qui de coelo descendit, Filius hominis qui est in coelo (Joan. III, 13). Si ita ipse Deus veritas cum sua incarnatione concordat, ut ante omne saeculum uniret praescientia quod in saeculorum fine assumere disposuerat in natura: videte utrumnam Deus sit qui conscendit post resurrectionis triumphum, si cum Patre Filius fuisse dicitur ante carnis exordium: aut quanta facta sit soliditas [Alia lectio, quanta sit soliditas] in praeteritis, cujus tanta unitas praedicatur in futuris. Sed ne aliquid de hac immutabilitate cunctemur, adhuc addit Apostolus de psalmo testimonium ponens: [Col. 0207C] Propter quod dicit: Ascendens in altum captivam duxit captivitatem, dedit dona hominibus. Quod autem ascendit, inquit, quid est nisi quod etiam descendit in inferiora terrae (Ephes. IV, 8)? Parum est quod Deum dicit in terram venisse, nisi confirmet eum propter unitatem personae quam susceperat in inferna descendere [Alia lectio, in infernum descendisse]. [a 1Kb] Certe circumfrementibus Judaeis, et in Dominum nostrum blasphemiarum tela vibrantibus, quid respondisse credimus: Amen dico vobis, ante Abraham ego sum (Joan. VIII, 58), nisi quia per concordiam genitoris et geniti, ipse per traducem maternorum parentum descendit ex Abrahae semine, qui sine annorum numero Abraham praeivit aeternitate? Qui maximus patriarcharum, cum videret illum diem in [Col. 0207D] quo sine fine permanet Deus, concupivit tamen illum videre quo homo unitus est Deo. Vidit, inquit et gavisus est (Ibid., 56): quia sicut cernebat illum in quo erat genuina majestas, ita et istum desiderio conceperat in quo adoptata illustrabatur humilitas: Tulerunt ergo, inquit, lapides ut jacerent in eum (Ibid., 59). Quid porro miramur Eutychianos contra catholicam fremere, cum videamus caput nostrum a suis ad quos venerat pertulisse, redditurumque perfidiam indignatione una cum fine? Eo contumeliae sensu hic Judaeus saevit, quo hic haereticus livet. Parricidalis quidem illic fuit in Dominum coeli lapidum [Col. 0208A] jactus; sed putes et istos tempore suo veritati perspicuae cum duris mentibus saxa jaculari. Ne Deus et homo unum credatur, conjurat furor duorum. Liceat rogo quod facti sumus in melius provehi: liceat compactam luto materiam supernorum honore sustolli, Quid tantum contra te homo niteris, ne in Deum posse transire credaris? Vocat te ad participationem sui superna majestas: cur offerentem renuis? quid despicis ingerentem? Excolo pro adipiscenda similitudine veritatem, diligo pro sectanda imitatione doctrinam. Si caput nostrum est Christus, in sublimatione sument quantulaecunque sublimitatis consortium membra de vertice. Poscant igitur alii destructores de utriusque Testamenti corpore exemplorum similitudinem, quibus proposita [Col. 0208B] tueantur: negotio huic sic adnisus bibliothecae utriusque constat, ut si confirmare quod loquimur testimonio astipulante velimus, cuncta videantur in unum opus canonicorum voluminum oracula congerenda. De quorum multitudine juste, ad declinandam prolixitatem, electa quaeque ac deflorata ponuntur. Quia sicut minimi effectus sunt, quae tantum de nostro prolata, nullo Scripturarum coelestium adminiculo fulciuntur: ita qui recipere pauca fastidit, non virtute, sed mole rem conjicit: quoniam vinci metuens, instrui nolens, ad deserendam veri cognitionem volumen potius quam documenta desiderans, non causas putat rerum magnitudine constare, sed paginis. Dominus itaque ac Redemptor noster, adventum gloriae suae discipulis specialius [Col. 0208C] inter praecepta omnia manifestans, Cum, inquit, venerit Filius hominis in majestate sua, et omnes angeli cum eo, tunc congregabuntur ante illum omnes gentes, et separabit eas ab invicem, et statuet justos quasi agnos a dextris, impios autem sicut haedos ad laevam. Tunc dicet rex illis: Venite, benedicti Patris mei, possidete regnum quod paratum est vobis a constitutione mundi; et eis qui a sinistris sunt, ut discedant ab eo in ignem aeternum, quem praeparavit Deus Pater diabolo et angelis ejus (Matth. XXV, 31, 34, 41). Quid, rogo, hic contemptibile in Christo superbia humana fastidiat? quid tam metu dignum, tam honore conspicuum, tam terrore venerandum? Excogitet haereticus, utrum istuc Patris gloriae adjungat, an Filii. Ad negotium quod gerimus, audire mihi sufficit. Cum venerit Filius [Col. 0208D] hominis in majestate sua. In praesenti saeculo: Discite a me, quia mitis sum et humilis corde (Matth. XI, 29). In futuro, praenoscite quia celsus et terribilis claritate in gloria sua veniet cum angelis sanctis suis. Dicat nunc divisor mediatoris uniti, in corpore contumeliis inclinato unde sit quaecunque majestas, si non est ulla divinitas: ut taceam quod a Patre seu regnis seu gentibus per singulorum merita destinatur. Formidabilius videri potest, hominem retributiones congruas judicando decernere, quam Deum Patrem sentiat Filio hominis instrumenta judicii praeparasse. Filius enim hominis venturus est in majestate [Col. 0209A] Patris sui cum angelis suis sanctis, et tunc reddet unicuique secundum opera sua (Matth. XVI, 27). Non dixit, cum Patris angelis veniet, sed cum suis: quia quaecunque habet Pater, et sua sunt. Unde cum filius matris recipiat in celsitudine quod patris filius contemptus est in humilitate: quis unquam sit haereticus tam rebellis qui Deum, cui immortalem angelorum substantiam videt subjici, ipse mortalis in mortem mortuus nollet inflecti? Dixit quodam Evangelii loco (Luc. XVI, 31) Abraham ille cujus supra fecimus mentionem, cum a quodam pro remedio aestuantis incendii cassis sero precibus oraretur, quod si quis Moysem vel prophetas noluisset recipere, utique nec venientem a mortuis audire. Quis est autem praedicator ex mortuis suscitatus, nisi Christus Jesus, in [Col. 0209B] cujus duplicem quam loquimur substantiam duplicis Testamenti unitas ex diversitate colligitur? Ea siquidem referuntur in Evangeliis quae praedicata sunt in prophetis, et fit ex viribus Testamenti, non diversitate, sed tempore. Recens quippe quod hodie completur: quod autem diu exspectabatur Antiquum est. Nam quia de Abraham opportunitas sermonis exorta est, qui auctor utriusque Testamenti legitur institutus, Vetusti [Alia lectio, Veteris] scilicet intromittendo circumcisionem, Novi vero placendo per fidem, in illo Judaeorum tantummodo, in isto autem multarum gentium pater: experiamur utrum Evangeliis de Christi generatione concordet in quo se patrem gentium recognoscat, an aeternitatem hujus ipsius sobolis quam erat geniturus, intelligat. Utrum se juniorem [Col. 0209C] nepote cognoscat: utrumnam redemptori, quod se ante Abraham ponit, et ipse consentiat: utrum sine supercilio parentali, reverenter impenderet ministerium semine corporali exorto creatori. Inserat se paulisper loco praesenti illa obtestatio, juramenti fidem poscens, sed sacramenta patefaciens, qua dispensatorem domus suae non sine mysterio gratiae subsequentis adjurans, Pone, inquit, manum tuam sub femore meo, et jura mihi per Dominum coeli quod non accipias uxorem filio meo de filiabus Canaam (Gen. XXIV, 2). Dicat mihi, quaeso, quae jurisjurandi reverentia putetur in femore. Quod si personaliter [Col. 0210A] tantummodo fieret, facilius caput tangeret adjuratus Aut quae causa femoris, interposita Dei ac Domini mentione jurandi; nisi quia per illum Deum ac Dominum coeli quem inde saecula videbantur prolatura, juratum est? Scit ergo nimirum, cui prosapiae non tam praeemineat ipse quam serviat. Novit quippe quid in corpore suo debeat adorare: intelligit membra, quae contra humanam consuetudinem speciali honore veneretur. Post quae praecedentum indicia, miracula subsequentum, licet plurima testimoniorum de Evangeliis apostolisque promamus, metuo ad ultimum, quod cum Eutychiani nec patriarchalibus factis, nec dictis prophetalibus excitentur, si Moysem et prophetas non audierint, nec ei qui ex mortuis reversus est credent.



EPISTOLA III. AVITUS VIENNENSIS EPISCOPUS DOMNO GUNDOBADO REGI.
[Col. 0210B]

Puto nunc non parvi operae pretium esse momenti, si occasionem quae praesenti tempore in abruptae diversitatis laetabundum virus erupit, pagellae praesentis mentione contingam. Quieverat ergo post [a 1Kb] Acacii quondam Constantinopolitani sacerdotis excessum, mali ejus quod expugnandum suscepimus, pullulans ab Eutychete persuasio. Cujus idem Acacius, ut celsitudo vestra potest habere compertum, amator magis trepidus quam assertor publicus erat: laudans quidem quae ab illo repererat, sed praedicare ea devoto tunc itaque impolluto populo non praesumens. Pro cujus obumbratione figmenti [Col. 0210C] simulati, ob gratiam imperatoris saeculi sui, non impunitus tantummodo, verum et indiscussus interiit. Hinc se de impendenda defuncto communione in contrarium vulgi, imo, quod asperius fuit, et sacerdotum studia diviserunt. Et ut quisque recte aut prave de fidei ratione conceperat, ita etiam de praedicatoris praeteriti memoria sentiebat. Tracta est interim, non per manifesta sed subita, nec tam separatione quam simultate dissensio. Actum est igitur [b 1Kb] cum rege Orientis anno superiore, ut hinc cum episcopo urbis suae quasi leni colloquio et blanda meditatione conferret. Est autem illic [c 225Kb] consuetudo [Col. 0211A] in ecclesiis nobilium civitatum, supplicationem cum laude divina inter missarum initia celebrari: quam tanta devotione atque alacritate consonae plebis clamor attollit, ut credant non immerito, omne suffragium sacrificii subsequentis praemisso hujus devotionis obsequio placiturum. Supplicationis vero ipsius imam partem, licet pietati vestrae notissimam, in loco, sicuti res postulat, suggerendam putavi. , , , , , . Itaque sicut insusurratum fuerat principi, et ipse insinuat sacerdoti, nil in querelam venire, nullam fieri de schismate mentionem, si hoc quod in ipsa oratione animos aliquantulorum movebat, a principe obsecratus antistes aut juberet aut permitteret [Col. 0211B] abrogari. Illud moleste quospiam ferre, quod in ima praedicationis ipsius parte clametur, , quod Latine intelligitis dici: Qui crucifixus es propter nos, miserere nobis. Persuadetur episcopo negligenti, nec usque sic docto, ut tantae urbis, perindeque totius Orientis patriarcham decet. Concipit igitur atque disponit, solemnis hujus praeconii incaute definitionem facturus: eo maxime effectu, quo res, nec de canonicis Scripturis tradita, nec apostolorum temporibus instituta, etiam contra vota populorum facile videretur posse mutari. Sed [a 1Kb] ubi primum hymnus in Ecclesia cantari solitus, ultima orationis parte truncatus, minus audientibus satisfecit, quidquid putabatur ab Eutychianis haereticis concipi, patuit totum hoc ab episcopo praedicari. [Col. 0211C] Quis enim fidelium non jure moveretur, audiens crucifixo pro nobis, ut misereatur, minime supplicandum? Quid multis? crescente seditionum procella, dum insistit populus, nec obsistit Augustus, [b 1Kb] antiqua sacerdos, quodque magis dolendum est, [Col. 0212A] nec innocens, sede propellitur: sicut legimus quodam loco Scripturae: Si peccaverit vir in virum, orabit pro eo sacerdos; quod si peccavit sacerdos in Deum, quis exorabit pro eo (I Reg. III, 25)? Super omnia vero delicta specialius in Deum peccat, qui doctrinae apostolicae contradicens, a regula veritatis exorbitat: sicut nihil est gravius, quam si caecus, praesumpto ducatu, ex praedicatore fidei incipiat esse destructor. Vos modo perpendite amentiam totius haeresis in unius reprobatione sermonis. In quo parum est quidem quod auribus putetur ablatum: sed totus cum verbo illo catholicae veritatis sensus excluditur. [c 97Kb] Nolunt enim a nobis ei qui crucifixus est supplicari, ut videatur tam [d 13Kb] nihil posse praestare persona hominis, quam nihil poenae pati potuit substantia majestatis: [Col. 0212B] quod quid est aliud quam odium pro dilectione reponere, et convicia pro beneficiis repensare? Inserta est namque humano corpori dignitas supernorum. Deus quidem non subjacet cruciatui, sed divinitas interest passioni. Dei injuriam crucis tempore mundus diurnis fuscatus tenebris expavit: in coelum peccare Judaeos testata est terra quae tremuit. Caret conjectura quae per necessitatem veritas fulget: nec se affirmari a nobis exspectat, cum salva sibi auctoritate sufficiat. Audiamus ex his Apostolum protestantem: Qui si, inquit, cognoscerent, nunquam Dominum majestatis crucifixissent (I Cor. II, 8). Sed dixerat hoc prius etiam ille propheta qui ob praescientiam futurorum cognomento Angelus nuncupatur: Si affiget homo Deum suum, quoniam vos affigitis me [Col. 0212C] (Malach. III, 8)? Rogo quis contentionis obstaculo tam aperta sibi obstruat? Si Dominus majestatis pependit vel affixus est patibulo, dicat adversarius, cur hominem non rogemus in coelo? Adhuc quippe coelestem potentiam in corporis secreto reposuerat; [Col. 0213A] adhuc obitum ex ventre debebat; adhuc ad informationem nostram exercebat humilitatis studia etiam in opere claritatis. Cum Cananaea quaedam, credulitatis quidem Israeliticae, sed gentis alienae, virtute virili, petitione laudabili, obstinatione victrice, Christo pro filia supplicaret: Miserere, inquiens, mei, fili David (Matth. XV, 22); vicit hic sensus interiore sapientia sexum carnis, supra humanum sentit in homine. Non acquiescunt Eutychiani doctores ei qui propter nos crucifixus est supplicare. Ista in crucifigendo et divinitatem precata est quae non poterat mori, et humanitatem quae poterat suscitari. Fili David carnem resonat; miserere mei Deum declarat. Dominus coeli invocatus est in virtute: auctor hominis vocatus est in genere. Longe jam, ut opinor, [Col. 0213B] post mortem David, de cujus semine terris per Mariam Christus effulsit, temporum serie stemmatis regii prosapia ducebatur. Posco nunc, his proavorum successionibus ac nepotum, ex memorato patre usque ad virgineum fetum toto derivatae haereditatis accessu, phantasmatis linea ducatur, an traducis. Porro autem ambiguo caret, quod et de genere caro vera processit, et phantasma genus habere non potuit. Experiamur tamen, utrum spreverit Christus praefatae Cananitidis in oratione sermonem, an fortassis exasperet ineptiam supplicantis. O mulier, ait, magna est fides tua: fiat tibi sicut vis. Si ista fides est, utique magna si constat, non erit recta; altera certe fuerat ad matrem illa responsio, cum comitante discipulorum choro festis nuptialibus invitatus, [Col. 0213C] deficiente vino ad faciendum miraculum posceretur; atque ille: Quid mihi et tibi est, mulier? nondum venit hora mea (Joan. II, 4). Velut si dicat: Cur illud tantummodo quod peperisti esse me credis? Si hoc solum mihi putas constare quod carnis est, non possum complere quod exigis. Sublimia haec quae a me requiris de Patre attuli, non in matre suscepi: formato in te corpori, debita infirmitatis institutione, opera virtutis injungis. Bene me putas posse quod petis, si te, sicut mei corporis, sic matrem tui intelligas Creatoris. Quod si solum te edidisse hominem velis, nondum venit hora mea. Nemo autem sic ineptus reputandus est, ut istud quod dixit, nondum venit hora mea, velut errore gentili, constitutis velit fatalibus applicare. Ad intelligendum horae illius [Col. 0213D] mysterium discretionem potius requiri convenit, quam decretum: quod cum ipsa quoque nostrae mortalitatis conditio non eligatur, sed omnis status nostri necessitas gubernatoris perpetui sit voluntas: quanto magis Christus, qui potestatem habebat ponendi animam suam, et iterum sumendi eam (Joan. X, 18), nullo se fati voluit implicare praescripto? Sed cum venerit subeundi hora patibuli, apparebunt coelestia quae pater genuit, et corporea quae alvus effudit. Ergo cum ipse Dominus hic, perficiendo miraculo actus divini, non repulerit genitricem, sed instruxerit ignorantem, videamus quid hinc cum Apostolis suis tractatu impensiore contulerit. Interrogabat autem eos quodam Evangelii loco, quae de persona [Col. 0214A] sua vulgi variantis sentiret opinio. Cumque diversitate sententiae populum, aut unum ex vatibus priscis, aut Moysem, vel certe Heliam, illum credere suggessissent: Vos autem, inquit, quem me esse dicitis (Matth. XVI, 15)? Tum princeps condiscipulorum, principium responsionis assumens, Tu es, inquit, Christus Filius Dei vivi. Sufficere plane potuerat quod confitetur hic Petrus, etiamsi hoc non tam manifesta responsione confirmasset Christus. Beatus es, inquit, Simon Bar Jona, quia caro et sanguis non revelavit tibi, sed Pater meus, qui in coelis est (Ibid.). Beatus es, inquam, quia ut Deum cerneres, non carnem tantummodo, sed et sanguinem censuisti: nec revelandam tibi gloriam meam lineamenta sumpti corporis obtulerunt. Non avertisti generosae [Col. 0214B] mentis aspectum, quod et carne prolatum est. Sed Pater meus, qui est in coelis, revelavit tibi Filium, cui adhaeret in terris: cujus gloria paupertate nunc tegitur, cujus honor contumeliis nunc celatur. Pendebat siquidem in ligni salutaris excelso triumphali praeeminentia, mediatoris nostri corpus altatum, et uniuscujusque sententiam de cordis penetralibus virtus salutiferi stipitis exigebat. Injuriam ille deridebat. Ecce qui destruebat, inquit, templum Dei, ut illud triduo suscitaret; alter aceti potionem ferino felle corruptam spongiae poculo porrigebat (Matth. XXVI, 40). Ipse tamen servans inter poenas hominis misericordiam Creatoris, dolens eos pro quibus venerat adhuc sub tempore ipsius redemptionis errare, clamabat: Pater, ignosce illis, quia nesciunt quid [Col. 0214C] faciunt (Luc. XXIII, 40). Quid est, nesciunt quid faciunt, nisi quia credunt se solum hominem adduxisse judicio? Ignorat quid faciat, qui non sentit in cruciato corpore majestatem. Et si illi solius matris filium interficere se credentes quid facerent ignorabant, cur adhuc hodie Eutyches ignorare se simulat, quod si illi tunc scissent, Christo et apostolo protestante, nunquam Dominum gloriae crucifixissent? Unde quod hic Dominus nescientibus optat ignosci, constat expertorum conscientiae non posse concedi. An forte miramur, quod tam evidenter Christus passionis suae mysterium dignatur exponere? Ausim dicere, habemus hic adhuc amplius quod mirari. Comitata est, ut legitis, dominicam mortem circumpendentium latronum conjuncta crucifixio; [Col. 0214D] quos tamen temeritas crudelis judicii, non servilis culpae meritum, coaequaverat innocenti. Non enim poterat sancti germinis incorruptum nitorem vicinae pollutionis horror aspergere: sicut et sol, si radium in faeculenta dimittat, intactum prorsus nescit sentire contagium. Horum igitur unus latronum, longi sceleris vitam brevis compendii fine permutans, ex interfectore medicus, martyr ex fure, nexus membris, criminibus absolutus, fixus clavo, liber affectu: Domine, inquit, memento mei, cum veneris in regnum tuum. O felicis beatitudo testimonii! o ineffabilis fortitudo credendi! Non istum, ut divinitatem in homine sentiret, signa vicerant; sed virtutis dilectionem infirmitatum collegit indicio. Concupivit invocare [Col. 0215A] similiter vinctum; et adhuc Eutyches orare despicit sublimatum. Obeuntem ille contremuit: regnantem iste fastidit. Iste mortem non timebat a judicaturo, cum ille vitam requirat a mortuo. Sed redemptori suo squalentis veterni mortificatione compassus, junxit dominicae propriam crucem. Adoravit expertem culpae particeps poenae: dudum invadendi cupidus, mutavit vota praedandi: armatus trabalibus clavis vim intulit regno coelorum. Intellexit in Christo pauperem locupletem, vicinum invenit quod tolleret nudo, sumpsit veniae plenitudinem, rapuit innocentiae portionem. In ligno Deum contuitus, in coelo hominem consecutus. [a 126Kb] Jam porro, quoniam transacta passio docet hominem verum, cruciatum doloribus, latronibus comparatum, confectum supplicio, tumulatum [Col. 0215B] sepulcro; per haec omnia phantasmatis assertoribus assumpti corporis veritas contradicit. Quos cum in Christo unitas utriusque substantiae perspicua testimoniorum luce convincit, omnem quae in consequentibus replicatur, dominicae seriem passionis phantastica honoris contumeliosi molitione perturbat: asserentes quoddam nebulosi corporis exstitisse figmentum, quod pro redemptore nostro injuriis poenarum dolorumque videatur oppositum, et per inanis hominis similitudinem, poenis quas majestas incurrere non possit, addicta quoque vera caro non exstiterit, quam exsecratur populus, cruciat judex, pulsant verbera, quam contumeliae illudunt, spinae transpungunt, cui calamus illiditur, figitur clavis, sanguis excutitur. Adhuc cum omne quod spei est in [Col. 0215C] solo redemptionis nostrae mysterio collocemus, nec sit aliud nostrum reviviscere, quam Dominum necem pertulisse: falsum est quod sua incarnatione nos salvat, si et hoc in dubium venit, quod tolerandum pro nobis in carne susceperat. Veni potius, sancte Esaia, propheta quidem tui, sed evangelista temporis nostri: veni celeriter ad tuendam contra Eutychetis mendacia Christianorum salutem. Dicere te de Christo, imo etiam jurare non pigeat: Vere languores nostros ipse tulit, et dolores nostros ipse portavit (Isai. LIII, 4). Et: Livore ejus sanati sumus: non medendi facultate secura, sed voluntarie pro nobis dolendi veritate suscepta. Si veraciter dolores nostros ipse portavit, jam et nos securi sumus, quod veros dolores commentitium phantasma non pertulit: et [Col. 0215D] si livore ejus sanati sumus, incassum collatam mihi sanitatem invidet falsiloquus livor. Caeterum recte omni definitione concluditur, quod si potuit esse [Col. 0216A] commentitium, non potuit livere simulatum. Sed etiam in hoc prophetae sermone evidens geminatae substantiae proprietas invenitur. Vere, inquit, languores nostros ipse tulit, et dolores nostros ipse portavit. Duo sunt ista, quorum aut Deus solus, aut homo solus, utrumque non fecerit, sed unum Deus, aliud possit homo. Dicendo autem propheta: Ipse languores tulit, ipse dolores portavit, unum evidenter expressit, qui ex divinitate constaret et corpore. Languores enim quos Adae sauciata progenies ex vulnere corruptae originis attrahebat, ille solus sanavit qui sanum ante condiderat. Dolores vero nostros portavit, qui desudare praelia passionis, nisi cruciatibus ac labore, non potuit. Quocirca quod in natura malum habuimus, tulit Deus: quod in corpore malum patimur, [Col. 0216B] pertulit Christus. Unde respiciendum est hic, quantum Eutychiani [b 1Kb] Bonosiacis barathro profundiore mergantur. Illi Christo divinitatis honorem tantummodo adimunt, isti et corporis veritatem. Photinus hominis personam nos adorare deridet, hic nebulam. An forte haeretici hujus ipsius illusionis exordium ab ipsis in Christo sacrae nativitatis crepundiis ordiuntur, ac perinde falsum erit, quod jacuit in pannis, quod apparuit magis, quod planxit in cunis? Taceo reliquos in succidua aetate profectus, quibus divinam pariter humanamque naturam complectens, lassitudinem refectio pertulit, consolatio lacrymas effudit, lux dormivit, panis esuriit, fons sitivit. Taceo planctum illum quem super defunctum Lazarum habuit (Joan. XI, 35), antequam effectu resuscitandi ostenderet Deum [Col. 0216C] praemisisse humanae conditionis affectum. Quod si in dubium vocatur qui tanta praestitit, necesse est ut ambigua incipiant esse quae gessit: ac perinde falso se putat sanatum paralyticus, claudus erectum, circumscribendus solis radius, quem caesus ab utero post nativi carceris tenebras intuetur: aut hoc phantasmate Lazarus ipse delusus est, ut cum inter mortuos dormiret, jam resurrexisse se crederet. Quod si haec omnia vera esse recipiunt, et solius passionis injuriis contradicunt; respondeant ubi tunc fuerit Filius Virginis, cum umbram tenui nube fallentem pro se offerens, quem pro nobis putamus offerri, vana sui specie et persequentes falleret et fideles? Patrem quoque faciens hac illusione mendacem, de quo Apostolus ait, quod Filio suo non pepercit, sed pro nobis [Col. 0216D] tradidit illum (Rom. VIII, 32). Quem filium, si non verum? quomodo tradidit, si collusit? qualiter non pepercit, si dolore prohibuit? Vel certe, qua Dominus [Col. 0217A] noster morte finitus sit, qui non potuit non aliquantulam mortem pro matris mortalitate debere, soluturus conditionem obeundi legitimam, sed corruptionem pro resurgendi instantia non visurus? Quam legem utriusque naturae significavit fel istud, quod gustatum noluit bibere, dum mortem quam ex Adam parente omnes debemus, pro divinitate noluit bibere, sed debuit pro dispensatione gustare. At vero cum factum est quod Apostolus dixit, quod resurgens Christus jam non moritur, et mors ei ultra non dominabitur (Rom. VI, 9); audeat nunc, si quid valet haereticus, aut Christum sine Deo, aut sine homine Deum confiteri. Abfuerat sanctus Thomas (Joan. XX, 24 seq.), cum reversus Salvator a mortuis praesentia visibili praestolantium discipulorum vota repararet, [Col. 0217B] et vacillantem quodammodo fidem suorum revalescens a mortuis vita componeret. Referunt ergo discipuli Dominum se vidisse. Negat ille se credere, nec se adhibiturum ullatenus fidem promittit, nisi contemplatione percepta. Transacto temporis intervallo, superveniens secundo Jesus, sed jam omnibus simul, pacis salutatione praemissa, arguit increpatione mitissima cunctantis Apostoli tarditatem: et jubente Domino, ne adhuc parum sit quod visus judicat, fidem tactus explorat. Infer, inquit, digitum tuum in latus meum, et noli esse ambigens, sed fidelis (Joan. XX, 27): qui utique inexcusabiliter jam perseverabis incredulus, cum palpando reddaris expertus. Scrutatur ille digito vestigia passionis. Permanebat ut inflictum fuerat medicum vulnus, et hiulcum transpuncti [Col. 0217C] lateris aditum felici indicio vitalis plaga servabat. Tunc demum in semetipsum reversus, et sancto illuminatus corpore, Deus meus, inquit, et Dominus meus. Quid, rogo, sacer apostolus de coelestibus intellexit in carne? quid curiosae manus attactu divinum sensit in vulnere? nisi quia jam pridem didicerat, Christum sine Deo esse non posse, et haec ipsa vulnera quae palpabat, praevaluisse quidem homini, sed cessisse victori: tamen nec afficere morte nisi hominem, nec vinci a Deo nisi resuscitante potuerunt. Hic itaque, magno miraculorum stupore conclusi, cum audiunt Dominum nostrum recepti corporis situ, visibilem oculis, digitisque palpabilem, locum quo Apostoli consuerant clausis foribus introisse, ad familiare commentum asserendi phantasmatis, [Col. 0217D] et per fallaces inanium nebularum fraude praestigias, illusos humanae caliginis queruntur obtutus. Sentiunt enim in facti magnitudine quiddam divinum, vigoremque illius subtiltatis, quo foribus obseratis penetrale secretum sine aditu corpus intraverit, ne cogantur facere mirificum, comminiscuntur incertum. Quod videte ad quantam spectet Divinitatis injuriam, si veritatis magister, qui nobis etiam verborum mendacia interdicit, ipse factis credatur potuisse mentiri. Procul dubio enim mendacii genus foret, si quod ipse non fuerit, se credi a suis velit, et putaretur factum a Christo, quod non licet facere Christiano. Qui ad cognoscendam mysterii dispensationem et visu instructus, quod sufficit [Col. 0218A] sano: et tactu convictus est, quod additur caeco. Sed caret remedio sponte petita debilitas: quidquid libet medicaminis oculis lippientibus imponatur, curari non potest qui caecatus ire delectat. Aut quis in tali obstinatione usus oculorum est, qui verum esse renuit quod annuit visum? quasi non minus sit Deum penetrasse conclusa, quam homini patuisse coelestia: qui tamen suis post resurrectionem saepe testatus est: Palpate et videte, quia spiritus carnem et ossa non habet, sicut me videtis habere (Luc. XXIV, 39). Quid Eutychi tam clausum? quid contra phantasmata tam apertum? velut si dicat, molem ossium carniumque species ventura non recipit. Noluit se, vel solum quemlibet virum, hoc est sine corpore, spiritum dici: sed ut talem recognoscatis in judicio, qualem [Col. 0218B] redisse conspicitis e sepulcro. Unde jam post passionis certamina triumphator nihil quidem habuit, quod mundanum indigentia redivivi corporis postularet. Non illi quippe aut fames cibum, aut potum sitis, aut requiem labor, aut somnum poposcit operatio. Quae omnia non solum in capite nostro, quod est Christus, exigua illa parvi temporis morte decocta sunt: sed etiam in nobis sic usque ad obitum valebunt, quod resurrectione finientur: et tamen, ut dicere coeperam, cum membra illa dominica, nulli jam indigentiae obnoxia tenerentur, ad suspicionem phantasmatis suorum cordibus eximendam, cum apostolis visus est, cibum jussit apponi, quibus convesci commissa benedictione dignatus est. Quod faciebant illi adhuc pro redemptione corporis, fecit [Col. 0218C] bonus magister pro testimonio veritatis. Nisi forsitan dicat phantasmatis praedicator, caliginem illam, membrorum speciem seductricem, quae apponebantur assumere, nec escam illam pignoris sancti in dominicum corpus sine onere corruptionis intrare, sed inanem ventrem incerti esus gravare ponderibus. Quem certe pastum fallens imago, aut futura est si subripuit, aut non est aeria, si comedit. Scio tamen quod non alter quam Christus, inter suprema cibi illius monimenta testatur: Quia oportet impleri omnia quae scripta sunt in lege et prophetis et psalmis de me (Ibid., 44). Et nos pauca exemplorum quaerimus, cum ille omnino Scripturam in sua dicat unitate compleri. Et post haec, inquit, cum benediceret suos, ferebatur in coelum (Ibid., 51). Recede procul, Eutyches, [Col. 0218D] cum praestigiis quas animo concepisti. Solus hac benedictione careat, qui se a phantasmate aut benedici laetatur aut redimi. Interim ferebatur in coelum Filius hominis, qui erat in coelo dudum praescientia, nunc natura. Nec aliquo angelicae manus auxilio, quanquam portari dicatur, indiguit; sed ferebat matris filium filius patris; ibat quod Deus erat; quod homo, ferebatur. Patebat redeunti porta coelestis, et Deum suum cum accessu corporis revertentem originalis patriae claritas invitabat. Quo recepto, Duo, inquit, angeli astiterunt, Apostolis sic loquentes: Viri Galilaei, Jesus hic qui receptus est a vobis (Act. I, 10), id est, quem in sede Pater, seu quem vos recepistis in fide, sic veniet, quemadmodum vidistis eum [Col. 0219A] euntem in coelum. Habent ergo in hoc sermone quod sperent quibus phantasma videtur esse quod gestum est, si sic veniet quomodo vidistis eum euntem in coelum. Ubi videbunt catholici quem ambiunt, adversarii quem confixerunt; ubi ad eadem clavorum vestigia quae cernunt, vel illos ignes Eutyches simulatos putare desinat, quibus post phantasmatis fumum sera poenitudine perpetuo torris ardebit. Ad cujus pristinum dogma denotandum, vel corrigendos aliquantisper, sicut optandum est, sectatores, pauca haec dixisse sufficiat: ut ex similitudine testimoniorum quae posuimus, etiam ipsi sibi necessarie numerosiora perquirant. Quod si forte pristino sceleri dogmatis sui, aut infidelitatis perseverantiam servant, aut aliquid novae molitionis accumulant: siquidem [Col. 0219B] peculiaris errantibus mos est, in obstinatione perversa semper dicere velle quo pereant: dabit Deus, ut jussu vestro, meoque famulatu, pravitas quae adhuc augmento accenditur, uno et semper aequali Scripturarum coelestium magisterio propulsetur.



EPISTOLA IV. Avitus Viennensis episcopus domno Gundobado regi.

Sciscitatio vestra plena religionis atque pietatis est. Sed quia inquisitione proposita, consultoris vel respondentis nomina praemisistis, suggerendum puto, fuisse in Africa quemdam Faustum [a 1Kb] episcopum secta Manichaeum, opusculorum quorumpiam conditorem, exsecrabilium sane, et in nonnullis etiam sermone turpissimorum. Hic autem, quantum ad frontem pertinet, quasi abstinentissimam vitam [Col. 0219C] professus; et non secretam crucem, sed publicam vanitatem jactantia ventosi tumoris exaggerans, quantum potuit, auditoribus venenatam disputationem velut indeclinabilis virtutum servator indixit. Et quia legistis, consulenti cuidam Paulino Burdegalensi; ab episcopo supradicti nominis fuisse responsum: cujus temporibus Paulinus quidam, Deus viderit utrum is quem memoratis, tamen perinde Burdegalensis, non pauca stylo catholico et irreprehensibili fide conscripsit: praefati haeretici mentionem idcirco praemisi, ne Manichaei ipsius Fausti opus infaustum, vel alterum quem etiam gloria vestra noverat, ortu Britannum, habitaculo Regiensem, titulo nominis accusaret: simul et qui aut consulere supra [Col. 0220A] ambiguo quaestionum, aut dignus rescripto posteris reservando potuerit inveniri. Cujuslibet tamen eorum in manus vestras dicta pervenerint, sancte, sollicite, regie vos moverunt. [b 2Kb] Poenitentiam, quam proprie momentaneam nominastis; id est in aegritudine quasi sub momento mortis acceptam, nihil aut nulli prodesse, adversa veritati et admodum cruda definitio est. Apud divinam quippe misericordiam vel ipsa humilitas confitentis dici non debet fructu carere. Quia cum legimus, quod qualitate vitae anterioris abolita, quia plerumque contingit et peccare justos, et resipiscere peccatores, in ea quis via judicetur qua obitus sui tempore fuerit deprehensus, incunctanter credenda est vel ipsa correctionis voluntas placere, si vera sit. Sed totum apud coelestem [Col. 0220B] clementiam fidei qualitate pensatur. Unde et inter illos operarios quos in Evangelio (Matth. XX, 9) legitis esse conductos, pro devotionis ardore, mercedem prioribus exaequatam etiam qui tardius venerant sortiuntur. Sicut et Ninivitarum brevissima poenitudo, omnem indulgentiae summam triduo fervente mercata, gladium peccatricis urbis cervicibus imminentem quem jam ictui destinato per manum Jonae prophetae (Jonae III, 10) dies statuta vibraverat, repagulo consonae satisfactionis obtudit. Contradicant autem exemplis hujusmodi, quos verius reddit appetita superbia turgidos, quam conscientia illibata securos. Hoc tamen loco quid saepe doleam, quia fandi licentiam dignamini praestare, confiteor. Contristamur nonnunquam in hac nostrorum facilitate, quod rem tam [Col. 0220C] pretiosam pro levi accipere grave discrimen est. Cum enim videntur poenitentiam precibus ac lacrymis poscere, impium dicimus denegare. Sin igitur contingat interdum, ut acceptam quicunque poenitentiam, si sanitatem corporis recipit, aut negligat, aut factus sit, ut apostolus ait (II Petr. II, 22), canis reversus in vomitum, qui veniabilius onerabatur fragilitate peccati, plectibilius opprimetur abusione remedii; et dicetur illud quod Ananiae in Actibus apostolorum: Nonne manens tibi manserat, et de promittendo in tua potestate pendebat (Act. V, 4) Melius est autem, ut ait propheta, non vovere, quam vovere et non reddere (Eccles. V, 4) Unde contraxit consuetudo sermonis, ut donec quisque nostrum votum [Col. 0221A] compleat, voti reus dicatur. Quocirca fateor, in necessitate positis non sine metu dari debere poenitentiam: quos si absque capitalibus culpis, [a 1Kb] in usu conjugalis copulae dies suprema reperiat, ut pote rem licitam praesumentes, nec damnatione dignos putamus, nec a sacrificio commemorationis excludimus, E contra, si professam compunctionem saeculo retrahente vacuaverint, quasi jam apostatas, id est ab standi firmitate deciduos, necesse est a communione suspendi: cum melius sit manere intra quantulamcunque salutem humilitate mediocrium, quam ipsam salutem ex toto destrui violatione summorum: et tutius inveniatur cum honestate in matrimonio vivere, quam castitate mentita illicitis licita maculare. Quod praevidens Apostolus (I Tim. V, 12), et [Col. 0221B] viduas quae primam fidem irritam fecerint, majorem damnationem denuntians subituras, [1 1Kb] et personas legitimi atque irreprehensibilis tori pace devinctas, vacare orationi ad tempus, ac rursus in id ipsum regredi sinit: ne Satanas, inquit (I Cor. VII, 5), per incontinentiam illorum, tentet in promissione perfidos quos in carne non vicerat conjugatos. In secunda quoque quaestione, quod negamus est, [b 1Kb] fidem solam homini prodesse non posse, hoc minime probo; neque ab illorum parte profiteor, qui, sicut ait Dominus (Matth. XXIII, 4), grave super humeros discipulorum pondus imponunt, quod ipsi tamen uno digito movere detrectant. Propter quod, tam rigidam de fide sententiam aut extraneus potuit praesumere, aut noster debuit temperare. Quod si dignanter admittis, [Col. 0221C] conjectura breviter exemplisque patefaciam. Fidem esse omnium bonorum spiritualium fundamentum, per hanc primitus informata Christianorum rudimenta testantur. Nam si baptizatus, aut etiam translatus ab haeresi qualibet parvulus, vel forsitan aevo longiore provectus, celeri post lavacrum fine rapiatur, nec ipse operis jactitator abnuerit, hominem sola fide salvatum. Extra quam quod nihil quaelibet bonae profuerint actiones, de saeculi philosophis aestimemus: quos contemptores mundi amatoresque sapientiae, castitate proposita, facultate despecta, quidquid hodie catholici praedicamus, quia fides defuit, non profuit operatos. Adeo machina vanitatis, nutabundis exculta fastigiis, quia sine fundamento surrexit, per se sola constare non potuit. Quid si nunc [Col. 0221D] diversorum in Scripturis coelestibus fidem retexam, quam semper desiderii compotem reddidit laudata credulitas? Abraham quod solum credidit Deo, reputatum [Col. 0222A] est illi ad justitiam (Rom. IV, 5). Raab meretrix vitam praeteritam prostitutione sordentem, Israelitarum populum per fidem praestolata purgavit (Jos. II, 3). Sic illa Evangelii Cananitis, (Matth. XV, 27), quanquam repulsa convicio, dari tamen catulis suis filiorum panem perseverantia petitionis elicuit. Alia fluxum carnalitatis obscenae tactu fideliter medente [c 1Kb] restrinxit (Matth. IX, 20). Suadetur tamen et bonorum operum jungenda devotio, quam negligere non pertinet ad fidelem. Sed cum dicat Apostolus: Quidquid non est ex fide, peccatum est (Rom. XIV, 23), videtis ipsam quoque quam rectam credimus operationem, nisi fidei suffragio fulciatur, in peccatum posse mutari. Expertus est hoc nimirum Pharisaeus ille in Evangelio (Luc. XVIII, 10-14), qui gratias se referre, [Col. 0222B] quod non esset sicut caeteri homines, raptores, injusti, adulteri, eleemosynas subinde facere, bis in sabbato jejunare, tumido ac resupino pectore jactitabat; cum Publicanus, fronte cernuus, fide rectus merita bonorum sola humilitate praeripiens, domum suam de qua non justus exierat, justificatus intraret. Quid plura commemorem? Adhuc unum patienter accipite. Latro ille (Luc. XXIII, 40-43 cujus assuetum sceleribus corpus, juxta crucem dominicae puritatis servili patibulo criminum vindicta suspenderat, sentiens in morientis Christi corpore majestatem, pro praemissa crudelitate addictus supplicio, pro subsecuta confessione additus paradiso, per injustum deductus est aevum, ut de justa raperet morte martyrium. Ecce sunt virtutes ex fide: ostendat [Col. 0222C] quisque, si potest, sine fide virtutem. Dominus in Evangelio (Matth. XIII, 31; Luc. XIII, 19) exiguitatem fidei grano sinapis comparatam, quaecunque voluerit valituram promittit. Sic fit ut, cum opera sine fide possint esse, fides sine operibus esse non possit; quia si corde credatur ad justitiam, et ore fiat confessio ad salutem (Rom. X, 10). Apud sensum Spiritus sancti, promissiones sequentem, principium est boni operis integre credidisse; si tamen, ut Apostolus ait (Rom. VIII, 16), ipse spiritus testimonium reddat spiritui nostro: non, ut super audistis assertum, qui creatura nobis, sed qui creator infusus, auctor et testis est nostri spiritus, non natura. Ecce ad epistolam Fausti episcopi, nec interest cujus: quae veritati arbitror convenire suggessi. Mihi [Col. 0222D] et eis quorum salutem sitio, fidei plenitudo donetur; illis opera sua, si fide fuerint vivificata, sufficient.



EPISTOLA V. AVITUS VIENNENSIS EPISCOPUS [a 1Kb] DOMNO GONDOBADO REGI.
[Col. 0223A]

Si gratiam priscae pietatis expertus, rite artificium sanctae dignationis interpretor, ad consolandum me, dominos et conservos meos sacerdotes vobis jubentibus puto venisse. Quod ecce sub divino testimonio loquar, pro debiti famulatus reverentia praecelsissimo domno dependere non praesumpsi. Virtuti enim vestrae derogat, si quis super casu qui contigit, consolationis aliquid scripto verboque suggesserit. Neque porro cedet in regiam quidem, sed philosophicam mentem moeroris abjectio. Lacessivit, verum est, cunctorum lacrymas amor vester. Sed si ambienti saeculo salus vestra conceditur, parum est quod perdidit unum pignus omnium pater. Temporalis luctus [Col. 0223B] est, ubi tam innocens quis obiit, cujus mortem nullus putavit. Judicet unusquisque quod sentit: nihil unquam vestris temporibus contingere potest, quod non semper arbitrer profuisse. Unde nihil hic casuale praesumo, nihil asperum. Ordinavit hunc potius occulta dispensatio, quam inflixit, angorem. [b 1Kb] Flebatis quondam pietate ineffabili funera germanorum, sequebatur fletum publicum universitatis afflictio, et occulto Divinitatis intuitu, instrumenta moestitiae parabantur ad gaudium. Minuebat regni felicitas numerum regalium personarum, et hoc solum servabatur mundo, quod sufficiebat imperio. Illic repositum est, quidquid prosperum fuit catholicae veritati. Et nesciebamus illud tunc frangi tantummodo, quod deinceps nesciret inflecti. Aut quid de fraterna sorte dicamus? [Col. 0223C] Ipse quem vocitari parvum vestra natura circumdedit, bonis vestris absque omni malitia militavit, cum serviret vobis nescientibus periculum gentis, cum futuram pacem disponeret turbatio regionis. Experto credite, quidquid hic nocuit, hic profecit; quidquid tunc flevimus, nunc amamus. Non valentibus ista praescire potest equidem durum videri, vicinam thalamis virginem taedio incumbente praereptam: quae tamen ambita est ut regina, defuncta est incontaminata. Quanquam revera majorem causam luctus sui reliquisse dixerim, si diem ultimum post recentia vota clausisset. Ibi enim forte potuerit inveniri, ubi mihi post invidiae nodum, insultationis dentem fixisset aemulus livor. At vero nunc, quae mens tam barbara non misereatur virginitatem felicitatemque [Col. 0224A] in paterno regioque sinu receptam? Nec mutavit sedem, nec contigit peregrinationem: ubi non diu esse potuit domina, nec breviter exstitit peregrina. Unde cum laetitiam vestram, quasi serenitatem coeli, exspectet universitas, reddite vos gaudiis populorum: quia nunquam respublica orphanitatis incurrit perniciem, quandiu sustentantibus vobis mater Ecclesia non senserit orbitatem.



EPISTOLA VI. AVITUS VIENNENSIS EPISCOPUS [c 1Kb] VICTORIO EPISCOPO. [d 1Kb] De haereticorum oratoriis non recipiendis.

Petisti, imo potius praecepisti, frater piissime, ut datis ad beatitudinem tuam litteris indicarem utrum haereticorum oratoria sive basilicae ad usus possent nostrae religionis aptari, cum conditores earum ad [Col. 0224B] catholicam se legem erroris correctione transtulerunt. Digna profecto res de qua tu consulis, si respondendi idoneum reperisses. Quia jussisti tamen, reserabo in subditis quid consequens putem: ea scilicet definitione, ut locum succensendi aliis non reservem, si modo id quod statuendum crediderunt, vel ratione perspicua vel prolata de canonicis voluminibus auctoritate confirment. Istud quod de oratoriis vel basiliculis privatis interrogasti, perinde ut de ecclesiis eorum, difficile definitur. Hoc namque suadendum est catholicis regibus, quod de subjectis eorum fuerit constitutum. Unde primum, quaeso, si a principe regionis nostrae cujus nobis Deus praestitit in vera religione consensum, sortis suae antistites consulantur, utrum respondere possimus, fabricas a [Col. 0224C] patre suo haereticis institutas catholicis debere partibus applicari. Quod si aut nos suademus, aut consentiat, persecutionem in se commotam haeretici non immerito causabuntur, cum catholicam mansuetudinem calumnias haereticorum atque gentilium plus deceat sustinere quam facere. Quid enim tam durum, quam si illi qui aperta perversitate pereunt, de confessione sibi aut martyrio blandiantur? Et quia post nos, nostrique regis, Deus tribuat, felicissimum longaevitatem, siquidem nihil de processu temporum immutabili credi debet, poterit forsitan haereticus quicunque regnare, et quidquid persecutionis Ecclesiis personisque commoverit, non sectae suae studio, sed ex vicissitudinis retributione fecisse dicetur, et nobis etiam post mortem gravandis ad peccatum reputabitur, [Col. 0225A] quidquid fuerit perpessa posteritas. Et forsitan adjiciet divina miseratio, ut proles principis de quo loquimur, per receptam fidei plenitudinem catholicum sequatur auctorem. Quid tamen, si nunc quisquam de vicinis regibus legis alienae ulcisci in regione sua similiter velit, quod hic sacerdotibus suis doluerit irrogari? At si quis hujusmodi me deridens in haec verba prorumpat, utar gloria temporis mei, prospiciat statui suo subsequens aetas. Sed qui talia secum tractat, paulisper mihi redhibeat quam postulo rationem, utrum haeretici a nobis cum veritate recipi debeant, recipiantur: lucidissima salus est, quia sicut scriptum est: Credidi propter quod locutus sum (Psal. XCV, 1). Praecedit fides locutionem, et sequitur confessio credulitatem; et per impositionem manus sacerdotalis [Col. 0225B] fit pravitatis amissio, fidei redditur plenitudo. Res autem insensibilis quae primum innovata polluitur, ignorare me fateor qua deinceps sanctificatione purgetur. Dico certe, si potest pollutum ab haereticis altare sacrari, posse et panem qui super illum positus est, ad sacrificia nostra transferri. Idem primitus haereticus conditor fecit. Transit ad repromissionem divinam: libertate gaudens dimittat Aegyptum. Ad fidem rectam felici mutatione transmigrans, reliquit potius maculam quam attrahat: cum aliquid non legitimum impurgabili errori, gravant magis polluta contactum quam capiant a tangente remedium. Unde et in Aggaeo propheta: Haec dicit Dominus exercituum, interroga sacerdotes legis dicens: Si sustulerit homo carnem sanctificatam, et [Col. 0225C] tetigerit de summitate ejus panem, aut quodcunque aliquid, nunquid sanctificabitur? Respondentes autem sacerdotes dixerunt, Non. Et dixit Aggaeus: Si tetigerit pollutus ex omnibus his, nunquid contaminabitur? id est, ille panis qui dudum sanctus exstiterat: Et dixerunt sacerdotes, Contaminabitur (Agg. II, 12). Quapropter conjiciendum est, si potest ille panis in his altaribus consecrari, quem si consecratus panis tetigerit, redditur inquinatus. Malachias quoque propheta sic dicit: Si offeratis caecum ad immolandum, nonne malum est? et si offeratis claudum, nonne malum est (Malach. I, 8)? Et paulo post: Maledictus, inquit, dolosus, qui habet in grege suo masculum, et votum faciens immolat debile Domino (Ibid., 14). Quid hoc judicio sincerius? quid tali auctoritate manifestius? [Col. 0225D] Fabrica quam iterata cupis innovatione praesumere, si sana est, quid benedicitur? si languida, cur offertur? Quantumcunque munera a malis oblata in bonum trahere concupiscas, sequi te ad sanctitatem clauda non poterunt. Dicit Apostolus, suscepisse viro virginem castam exhibere Christo (II Cor. XI, 2), id est Ecclesiam. Ecclesia porro quae haereticorum fuit, etsi licet meliori nubere, non erat virgo. Cur ergo appetat sacerdos illicitam, qui prorsus a contactu repudiatae ac viduae prohibetur? Post incesti nexum sera conjunctio est. Qui sociatur, inquit, meretrici, unum corpus efficitur: nec tollam membra Christi, et faciam membra meretricis (I Cor. VI, 15). Vide si possit junctis sibi Christi membris meretrix redintegrari, [Col. 0226A] in cujus corpus unita Christi, id est Christiani, per pollutionem membra vertuntur. Unde et alio loco Apostolus dicit (Ephes. V, 27), talem se Ecclesiam velle, quae non habeat maculam aut rugam aut aliquid hujusmodi. Nunquid ullo pacto poterit istud de haereticorum fabricis dici? Benedictio quae rebus sensu carentibus ac pollutis impenditur, nec purgat maculam, nec explicat rugam. Imo magis, si paulo attentius intuemur, caret macula quod symbolum est novitate rugosum. Porro quod iteratione duplicatum est, ruga tegitur: talem nequaquam sancta sinceritas, et Adam veterem exuens, novo quod offertur homini comparetur. Quam novitatem nobis auctoritas Testamenti Novi Evangeliorum voce commendat (Matth. XIX, 30). Unde etiam ipse sibi Dominus [Col. 0226B] sterni pullum praecepit, cui ante ipsum nullus insederat (Marc. XI, 2): quem totius saecularis usus expertem, feliciter redderent non imposita flagella subditum, sed exordia sancta mansuetum. Et ut ipsum quoque dominicae mortis mysterium novitatis honore non careat, in monumento novo quod in petra excisum est, redemptricem nostram dominicam carnem legimus quievisse (Luc. XXVII, 60). Quis ergo mihi persuadere conetur, post errores funerum sepulcrum posse mundari? Quamvis putredinis humore siccato, consumptis jam carnibus, albis tumulis attollantur, remanet immunditia recordatione, etiamsi abesse putetur aspectu. Expulisti quidem morticinum dogmatis alieni, et fortitudinem ejus emortuam de sepulcro suo quasi ossa honore carentia projecisti. Sed [Col. 0226C] puto quod imponi in fetores sacri corporis membra non debeant. Et dices forsitan haereticos, si eis potestas detur, altaria nostra temerare. Verum est, nec refello. Saeviunt quidem cum possunt foedis unguibus alienarum aedium pervasores. Sed vim intendere, loca pervadere, altaria commutare, non pertinet ad columbam. Specialius ergo fugiendum, quod licere sibi haereticus putat. Ab exemplo magis vitare convenit quod hostis amplectitur. Nec mirum est si dedicationes geminare audeant, qui baptismata confrequentant. Quod circa non quid statuam, sed quid optem breviter indicavi. Haeretici cultus loca pervadi nollem, cuperem praetermitti in morem ergastulorum Semper optandum est, non ut mutata transeant, sed infrequentata torpescant. Salubri populorum correctione [Col. 0226D] defertis maneat aeterna viduitas: nec unquam recipiatur a nostris, quod conversionis studio repudiatur a propriis. De ministeriis haereticorum quae illis sacra, nobis exsecrabilia judicantur, id est patenis paterisque, quia quid censeam perinde rescribere me jussisti, validae quidem observationis exemplum est, quod legitur in Heptatycho (Num. XVI), de thuribulis peccatorum, qui ignem illicitum praesumentes, incendio temporalis gehennae aeternam signante consumpti sunt. Jacebant namque cineri prunisque permixta, ad mortuorum judicium terroremque viventium, vasa quae diximus, et odoribus thuris assueta, abominabilem immunditiam perversi usus fetore contraxerant. Tunc duci legifero consulenti praeceptum [Col. 0227A] est sermone divino, ut haec infusa fornacibus, et distenta per laminas, sacro altari affigeret. Vides ergo, quod illic pariter erudimur, usum exsecrabilem metallorum, ad bonum, si ignibus careat, non posse transferri. Adeo ad catholicam comparationem hoc praestat metallis ignis, quod sensibus fides. Unde et in psalmo Propheta sic orat: Ure renes meos et cor meum (Psal. XXV, 3). Reprehendat certe quispiam, pro sensus sui discretione, quod sentio. Fateor ministeriis illis minime delectari, quae superioris Galliae partibus ad ecclesias legis nostrae captiva venerunt: quaeque nil voluntarium, nil innocens praeferentia, si dolentibus rapiantur, offerentibus prodesse non poterunt. Cur mihi dicat victor, quod altaribus tuis exhibeo, quoquolibet ordine meo factum, [Col. 0227B] si jubetur: Honora Dominum de tuis justis laboribus (Prov. I, 9)? Parum est de laboribus, nisi de tuis; parum est de tuis, nisi de justis. Nunquam oblata pronuntiem, quae antequam offerrentur, ablata sunt. Sed talia semper munera gratulor sanctis altaribus superponi, qualiter religiose si non solum proprie, quia eis sua videtur ubicunque catholica est. Cur de thesauris suis lectissima quaeque producens, haud omni impendio curat, ut in his quae ad sanctum ministerium pertinebunt, non magis pretiositas possit placere quam novitas? Orate quod restat, ut longo tempore post votorum opes sibi a Deo creditas, non in secretis molibus, sed in publicis muneribus possessuras, cum populo sibi subdito gaudens usibus sacris semper habeat quod donabit.



EPISTOLA VII. AVITUS VIENNENSIS [a 188Kb] EPISCOPUS PAPAE CONSTANTINOPOLITANO.
[Col. 0227C]

Dum domnus meus, filius vester, patricius [b 1Kb] Sigismundus gloriosissimum principem officio legationis expetiit, nobis quoque deferendi ad vos famulatus [Col. 0228A] aditum dupliciter sancta opportunitate prospexit. Cum enim, ut praecipuum sacerdotem, justo vos desiderio sitiremus, adjecit vir illustris Laurentius honorem vestri animis nostris, indicans apicibus suis omne nubilum quod quietem Orientalium populorum ambiguo caligante fuscaverat, redintegratae pacis serenitate detersum: et eam cum Romano antistite vos habere concordiam, quam velut geminos apostolorum principes mundo assignare conveniat. Quis enim, qui vel catholicus dici potest, de tantarum ac talium Ecclesiarum pace non gaudeat, quas velut in coelo positum religionis signum pro gemino sidere mundus exspectat? Quis non merito delectetur infirmantium reditu, incolumium statu, cum aliis ovibus intra claustra salvatis, illa quae vitio errantis arbitrii fuerat [Col. 0228B] evagata, coelestibus caulis laetitia plaudente revocatur? Custodite igitur, quasi patres, traditam vobis etiam super nos Ecclesiae disciplinam. Concordiae vestrae tantum opus est magisterio, quantum et exemplo. Quam caritatem populis suadebimus, si hanc in nostris rectoribus nesciamus? quid in corpore firmum videri poterit, quid nutat in vertice mancum? Ergo piam redeuntibus date, ne quis intentione pereat, praedicationem. Prospicite ne speculata signa tam fera bestia populetur, si ab unitate sensus vestri Roma dissultet. Memores vero nostri, quia si super dissensionem vestram sol occidat, damnum orientis est, prosperrimum quem supra dixi nuntium per fidelissimum virum ad notitiam nostram firmate rescripto: ut exspectans occidentalis [Col. 0228C] Ecclesia in sermonibus vestris donum coelestis oraculi, quod se laetatur accepisse per condiscipulum, multiplicari sibi gaudeat per magistrum.



EPISTOLA VIII. AVITUS VIENNENSIS EPISCOPUS [c 2Kb] EUSTORGIO EPISCOPO.

Adventu praesentium portitorum ecce jam secundo [Col. 0229A] a te desiderandi reverendique affatus vestri dona venerunt; quae tamen plus fierent prosperitate secunda, si fierent numerositate copiosa. Revera duplex in litteris vestris materia gratulationis accessit. Primum quod salvam mihi gratiam, sic etiam in vestro, sicut in vestrorum exstitit animo decessorum, haereditario monstratis affectu. Deinde quod in eo me famulari negotio praecepistis, quo, dum tuendae vel [a 1Kb] reparandae libertatis curam geritis, etiam me non indignum tali ministerio censuistis. Impletum est igitur beatitudinis vestrae sanctum ac spiritale praeceptum. Cumulastis oratione mercedem: interventu vestro pretiosius factum est pretium quod misistis. Victa est per reverentiam vestri in rigore barbarico humilitate immanitas, intercessione crudelitas, illatione cupiditas. Conjicimus qualiter illic praedicationibus [Col. 0229B] duriores animos edomatis, cum interveniendi viribus absentia vobis saxa sic frangitis. Visitatur opere vestro nostrarum aerumna regionum; et emanans ex largiendi thesauro irrigui fontis ubertas, cum Italiam rigaverit, aspergit et Galliam. Quapropter depenso salutationis honorificae famulatu, me vestro intercessui vel favori votis praefusa supplicatione insinuo: optans licet in cunctis, mihi tamen specialibus causis litteras; in quibus sic vobis per misericordiam competat, ut etiam me per obedientiam vestrorum operum fructus attingat.



EPISTOLA IX. AVITUS VIENNENSIS EPISCOPUS [b 1Kb] CAESARIO EPISCOPO.

[Col. 0229C] Licet ipsa sese venerandi portitoris persona animis fraternae caritatis insinuet, sanctus tamen Maximianus [c 1Kb] antistes hanc peculiarius ad vos officii mei paginam petiit destinari; per quam me potius ab illo, quam illum a me commendari debere manifestum est. Et quia jubere dignatus est ut necessitates suas sermone meo panderem, nihil dicendum de peregrinationis labore suscepi; quia quantalibet vel temporum longitudine, vel itineris vastitate, genitalis patriae linquat habitaculum, peregrinus sacerdos dici non potest, ubi catholica reperiri Ecclesia potest. Quanquam nec illa vobis regionis suae subversio quasi incognita exaggerari debeat; cum pietatem vestram, quaerentem ubique misericordiae aditus, non lateat ubi est miseriae locus. Principalis tamen ei, quantum [Col. 0230A] dignatur asserere causa veniendi est, ut peritiorem medicum quocunque perquirat, qui imbecillitati corporeorum luminum cujuscunque remedii arte succurrat. Quanquam religiosae mentis intuitus, contemplandis magis spiritalibus occupatus, nec nimium exterioris hominis caecitate perterritus, eo temperamento hanc, quantum comperi, curam requirat, ut amatoribus potius suis satisfacere in hujus studii necessitate contendat. Simul et ne videatur, per neglectae sanitatis culpam, facultas in eo sacerdotalis officii reprehensibiliter minorata. Spem vero recipiendi obtutus, quantum arbitror, et ab exemplo requirit: quod scilicet Tobiam nostrum (Tob. XI, 13-15) caligantem quidem terrestribus, sed quae mundo erant invisibilia contuentem, attentum aeternae luci, et jam pene [Col. 0230B] dici mortalis immemorem, latens in angelo medicina reduxerit per collyrium fellis ad dulcedinem sanitatis. Quocirca suscipite fratrem sinceritate solita reverentia digna: et si quid consolationis sancto debetur, impendite. Implebitur autem commune desiderium, si etiam qualiscunque infirmitati medela provenerit. Quod certe si minus, saltem incorruptibilem vultum pietatis alternae, nulli obnoxius caecitati sacerdotalis conscientiae oculus recognoscat.



EPISTOLA X. AVITUS VIENNENSIS EPISCOPUS [d 1Kb] MAGNO EPISCOPO.

Licet nulla quibus ad praesumendum hoc ipsum officium provocaret, vestri apostolatus scripta promeruero, offerre me tamen paginam debiti famulatus, cum compellatione non jusseritis, opinione compellitis. [Col. 0230C] Siquidem ad occurrendum animis vestris, si non meremur aspectibus, fama trahimur, etiam dum absentia cohibemur. His additur, quod ita aerumnas infelicium Gallorum consolatione consilii et largitate palpatis, ut sub specie ejus quam comperi misericordiae, ad agnoscendam suorum necessitatem in Italiam festinantes, post longam peregrinationem, cum duce Christo vestram meruerint videre personam, merito propriam credant intrare se patriam. Commendo quod superest regionis nostrae presbyterum, praesentis scilicet obsequii portitorem. Qui licet pro redimenda cujusdam propinqui sui filia laborem fatigationis aggressus sit, a quodam tamen nobili viro provinciali cum mea prosecutione directus est, ut praefati filium a [e 1Kb] comite Betanco, nomine Avulum, [Col. 0231A] ante hos circiter quatuor annos pro pignore obsidatus assumptum, sub auxilio vestrae intercessionis requirat ac revocet. Quod superest obsecro, ut dignabili beatitudinis vestrae rescripto, et illic exsultantibus ingenuitatis statum reparabilem, et hic desiderantibus scribendi aditum doceatis esse communem.




[Col. 0231]
EPISTOLA XI. APOLLINARIS [a 1Kb] EPISCOPUS AVITO VIENNENSI EPISCOPO GERMANO.

Satis licet jam poenarum dederit sera poenitudo, tamen ad diem festum ante alios nobis colendum, ne vicario quidem famulatu adesse merui. Qui devotionem non ostendi, vel satisfactionem deferre curavi. Ad quod vere ut confido ipso sum, beate et reverentissime [Col. 0231B] domine, spiritu visitante commonitus. Nam in ipsa sancta nocte, in visione nescio quid manibus meis haeserat, quod consedens juxta me fulgentissima, sed inusitato colore rubea columba vellebat. Cumque expergefactus, quotidianum quidem manuum mearum horrorem recognoscerem, sed purgari me immerito nihilominus meminissem, dum ipsum ambiguum moestus mecum atque anxius volvo, repente quasi stimulo percussus, illico sum reliquati fenoris recordatus. Jam quae me hinc confusio, quaeve presserit amaritudo, pietas sancta perpendit. Aliquatenus tamen hac spe solatus sum, quod ignoscat quae commonere dignata est, ut miserto mihi non omnis sancti obsequii opportunitas fraudaretur. Unum tantum mixta debitis commemorationis ejus officiis supplicatio deposcit, ut hanc quoque indulgentiae suae partem [Col. 0231C] sensibus vestrae, quae in me plus jam justa est, imputationis inspiret.



EPISTOLA XII. AVITUS VIENNENSIS EPISCOPUS APOLLINARI EPISCOPO.

Apparet liquido quanta sit in vestro merito gratia Dei, aut quantus conjici debeat virtutum cumulus, ubi error ipse tam sanctus est. Nam dum justus accusator sui conatur in se convincere quod peccare non potuit, confitentis humilitas crescit ad meritum, non confessionis veritas ad reatum. Excessisti fateor consuetudinem: sed pietatis augmento semper diei hujus meminisse dignamini. Dulcis a vobis venit sollicitudo; sed non incomparabiliter praevenit oblivio. Minus enim procul dubio salva observatione apparet [Col. 0231D] effectus: sed ostendistis quanta spiritalitate vos exercere delectet, quod praeterisse sic doluit. Vere secura est dignitatem delicti vestri sancta revelatio: [Col. 0232A] et tale repertum est in dormiente supplicium, quale fuerat in vigilante peccatum. Ecce veritatem dico in Christo, non mentior, cum parturientibus lacrymas oculis legissem somnium quod vidistis, omnis mentem meam subiit necessitudinis recordatio praemissarum, quibus per visitationem vestram honorem dependere nos admonitos intellexi. Porro autem de ipsa revelatione quid senserim, in simplicitate depromo. Sic ergo inquis: Nam in ipsa nocte sancta in qua scilicet germanae communis depositio celebrabatur, nescio quid manibus meis haeserat, quod consedens juxta me fulgentissima, sed inusitato colore rubea columba vellebat. At vero, cum juxta te pietas tua, nec longe avolans, celeri recordatione consedit, debitum quod sanctissime tu, [Col. 0232B] piissime propinquorum, tu, inquam, merito haec columba sentires, fulgentissima, cum simplicitate sic luceas, inusitato colore rubrata, cum innocens singulariter quasi propriis compuncta stimulis erubescas. Ampliastis ergo quidem, ut supra dictum est, fenus assuetum: nec illud tamen consuetudini defuit quod putastis. Nam nocti ipsi quam vos excitante Christo non licuit oblivisci, adhuc de abundantia superioris anni vestra nihilominus luxit oblatio. Sic ex quodam supernae benedictionis irriguo, quod impenditis annis singulis, sufficit multis. Deum quaeso ut hoc etiam mihi pietas vestra quandoque dependat.



EPISTOLA XIII. AVITUS VIENNENSIS EPISCOPUS [b 1Kb] CONTUMELIOSO EPISCOPO.

[Col. 0232C] Quantum, vobis apud Deum suffragantibus, qualiscunque voti mei dies propinquantur, tantum animi mei desiderium pudorque decertant. Benedictionem quippe flagito operi imperfecto. Esset quantulacunque excusatio, si in eo inertiae meae noxam velaret ac tegeret magnitudo. Nunc vero exiguo pariter atque impolito quid potest esse deformius? Unum igitur est, quod trepidantem animum audaci solatur hortatu, vestro scilicet, si nos Deus exaudire dignatur, adventu cuncta in melius esse vertenda. Neque enim est quod non possitis aut orando componere, aut perorando excusare. Tantum sicut de compertae pietatis voto certi sumus, ita praevio praestolatae visitationis nuntio gaudeamus.




[Col. 0232D]
EPISTOLA XIV. VICTURIUS [c 1Kb] EPISCOPUS AVITO EPISCOPO.

Ad separandum a tritico lolium in area Domini [Col. 0233A] ordinationis vestrae ventilabra poscenda sunt: quia ille qui vobis constituit tenere loci principis principatum, nos voluit exsequi quod praeceperitis in opere, quod autem operandum est vos jubere. Quidam enim civium, ut nunc delatum est, ante quamplures annos sorori se defunctae conjugis in matrimonio se sociavit, quod ego nunc sub multorum praesentia aditus audivi. Accusator tanti criminis, non occulta susurratione atrocis facti disseruit qualitatem, sed ipso coram qui gessit ista proposuit. Quique eodem quo illicita praesumpsit ausu, qui studio a vobis dispensantibus miserabilis propemodum non negavit. Proinde qua sit abstinendus conditione praecipite: sive ut pariter lugeant, vel si est indicenda sequestratio, vel qui modus poenitentiae, edocete. Nam non [Col. 0233B] est, ut puto, minus in conjugio germanam conjugis, quam uxorem fratris asciri. Vos tamen, ut suggessi, statuite quod videtur: quia praeter ordinationem vestram, de tali causa quid pronuntiari conveniat vix decerno. Communioni nempe eum trepide subtraho, vel permitto, nisi auctoritate vestra roboratus exstitero.



EPISTOLA XV. AVITUS VIENNENSIS EPISCOPUS VICTURIO EPISCOPO.

Probatae summaeque pietatis est, ut de causis ad pontificium vestrum pertinentibus meum quoque consilium consulendum esse ducatis. Quod facere vos non, ut dixistis, ambiguitatis animo, sed dilectionis ostenditis. Quapropter contra culpam quam litteris indicastis, arbitror merito vos moveri. Quis enim [Col. 0233C] vel laicus non advertat, non sine grandi macula fieri de affinitatis propinquitate conjugium? Unde licet sollicitudini vestrae justissimus dolor de necessitate ipsius districtionis incumbat, salubriter tamen exasperatur in temporaneis, quem salvari cupimus in aeternis. [a 150Kb] Oportet ergo hominem maritum duarum scilicet germanarum, non irrevocabili anathemate percuti, sed propositis observationibus, interim ab Ecclesia sequestrari. Et quia indicatis, laboriosum ipsum ante multos jam annos illicitam secundae uxoris copulam fuisse sortitum, sufficiat impune bacchatum longo tempore crimen incesti. Nihil hic quasi [Col. 0234A] timore divortii dubitetis, sed merito censetur separatio legitima, ubi exstitit conjunctio criminosa. Utrique si videtur ergo, dum in tam infelici obstinatione persistunt, notam excommunicationis indicite, donec a consortio criminali publica poenitentiae professione dissuescant: et tum, miserantibus vobis, ad timoris et correctionis exemplum, gratiam reconciliationis accipiant. Ego certe sinceritati vestrae quod rationabile credidi, quia tanti habuistis jubere, suggessi. [b 1Kb] Auctoritatis vestrae est, errantium compunctione perspecta, severitatis ordinem temperare. Quos tamen aestimo, si veraciter compunguntur, supra scriptis conditionibus parituros.



EPISTOLA XVI. AVITUS VIENNENSIS EPISCOPUS VICTORIO EPISCOPO.

[Col. 0234B] Cautelae et caritati satisfacitis, dum me aliquid interrogando, non minus onerare quam honorare dignamini. Sed cum noveretis recte vos, si non de peritia mea, saltem de amicitia judicare: nec aliquid vobis unquam responsione mea suggeri, nisi quod volo a Viennensi Ecclesia custodiri. Secutus est ergo, ut indicastis, filium nostrum diaconum Vincomalus: quem Deus tribuat ut in bono vincatis malum. Vidi hominem nimie crudum cujus miseriis constat vix quemquam posse misereri. Juvenis virtute, senex fide, aevo friget, adulterio calet. Quid multis? optandum est ut per voluntatem disparabilem, non quam libet perire, tam liceat. Nam cum adhortatorie plus quam aspere, pro incesti facinore culparetur, severitatem nostram sola praescriptione tarditatis accusans, [Col. 0234C] sero nos illicitae jurgationis tricennale consortium damnasse causatus est. Ad hunc locum cessi, fateor, impudenti: quod scilicet sui dilectione sententiam differentes, maluissemus correctionem viri compunctioni ipsius voluntatique servare: ac perinde justum esse, ut post spatia tot annorum vel criminalia restringeret, qui refrenare jam longaevitatis accessu etiam legitima debuisset. Ad haec, ut sentire me credidi, non compunctus, sed confusus ingemuit, promittere aliquantisper aggressus, mulierem cohabitationis indignae ab accessu aspectuque suo protinus cooercendam. Suasi respondens [Col. 0235A] ut vobis ista promitteret, et facti poenitens eo se solvi quo ligatus fuerat postularet. Tamen, quia jussistis ut quidquid sensui meo videatur aperiam, [a 1Kb] sufficiat censurae vestrae separatio personarum: scindatur infelix conjugium innocentiore divortio: sufficiat districtionis fructui terminus mali. Nec sane promissio ejus fidelis putetur, cujus vita exstitit infidelis. Ipsis fidejussoribus emendatio secutura credatur, quibus intercedentibus prior culpa laxabitur. De caetero autem, quod ad poenitentiam exspectat, moneatur interim agere, accipere non cogatur. Sufficiunt infelici crimina sua; nec ingeratur laborioso cum respuit, quod tam instabili animo vix committi debuerat si petiisset. Cesset a fragilitate perfidia: nec subeat in carnalitatis cumulum rebellionis augmentum. Si jubetis, [Col. 0235B] breviter ad ultimum suggero. Excussus ab scelere, suscipiatur ad veniam; patiatur poenitentiam, cum perdit peccandi occasionem: profiteatur, cum amiserit voluntatem.



EPISTOLA XVII. AVITUS VIENNENSIS EPISCOPUS [b 1Kb] VIVENTIOLO PRESBYTERO.

Dupliciter pietatis plenum est quod fecistis, dum veniendo Lugdunum, hucque mittendo, studuistis de duobus fratribus illic requirere infirmum, istic visitare sollicitum. Nec a vobis propositum intermissum esse putabitur, cum vos religioso fratri plus in affectu atque honore debentibus spiritalis officii hujus conversus, etiamsi non poposcisset aegrotus: quippe cum sacerdotis germani jure vel adhortationem novitas quaereret, etiamsi consolatione anxietas non [Col. 0235C] egeret. Proinde laborem justa fatigatione susceptum prorsus excusare desistite, ne videamini ad hunc arripiendi vel definiendi ambiguitate peccasse. Jam vero qualiter dignas pro transmisso munere gratias agam, votis me magis sentio, invenire quam litteris. Illud quoque ut de eremo talia proferri posse dicatis, elegantia quadam desideria hominum ad locum vestrae cohabitationis attrahitis. Qui procul dubio, personae vestrae sollicitudine, institutione, doctrina, etiamsi inventa sit eremus, fieret paradisus. Quapropter pro sella quam transmisistis, cathedrae vicissitudinem imprecans, quaeso ut nutantem [c 1Kb] scholam cari communis Eugendi, et non minimum, quantum ad statum suum attinet, praesule viduatam, spiritali solatio, et sacerdotali magisterio foveatis. Neque [Col. 0236A] illud ab impendenda caritate vos retineat [Al. lect. retrahat], quod simplicitatis magis, ut arbitror, quam abusionis animo, minus digne ab eis cura vestrae ordinationis ambitur: ut ad majora, ut praestante Deo cupimus, gubernacula provehendi, et ad duplicanda quinque talenta de duobus additis assurgentes, probati in secundo gradu fideles, et maximus hanc secreti conscientia feratis ad populos, ut quo in aliis fraterna dissensio potuisset eremum facere, in vobis studuerit paterna dilectio monasterium continere.



[d 1Kb] EPISTOLA XVIII. * * * * *

Unde, etiamsi pignus reliquiarum sacrae crucis putamus esse vobiscum, a sancto tamen Aeliae urbis antistite hanc specialiter munificentiam credimus [Col. 0236B] expetendam. Qui revera sacramenti istius veram et inviolabilem puritatem loci administratione conservans, sic desiderabili potens est impertire nos dono, ut ab omni cunctationis absolvat ambiguo. Qua de re plurimum pagina famulante deposco, ut ad praefatae ecclesiae sacerdotem litteras apostolatus vester tribuat portitori: quatenus gemina nobis veniat benedictione firmamentum, quod ecclesiarum praeminentium mundo, vel consulta sedis vestrae auctoritas respondebit, vel humanitas illius obsecrata porrexerit.




[Col. 0236]
EPISTOLA XIX. DOMNUS [e 1Kb] GUNDOBADUS REX AVITO VIENNENSI EPISCOPO.

De prophetica lectione sanctitatem vestram censui consulendam, cujus lectionis exemplar subter adjeci. [Col. 0236C] Et ideo utrum jam tempora ista fuerint, an futura sint, scripto vestro declarare dignemini: Ex Sion procedet lex, et verbum Domini ex Hierusalem; et judicabit inter plebes multas, et redarguet gentes validas usque longe; et concident gladios suos in aratra, et lanceas suas in falces; et jam non extollet gens super gentem gladium, et jam non stabunt belligerare (Isai. II, 3, 4). Et: Requiescet unusquisque sub vinea sua, et sub ficu sua; et non erit qui in timorem mittat eos (III Reg. III, 21).



EPISTOLA XX. AVITUS VIENNENSIS EPISCOPUS [e 1Kb] DOMNO GUNDOBADO REGI.

Licet de lectione prophetica scitos magis, inter quos ipse profiteri non audeo, debueritis consulere [Col. 0237A] sacerdotes: opto tamen jussioni vestrae satisfacere vel obedientia, etsi nequeo respondere doctrina. Ita quod indicari vobis jubetis, etiam textu, ne dicam expositione prolixum est: et majorem disputationis vacationem postulat, quam succincta celeritas rescripti epistolaris admittat. Et idcirco quanta possum brevitate respondeo, quod ex propheta Isaia directae ad me termino paginae subdidistis, jam dudum, id est tempore dominicae incarnationis impletum. Nam cum dicat: Ex Sion egredietur lex, et verbum Domini ex Hierusalem (Isai. II, 3), tractate diligentius, an quae adhuc exspectari debeat promulgandae legis restet auctoritas: [a 115Kb] certe post Verbum Dei quod caro factum est, ut per nativitatem corporis habitaret in nobis, si adhuc ex Hierusalem aliud verbum sperandum [Col. 0237B] est, istud quod supra diximus unicum non est. Unde incunctanter in eo quem proposuistio loco sermo patris Christus, et lex Christiana praedicata est. Quia cum duae leges sint, id est Judaica, quae praecessit, et nostra, quae sequitur, et illa vetusta jam etiam prophetarum temporibus diceretur, videtis ab Isaia istam tantummodo nuntiari, quae vocatione gentium magisterio Christi docentis exorta est. Unde sequitur, et judicabit inter medium gentium, et increpabit populos multos; quos ex cunctis cognationibus terrae intra unam Ecclesiam Dominus noster judicando instituit, et arguendo convertit. Quod vero ait, concident gladios suos in aratra, et lanceas suas in falces, licet possit de corporea aetate Domini in qua per orbem quietum inconcussa pax floruit, aliquantisper [Col. 0237C] intelligi, evidentius hoc tamen Christianis fidelibus coaptatur, quorum cum majori numero desit ac defuerit usus, quem in perniciem hominis malitia primae nativitatis armaverat, ad usus salutis vitalemque culturam nativitas secunda convertat. Nam cum in Evangelio de fine saeculi praedicetur: Exsurget gens contra gentem, et regnum contra regnum (Marc. XIII, 8): et ex ipsis malorum indiciis imminere jam pene mundi terminum colligamus, nisi quod supra dixi de catholicis figuraliter accipiatur, nescio ut quid post saeculi finem obtunsa telorum acies in ligones et vomeres commutetur. Illud vero quod imo lectionis jussistis adjungi, id est, requiescet unusquisque sub vite sua et sub ficu (III Reg. IV, 23), nec esse in eadem lectione, nec ad causam de qua consuluistis [Col. 0237D] suggero pertinere. Quod tamen temporibus priscis Judaeorum populo, meriti alternante distantia, frequenter, aut pro peccati emendatione concessum, aut rursum pro succedentium culparum castigatione sublatum est.



EPISTOLA XXI. AVITUS VIENNENSIS EPISCOPUS [b 1Kb] DOMNO SIGISMUNDO.
[Col. 0238A]

Quod me de collocutione regali ad notitiam vestram non detulisse culpatis, occursui meo exacta festivitate servaveram: quia revera indicari vobis litterario famulatu cuncta per ordinem, disceptationis prolixitas perplexitasque non patitur. Nam quantum in animis domini mei, patris vestri, sensisse me puto, fervet in ejus studio conficta otii fronte certamen. Nam quod credebamus animositate deposita, silentio temperante, subitam opportunitatem potius quam quietem requirens, non cessavit praeterita induciarum brevitate, sed latuit. Adeo ut nec ipsa contentionis arma quae quasi jam in nostra regione defecerant, poscantur extrinsecus, vel usque ad reditum [Col. 0238B] legatorum suorum fervor meditationis exspectat. Redeunti igitur mihi de eo quod nostis itinere, nec aliquid interim de hujusmodi propositionibus opinanti, quidquid per implicatissimos quaestionum mendacium nodos longo spatio sagax industria per tuit arare, commotum est. Fervet validus prolixa disputatione tractatus: placidus tamen, nec aliquid a supercilio dominandi turbulentae commotionis interserens; sed curavit consulte, necessitatis opportunitate provisa et rei, ut quicunque contentionis fuisset eventus, nec superatum pateretur erubescere. Quid multis? sine jactantia vobis libere dico, ad proposita, quantum mihi videtur, quod si audissetis potuit placere suggestum est. Quod sane vereor audientis plus judicio satisfacere quam studio placuisse. Sed cum [Col. 0238C] praesentiam vestram, Deo largiente, meruero, per me seriem totius altercationis exponam. Interim sermonis cursum de fine colligite, et ex eo quod discedenti mihi praecepit, utrum ad responsa motus fuerit aestimate. Jussit namque, ut quodcunque de Scripturis nostris testimonium ad interrogata protuleram, seu si forte occurrisset et aliud, ad singula quae tempore collocutionis aptaveram, subnotata ei ordinataque transmitterem. Quod cum sibi ex maxima parte pronuntiaret incognitum, adjecit simpliciter sic scriptum misissem [forte misisse] sacerdotibus, imo magis seductoribus, ut adhuc verius dicamus sectatoribus suis. Unde conjicere pietas vestra potest, quanquam intento contradictori, tamen arbitro sapienti, non invalida vel absque viribus visa quibus [Col. 0238D] intentionem suorum, etsi non optat corrigi, desiderat fatigari. Ego autem, licet sciens, quantum potestatibus divino quoque jussu, frequenter et regibus, pro veritate non ceditur, utrum parerem diu dubius fluctuavi: sciens, certe hominis animum timens, [Col. 0239A] nunquam me per haec satisfacturum, nec minus ab eo cavendum, quam ab hoste, dum adversa acies odia privata publica obsidione circumdat. At quo Deo praestante polletis, fastigio culminis, studio religionis, privilegio auctoritatis, vallatam muris discordiam propulsate; et furentia in castris, velut per campos Aemathiae, plus quam civilia bella dispergite. Quia cum jam dudum simus pondere duplicato, et clamantum querimonia, et non audientium duritia fatigati; aequum est, si dignamini, vestram quoque severitatem, aut illic castigandis consulere, aut hic erubescentibus condolere.



EPISTOLA XXII. AVITUS VIENNENSIS EPISCOPUS [a 1Kb] APOLLINARI ILLUSTRISSIMO.

[Col. 0239B] Fecit pietas vestra rem sollicitam, sollicitudinem tam porrigendo de nobis, quam de vobis nostram credendo. Nam revera nuntio vestri discessus accepto, in summo metu trepidatione perpendimus: quia nobis diversis nuntiis dicebatur, vos dominorum quibus observatis accitu, cunctos pariter evocatos. Unde faciebat hoc meorum conscientia peccatorum, ut quantum mihi pauciores remanserant, tanto intelligerem remanentibus plus timendum. Sed Deo gratias, qui prospero reditu, in laetitiam vestros, vosque revocavit in patriam. Servet Christus hanc, quod superest, desideriis communibus libertatem, ut nobis et consolari absentiam vestram sit possibile, et ad praesentiam pervenire.



EPISTOLA XXIII. AVITUS VIENNENSIS EPISCOPUS [b 1Kb] PAPAE HIEROSOLYMITANO.
[Col. 0239C]

Exercet apostolatus vester concessos a Divinitate primatus, et quod principem locum in universali Ecclesia teneat, non privilegiis solum studet monstrare, sed meritis. Ornat pariter legem nostram cathedra vestra, cathedramque persona. Unde obligatus dignationi vestrae debito largitatis, per ipsum dependo [Col. 0240A] gratiarum vota, per quem ad munera pervenerunt, non quantitatis pretiis, sed salutis praemiis aestimanda. Ditastis namque sanctificationis opibus pauperiem orbis extremi, et obscuritatem solis occidui participato nobiscum fulgidi ortus lumine contigistis. Tersit a provinciis nostris torpentis religionis rubiginem claritas doni: quae boni semper currentis irriguo, fidem nostram contemplatione munerata est, cum patefactis a pietate vestra penetralibus coelestium thesaurorum, quidquid catholici credere jubemur inspeximus. Orate quod superest, ut dignis talia miseritis: commendate nos mysteriis, quae nobis committere duxistis. Aedificetur his devotio nostra, regio defendatur: ut indulto nobis pignore salutari, quos terrestris Hierosolymae non censuistis indignos, [Col. 0240B] supernae a coelestis habitaculo reddatis idoneos.



EPISTOLA XXIV. AVITUS VIENNENSIS EPISCOPUS [c 1Kb] STEPHANO EPISCOPO.

Quamlibet attentis culturae dominicae famulis, inter assidua plantandi studia, semper etiam quae succidi expediat oriuntur. Ergo perjugibus sollicitudinis vestrae studiis opportunissimum his operibus acquirendae salutis fenus accrescit. Sed [d 1Kb] inter lolium Ariani germinis, numerosa quod pejus est corruptione diffusum, conjicere nequeo, unde sese facies seminis inimici, non quidem nova, sed satis rara, monstraverit, quis transmarina contagia orbi nitido ventus attulerit. Sed Deo gubernante vos, nullo fulta solamine, parum labes ista metuenda est. Non habet [Col. 0240C] de multitudine tempestas profectum, nec tenuis perficit aura naufragium. Quocirca Donatistarum nomen, ne diu in loco vivere possit alieno, benedictione protinus sepelite vitali. In ipso fomitis sui ortu peregrinantis igniculi frigescat incendium. De quo ne vel famae fumus narem Galliae innocentis aspergat, [e 2Kb] manus impositionem personae de qua scriptis adhibete, [Col. 0241A] interdicta nominis ipsius in posterum, si ex corde convertitur, mentione: [a 1Kb] quam constat, si revera in supra dicti schismatis professione versata est, [b 2Kb] cum ministerio baptismatis etiam chrismate consignatam. Hoc certe eos in regione illa observare manifestum est. In qua primum Deus tribuat, ut quicunque hujus erroris fuerint corrigantur: tum deinde a nobis tam secta distante quam patria, jam ad partem nostram, qui salvandi noluerint, agnoscendi transire non possint.



EPISTOLA XXV. AVITUS VIENNENSIS EPISCOPUS [c 1Kb] APOLLINARI EPISCOPO.

Jubetis, et voti est, ut cultibus novis pariterque consuetis studiis geminae dedicationis occurram. Sed vereor ne nos hoc teneat, quod potestates diutius tenuistis. [Col. 0241B] Orate tamen ut par desiderio succedat effectus. Nisi forte illam magis expensam numeras, quae penu adhuc frigente animis tuis calet. Quocirca licet paucos rogasse te dicas, licet laxato aulico conventu, relevatum esse te gaudeas: si qua tamen mihi excurrendi copia fiet, vel invitos qui supervenerint invitabis. Providebit Deus epulas multitudini tibi convivae. Ibi pauperum cibus, olei cado et farris hydria persistente, cumulabitur. Ibi si vel quinque panes fuerint, geminum piscem providisse sufficiat. Illud autem fidus post haec miraculorum experimenta promitto, quod Christo pauperum suorum conventui minime defuturo, quanto plura populorum millia collegeris, plures cophinos reportabis. Apud filium nostrum vero qui, sicut scribitis, reconciliationem mutuam [Col. 0241C] dignatur ambire, vos estote vadimonio, quod si ille pacifico voto agere cupit, ego et amico: si ille discordiam poscit tolli, ego cupio concordiam [Col. 0242A] confirmari. Tamen homo ordinis mei, quem nec falli nec fallere decet, crediturus catholico senatori, non ad hoc solum securus incipiat fieri, ut incautus valeat inveniri.



EPISTOLA XXVI. AVITUS VIENNENSIS EPISCOPUS [d 1Kb] CUIDAM.

Epistolas vestras post longum tempus accepi, in quibus me servandae caritatis, quamlibet noveritis tristem, nec sic debeatis credere negligentem. Nam vere testis Deus est quod ex magnitudine vestri affectus sit animo meo major et gemitus. Nec valeo sine grandi vobis dolore suggerere quam gravi sanctitas vestra, date veniam, facilitate praeventa sit. Instruxistis adversarios armis vestris, prodidistis imperfectis secreta nostra, cantastis canticum Domini [Col. 0242B] in terra aliena (Psal. CXXXVI, 4). Protulistis velut vasa dominica (Dan. V, 3) spectaculo convivali quae irrident; exposuistis velut nudatum Noe (Gen. IX, 22) cachinnis nunquam opprobrio carituris. Si retinent aut sequuntur, periculose subrexit qualitas veritati. Certe si pretiosum vobis erat quod publicari debere putatum est, terrere vel Ezechiae regis culpa (IV Reg. XX, 13) vos debuit, quem jactantiae odore peccantem propheta redarguit (Isai. XXXIX, 5, 6). Sed cum trepidationem istam dicatis animo convertentis abstersam, justum est ut cum exsultatione dicamus. Haec est mutatio dexterae Excelsi (Psal. LXXVI, 11). Nam quod vobis inaniter contradicunt belluae sic minaces, Deo protegente, quod debiles, quasque plus mirum est carere dentibus, et furoribus pasci: [Col. 0242C] qui cum gemerent perditionis suae perire discipulos, perdere incipiunt et magistros. Salubriter coram Deo vel hominibus lucra talia conquiruntur. Nihil in recipiendo [Col. 0243A] expetente violentum est: ut volentis devotionem benedictio praestanda confirmet, non est rapina, sed gratia: quod Christus dignatur accipere, dici non possumus invasisse. De reliquo autem, quod me super conversi statu creditis consulendum, definio inspiratione divina, ad quemlibet sacerdotii gradum hominem posse consurgere, si non est aut in ratione conjugii, aut in quacunque regula moribusque quod prohibeat clericatum. Cur enim non pascat Christi gregem, qui sapienter advertit oves non esse quas paverat? quique quia non fur latroque, merito pastor futurus per ostia ingressus elegit altaria? Quare non fiat in sacerdotio nostro erectus, qui amore humilitatis a suo voluit esse deciduus? Sit verax sacerdos ex laico, qui fieri laicus ex fallace sacerdote [Col. 0243B] contentus est. Teneat in Ecclesia nostra plebem suam, qui in sua contempsit alienam. Datura est tantis bonis augmentum coelestis gratiae plenitudo, ut et ille consecutus incipiat gaudere quod doluit, et hic quotidie fructuosior, praeisse se magis intelligat quos reliquit.



EPISTOLA XXVII. AB AVITO EPISCOPO DICTATA SUB [a 2Kb] NOMINE DOMNI SIGISMUNDI REGIS, AD SYMMACHUM PAPAM URBIS.

Dum sacra reliquiarum pignora, quibus per me Galliam vestram spiritali remuneratione ditastis, negare petentibus non praesumo, me quoque sanctorum patrocinia postulare ab irriguo vestri apostolatus fonte necesse est. Quanquam etsi est adhuc apud nos de dono vestro, quod catholicae religionis debeat studio [Col. 0243C] celebrari, etiam illud tamen convenit justae devotionis intelligi, ut directis litterarii sermonis officiis alloquia illa captemus, quibus me pontificatus vester, vel praesentem monitis docuit, vel absentem intercessionibus acquisivit. Nec nunc paginae praesentis obsequium reperta opportunitas complectitur; sed destinato ad vos diacono portitore, viro venerabili Juliano, ad universalis Ecclesiae praesulem spiritu repraesentante concurrimus. Crescit quippe beneficiorum recordatione desiderium: nec unquam meis [Col. 0244A] elui sensibus possunt, quae nobis apud Italiam vestram, vel pontificalis benignitas, vel civilitas regalis impendit, cum post familiaritatem totius munificentiae commodis praeferendam, quia istic liberius laxavit reditum, illinc tenacius vinxit affectum. Attentior pro vestris quod superest incumbat oratio. In augmento namque ovium crescit custodia pastoralis. Sacris nos apostolorum liminibus commemoratione assidua praesentantes, speciali dum vixero praedicatori vestro, ubi obtinuistis initium, impetrate profectum. Litteris nos, in quantum possibilitas patitur aut libertas, quibus nobis doctrina et incolumitas vestra floreat, frequentate. Et ut supra speravimus, ambienda nobis venerabilium reliquiarum conferte praesidia: quarum cultu, et beatissimum Petrum in virtute, et [Col. 0244B] vos semper habere mereamur in munere.



EPISTOLA XXVIII. AVITUS VIENNENSIS EPISCOPUS [b 2Kb] DOMNO GUNDOBADO REGI.

Rediens ab urbe Lugdunensi sanctus Chartenius episcopus, in qua, nobis [c 1Kb] de concilio discedentibus, ad privata quaedam negotia expedienda resederat, quaestionem sibi, imo magis omnibus nobis, proposuisse vos retulit. Quae si fuisset coram positis indicata, subministrante sancto Spiritu, facile sciscitationi vestrae quae ad causam pertinebant suggeri potuerunt. Sed quia tam sanctam sollicitudinem nulla debemus responsi dilatione fraudare: sciens mihi Christo propitio in fide fratrum meorum concordare sententiam, praesentis paginae famulatu respondere [Col. 0244C] ad consulta praesumo. Jubetis igitur, ostendi vobis rationem vel potius auctoritatem, qua pateat Deum habuisse in divinitate substantiam, priusquam sumeret de incarnatione naturam; et per hoc perniciosissima haeresis illa vincatur, quae Dominum nostrum ex Maria coepisse contendens, etiam Deum Patrem in Filii exsecratione blasphemat. Necesse est enim, quantum ad illos, imperfectioni divinae aliquid accrevisse, si tantis retro saeculis sine filio manens, pene jam in termino mundi labentis, cum Maria prolem, [Col. 0245A] tum ille habere incoeperit paternitatem: ac a semetipsis assertionis suae necessitate constricti, quem nominant filium, denegant Deum. Sentiunt enim, sanas aures ferre non posse ut ante non multos adhuc annos Deus coepisse credatur ex homine. Sed nescio in quem effectum redemptio nostra surrexit, si non creaturae suae pretium Deus exstitit. Nec enim redimere homo solus hominem poterat; aut qui in supernis et Deus est, eguit redemptione. Jubetis ergo ut haec quae ratione colligimus auctoritate doceamus. Sufficiat ergo acrimoniae vestrae paucitas exemplorum, quae sumpta de pluribus abundant cognoscere cupienti: caeterum renitentibus animis et in sua incredulitate durantibus, si aliqua non satisfecerint, cuncta non proderunt. Esaias conclamantissimus [Col. 0245B] prophetarum, nativitatem Christi Spiritu revelante prospiciens: Parvulus, inquit, natus est nobis, filius datus est nobis; et vocabitur nomen ejus admirabilis, consiliarius, Deus fortis, pater futuri saeculi, princeps pacis (Isai. IX, 6). Intuemini, quaeso, verbi vigorem. Parvulus datus est nobis, filius datus est nobis. Parvulus natus est, et filius datus: natus est nobis hominis filius, datus est Dei; et vocabitur Deus fortis. Ac si diceret, Deus et homo, Deus qui creaverat vitam, fortis qui vinceret mortem. Cujus divinitatem, sub verbis scribae ac discipuli sui propheta Hieremias ostendens sic ait: Hic est Deus noster: non aestimabitur alius ad eum. Invenit omnem viam disciplinae; dedit Jacob puero suo, et Israel dilecto suo; et post haec in terra visus est, et inter homines conversatus [Col. 0245C] (Baruch. III, 36). Quod si est forte, cui haec quae de antiquis ponimus, obscura videantur, legat apostolum Paulum, qui cum corporeos parentes Domini commemoraret, Quorum patres, inquit, et ex quibus Christus secundum carnem, qui est super omnia Deus benedictus in saecula (Rom. IX, 5). Nam et Thomas apostolus, cum in resuscitati mediatoris corpore fixuras clavorum, hiulcum transpuncti lateris signum, digito tentante palpasset, virtutis experimenta inter infirmitatis indicia colligens, sic clamavit; Dominus meus, et Deus meus (Joan. XX, 28). Ecce quibus testimoniis, velint nolint, haeretici ipsi, Judaeorum in perditione confines, de Filii divinitate vincuntur: quorum verbo credas Judaeos in Evangelio Joannis Dominum discussisse dicentes: Quadraginta annos [Col. 0245D] nondum habes, et Abraham vidisti (Joan. VIII, 57). At ille inquit: Amen dico vobis, ante Abraham ego sum (Ibid., 58). Est hic, rogo, quod obscurare vel volens queat? Quid nunc restat, nisi ut qui senior ab Abraham cognoscitur, junior vel mundo dicatur? Et istud, quamlibet contentiosum sit, vinci potest, ipso Domino inter passionis contumelias proclamante: Pater, clarifica me ea claritate quam habui apud [Col. 0246A] te antequam mundus fieret (Joan. XVII, 4). Sed forte et hoc putatur addendum, ut eum filium nominatum cujuscunque exempli auctoritate doceamus. In psalmo ait: Dominus dixit ad me; Filius meus es tu; ego hodie genui te (Psal. II, 7). Hodie hic aeternitas significatur, quae termino atque principio perinde caret: cui non pariunt crastina tempora futurum, nec rapiunt hesterna transactum. Penes nos ergo, per tenebrarum vices ista mutantur; apud Deum vero, cui nox non est, semper hodie est. Quod tamen si haeretici aliter volunt intelligere, nostra non refert. Nam cum de solo nomine filii Dei agamus, quale volunt hodie accipiant, concessuri sunt, ut ante genuerit filium pater, quam mater ediderit. Certe vel Salomon cui maximam in scripturis veteribus auctoritatem singularis [Col. 0246B] sapientia facit, planissime filium in Proverbiis et lucidissime nominat dicens: Quis colligavit aquas quasi in vestimento? quis suscitavit omnes terminos terrae? quod nomen ejus, et quod nomen filii ejus, si nosti (Prov. XXX, 4)? De praeteritis ista sufficiant. Apostolus autem dicit: Postquam venit plenitudo temporum, misit Deus Filium suum (Gal. IV, 4). Enimvero qui mittitur, erat antequam mitteretur. Qui si ante Mariam non fuisset, hunc similem caeteris adoptio fecerat Dei Filium, non natura. Nec in Evangeliis ipse dixisset: Tantum Deus dilexit mundum, ut Filium suum unicum daret (Joan. XIII, 16). Non electum ergo ab ipsa ineffabili paternitate, sed genitum: cui tam Deo quam homini vero, in utraque natura fideliter proprio, in divinitate mansisse de Patre, in [Col. 0246C] corpore coepisse de matre est. Haec ergo, quia jussistis, quaedam responsionis nostrae indicula, et ad elucidandam veritatem pauca testimoniorum semina transmisi: quae possit quidem acrimonia vestra vel eloquentia in frugem salutis Christo irrigante nutrire. Sed si sit quisquam de his contra quos agimus, quem his vestro judicio ad totum respondisse credatis, licet sint vigilantissimi in catholica et fidelissimi tractatores; dabit tamen Deus, ut ego quoque possim vobis et numerosiorum exemplorum numerum, et rationem quae satisfaciat, praesumpta scribendi vocatione suggerere.



EPISTOLA XXIX. AVITUS VIENNENSIS EPISCOPUS [a 1Kb] DOMNO SIGISMUNDO.

Omni quidem vitae meae tempore debitorem me [Col. 0246D] asserendi famulatus agnosco; sed impensius festivitate praesenti, quae sollicitudinem vestram non minus explorandis haereticorum conatibus, quam nostrae partis occupat cultibus celebrandis. Siquidem per annuum quoddam contagium congregatis adversis, attento vobis labore curandum est, ne alienae calliditatis fraude pullulet, quod in Dei nomine jam vestra victoria celebrabili virtute succidit, quamlibet Christo [Col. 0247A] propitio praesentibus vobis obsistat [alia lectio absistat]. Hinc illa sollicitudine pressior, constipatio Genavensis, quae in more originis primae, virilibus animis virus anguium sibilo feminei sermonis insonuit. Unde illud, si mereor, quamprimum scire desidero, utrum cum domno clementiae vestrae patre mentio illius ordinationis acciderit, quae bonorum pestem ab infernalibus latebris excitatam, catholicis Arianisque certantibus intromisit: vel si servatur adhuc credulitatis, imo simulationis illius dolus, quem non impressum animis, sed chartulis exaratum, paulatim in antiqua sui dogmatis [a 1Kb] crudelitate revocat litterata promissio. Quae certe si adhuc, ut coeperat, societati Arianae communione immixta est, claret gloriosior sub principatu vestro noster triumphus; [Col. 0247B] cum duabus haeresibus in unum redactis, tam acquirentibus quam convincentibus vobis, et schismaticorum numerus decrescit et schismatum. Hinc ergo servitium curiositatis meae dignanter aspicite, et de peculiaris patroni vestri apostoli festis exspectationi nostrae prosperitatis et compellationis vestrae munera duplicate.



EPISTOLA XXX. AVITUS VIENNENSIS EPISCOPUS DOMNO SIGISMUNDO.

Nuper cum officia culmini vestro semper debita pro apostolicae festivitatis consuetudine destinavi, non minus civilitate pretioso, quam declamatione conspicuo sermone dixistis, idcirco vos tardius dedisse rescriptum, ut humilitas sui conscia quae a scribendi audacia jure temperat, eo diutius ariditatis [Col. 0247C] supplicia penderet, quo fontem splendidum vestri alloquii plus sitiret. Vindictae, sicut dignamini scribere, genus esse censentes, ut portitor a me segnius destinatus vobiscum diutius moraretur. O retributio ultionis blandissimae! o sententia crudelitatis optandae! Quis scilicet tam intolerabilem poenam aequanimiter ferat, ut paradiso vestri conspectus inclusus mora beatiore vos videat? Timeo plane, ne frequenter me jubeatis scribere, si disponitis tarditatem taliter vindicare. Aut si ego certus fuerim hujusmodi me animadversione plectendum, ipse procul dubio scripta porrigerem, quae justo rarius exarassem. Et utinam mihi vobiscum posito negaretur celeritas revertendi: et verba quae post longum tempus legere, diutius in ipso meatus sui tramite donarer audire. Certe Deus [Col. 0247D] viderit, quid ego apud judicium vestrum, vel audacia servitii, vel trepidatione promerear: tamen officii mei portitoribus reus ero, si eos prolixitate praesentiae [Col. 0248A] vestrae delicti duo arguor emendatione fraudavero.



EPISTOLA XXXI. AVITUS VIENNENSIS EPISCOPUS [a 1Kb] FAUSTO ET SYMMACHO SENATORIBUS URBIS.

Primum fuerat talis status rerum desiderandus, ut ipsi per nos Urbem orbi venerabilem pro dependendis divinis humanisque expeteremus officiis. Sed quia istud jam dudum per rationem temporum fieri posse cessavit, velimus quod fatendum est, vel eo securitatis accedere, ut quae in causa communi supplicari oportet, amplitudo vestra congregatorum Galliae sacerdotum relatione cognosceret. Sed quoniam hujus quoque nos voti non potes reddit provincia praefixis regnorum determinata limitibus: quamprimum supplici [Col. 0248B] prece posco, ne celeberrimo ordini vestro pagina haec aliquod moveat quasi ab uno dictata fastidium: quoniam a cunctis Gallicanis fratribus meis, ad hoc ipsum non minus per mandata, quam per litteras oneratur, quaecunque a vobis omnes ambimus, unus suggerenda suscepi. Dum de causa Romanae Ecclesiae anxianimi ac trepidi essemus, ut pote nutare statum nostrum in lacessito vertice sentientes: quos omnes una criminatio utique sine invidia multitudinis percusserat, si statum principis obruisset: perlata est sollicitudini nostrae ab Italia in exemplaribus [b 1Kb] sacerdotalis forma decreti, quam de papa Symmacho apud Urbem collecti Italiae antistites ediderunt. Quam constitutionem licet observabilem numerosi reverendique concilii reddat assensus, intelligimus [Col. 0248C] tamen, sanctum Symmachum papam, si saeculo primum fuerat accusatus, consacerdotum suorum solatium potius asciscere quam recipere debuisse judicium. Quia sicut subditos non esse terrenis potestatibus jubet arbiter coeli, staturos nos ante reges et principes in quacunque accusatione praedicens: ita non facile datur intelligi, qua vel ratione vel lege, ab inferioribus eminentior judicetur. Nam cum celebri praecepto Apostolus clamet (I Tim. V, 10), accusationem vel in presbyterum recipi non debere, quid in praecipuum generalis Ecclesiae criminationibus licere censendum est? Quod synodus ipsa venerabilis laudabili constitutione prospiciens, causam quam, quod salva ejus reverentia dictum sit, pene temere susceperat inquirendam, divino potius [Col. 0248D] servavit examini: perstringens tamen, prout breviter potuit, nihil vel sibi vel gloriosissimo viro Theoderico regi, de his quae papae dicebantur objecta patuisse. [Col. 0249A] Quibus cognitis, quasi senator ipse Romanus, quasi Christianus episcopus obtestor, sic divinitatis coelestis dono temporibus vestris prosperitas optata succedat, sic dignitas in qua floretis, universo orbi speciem Romani nominis mundo labente contineat, ut in conspectu vestro non sit Ecclesiae minor quam reipublicae status; quodque vobis Deus posse praestitit, prosit et nobis; nec minus diligatis in Ecclesia vestra sedem Petri, quam in civitate apicem mundi. Si profundo illo tractatus vestri consilio rem videtis, non ea tantummodo quae Romae geritur causa cogitanda est. Sed et in sacerdotibus caeteris potest si quid forte quod vocaverat reformari; at si papa Urbis vocatur in dubium, episcopatus jam videbitur, non episcopus vacillare. Nostis bene inter quas haeresum [Col. 0249B] tempestates, veluti ventis circumflantibus, fidei puppem ducamus. Si nobiscum hujuscemodi pericula formidatis, expedit ut gubernatorem vestrum participato labore tueamini. Alias autem quae ultio est, si nautis in magistrum furentibus, non sine illorum periculo cedatur isto discrimine? Reddet rationem qui ovili dominico praeest, qua commissam sibi agnorum curam administratione dispenset: caeterum non est gregis pastorem proprium terrere, sed judicis. Quapropter reddite nobis principalem, si tamen necdum est restituta, concordiam: quoniam clienti vestro, venerabili Symmacho presbytero, idcirco laborem hujus fatigationis injunximus, ut nobis in vestrarum oraculo litterarum per reintegratae pacis nuntium supplicationis nostrae referret effectum.



EPISTOLA XXXII. AVITUS VIENNENSIS EPISCOPUS [a 1Kb] LIBERIO PRAEFECTO.
[Col. 0249C]

Postquam multiplices Galliarum labores felicissimus potestatis vestrae visitavit adventus, nullum sum antehac in affectibus vestris desiderii mei expertus effectum. Unde licet etiam nobis prodesse credamus beneficia, quae jam dudum provincialibus spargitis, mihi tamen hactenus sitienti litteras vestras quasi primum modo venistis. Enimvero ut me offerendis ultro epistolaribus officiis non offerrem, illis occupationibus obstrepere timui, quibus me credebam tanto temporum spatio a votiva lectione suspendi. Sed quia etsi tarde, compellantibus vobis, meque ad praecelsos apices rescribente, ordo alternantis commercii in litterario sermone servatus est, qui fecistis me absque [Col. 0249D] verecundia respondentem, reddite ut cupio frequentia debitorem. Nec desunt si annuitis causae jubendi; [Col. 0250A] abundant quae possitis injungere cupientibus obedire: major siquidem potestate civilitas, nec minor est dignitate dignatio. Nam haec ipsa causa cujus vobis scribendi materiam merces ingessit, quibus inter tribunalia operibus magis studeatis florere perdocuit. Unde quod nobis a [b 1Kb] viro spectabili, vicario vestro, pro quorumdam captivorum liberatione suggestum est, ad praeceptionem culminis vestri laetus implevi, pretio tamen quod portitores attulerunt, non recepto. Quia si aliquid praefato viro magnifico, filio meo Gemello, conditionis personae ipsae per originem debent, potest hoc quod mihi obtulerat, pro redimendis ingenuis distribuere. Si vero istos agnoscitis liberos natos, sufficit pretium profuisse.



EPISTOLA XXXIII. AVITUS VIENNENSIS EPISCOPUS VIRO ILLUSTRI [c 1Kb] APOLLINARI.
[Col. 0250B]

Scio quod revertens ad devinctissimos mihi domnos Domnolus noster, coram me vestrae piae sollicitudinis ambiguitatibus aestuantem, aliter quam voluit relaturus, aggravavit magis redeundi festinatione, quam minuit. Siquidem me apud Lugdunum in adventu ejus gravis oculorum dolor impotem luminis contuendi impetu ingruente reddiderat. Unde quia nec ipse fuit eliciendi rescripti efficax, nec ego idoneus redhibendi, omnem gratiarum, quaecunque vel pretio munerum, vel animo munerantum deberi potuit, actionem verbo potius referendam portitoris auribus alligavi. Licet minime dubitans, apud sanctae dulcedinis aviditatem parvipendendam mandatorum [Col. 0250C] seriem desiderio litterarum. Sed cum primum, rarescentibus tenebris cubicularis ergastuli, aliquantisper ordinandi officia copia fuit, solutionem debiti non moratus, praesentem bajulum destinavi cui ultra quam dici potest verbosis salutationibus onerato, quantum pertinet ad mandata loquacia, perbrevem paginam dedisse me computo. Nam ecce mihi Deus testis est, quanto lumine praefatus carissimus noster in ipsa contenebrati recessus nocturnali habitatione respersit, cum dulcissimi pignoris nostri reditu quem ante nescieram, nuntiato, resolidatam Christo propitio familiam meam ab eo quem misissem inveniendam esse firmavit. Quocirca nec vos jam de vobis aliquid semiplenum putetis: quorum contubernio, divinitate propitia, etiam oculi mei per [Col. 0250D] praesentem paginam satisfacientes accrescunt. Tum videlicet sinceritate perfecta hilares diei gratia recepturi, [Col. 0251A] si me rescribere hactenus vestra dulcedo sic ignoscens, quamlibet infirmum atque anxium, ad votivam tamen frequentiam litterarum in Dei nomen, Archadio jam dictante, solis subscriptionibus occupanda compellat.



EPISTOLA XXXIV. AVITUS VIENNENSIS EPISCOPUS VIRO ILLUSTRI [a 1Kb] AURELIANO.

Indicium quidem quantulaecunque prosperitatis esse manifestum est, quod amicorum affatu tantisper interlucente temporariae pacis colore visitamur. Verumtamen aestus ille diluvii quem procellis temporalibus comparastis, humanis rebus, dum per mundanum pelagus curritur, fluctu assiduae perturbationis insistit. Quandoquidem hoc ipsum quod inter [Col. 0251B] adversitates temporum respiramus, discriminum quae patiamur intervalla magis debemus putare, quam terminum. Nam idcirco tantum inter incommoda calamitatum, circumscribendis potius quam sanandis, lux quaedam videtur alludere, ut mentes fallaci securitate laxatas, instaurato gravius metu succiduus angor afficiat. Quocirca desiste, vir optime, mala ferventia credere finem malorum: et cum se, motu dissimili tempestate molita, facies tantillae serenitatis alternat, varietate proventuum non delectare, sed utere. Nec sic te aut prosperitas erigat, aut frangat adversitas, ut in animis tuis tam amicorum mutetur causa, quam temporum. Mementote semper propositae caritatis, si licet scribere: sin alias, quod prohiberi non potest, vel amate: et post gurgites [Col. 0251C] quos litteris descripsistis, in eo magis saeculo sperate portum, quo timere non poterit tranquillitas rata naufragium.



EPISTOLA XXXV. AVITUS VIENNENSIS EPISCOPUS [b 1Kb] ELPIDIO DIACONO.

Per quosdam clericos legis alienae divinum munus in nuntio tuae incolumitatis accepi: nec minuit diligentis gratiam qualitas portitorum: sicut nec Eliae (V Reg. XVII, 6) nostro transmissi coelitus cibi inter horrida volatilium bajulorum rostra viluerunt. Ipsam tamen quam satis avidus sumpsi, tuarum dulcedinem [Col. 0252A] litterarum, illud aliquantae amaritudinis asperitate respersit, quo ad te scripta quae prius reddidi, abnegas pervenisse. Nam [c 1Kb] per majorem domus Tullii, qui amorem tuum, dominum meum Sigismundum, a patre suo in legatione directus, in Viennensium civitate repererat, epistolas tuas me accepisse laetatus; per ipsum rursus officia profusissimae caritatis exsolvi, et affectum tui quem corde conceperam, studio paginae famulantis excolui. Quo eventu in manus tuas perlata non fuerit, major quem supra dixi, non potest ignorare. Et ego quidem moleste tuli, et tibi molestum fuisse gavisus sum, in tam idonea opportunitate desideriis duorum unius officii periisse commercium. Verumtamen cum de institutae dilectionis proposito pars alterna secura est, nonnunquam casibus [Col. 0252B] oportet ignosci, quibus colloquia nostra potius quam vota frustratis, sollicitudini damnum potest contingere, non amori. Neque tu putes, seu negatis occasionibus, seu repertis, ullum esse negligentiae tempus, quo apud me inter quaslibet alias actiones frequentandae sospitatis tepescat ambitio. Illud igitur in mentibus amicorum censeo esse pretiosius, in quo constat fortuitis nil licere, quod nec itineris dissipat longitudo, nec oblivionis frustratur abusio. Compenso tamen in praesenti caritatis verbum, si pro damno dignatus es putare silentium. Simul et specialius adolescentem si dignaris insinuo, filium scilicet viri illustris Celeri, qui post Deum ut unicae soboli vitam incipiat sperare tu facies. Nam ita lacrymabili pignoris infirmitate constringitur, ut incertus [Col. 0252C] optandi, cujus quasi pater mortem imminere compellitur, vitam quasi orbatus deflere cogatur. Quapropter opitulaturae Divinitati junge tua quantum conjicimus de peritia singulari: vestrum promisisse jam ex parte fecisse est. Tribuat Christus, ut exsultando atque impensius laudando in hac cura magisterio tuo, simul tibi et Italia medicinae opinionem, et Gallia pueri debeat sanitatem.



EPISTOLA XXXVI. AVITUS VIENNENSIS EPISCOPUS [d 2Kb] VIRO ILLUSTRI SENARIO.

Magnificentiae vestrae gratiam frequenter expertus, [Col. 0253A] quia dignanter accipitis, salutationis officium pagina famulante direxi. Et quia scitis synodalium legum esse, ut in rebus quae ad Ecclesiae statum pertinent, si quid fuerit dubitationis exortum, ad Romanae Ecclesiae maximum sacerdotem, quasi ad caput nostrum membra sequentia recurramus; ex consensu antistitum provinciae Viennensis [a 1Kb] ad sanctum Hormisdam, seu quicunque nunc ille est, papam debitae venerationis obsequium cum sollicitudine destinavi: audire a praefatae sedis auctoritate desiderans, quid de effectu directae a se ad Orientem legationis agnoverit. Cum ergo, ut dixi, a provincialibus meis consulor, respondere etiam ego, ni priorem consulam, non praesumo. Adminiculo igitur ordinationis vestrae opus est, ut istud ab utraque parte per ordinem [Col. 0253B] compleatur, ut vel a nobis interrogatio perveniat, vel ad nos redeat ab exponente responsio. Non ad solos sacerdotes Ecclesiae pertinet status: cunctis fidelibus sollicitudo ista communis est. Quicunque vel quocunque videmur Ecclesiam regere, vestram in catholica religione rem gerimus. Cum de fidei regula vel aegrotat aliquis vel sanatur, nobiscum vos aut gaudere oportet aut gemere. Unde nec vos aliquid de causa quam consulo, latere credendum est. Si mihi soli agerem, satis interrogationi meae notitia vestra sufficeret: nil plus a papa quam a vobis possumus veritatis audire. Sed Ecclesiarum poscit utilitas, ut quae vos nostis doctor insinuet. Ego tamen peculiaris vester rescriptum, si dignamini, a vobis peculiarius praestolabor: quo revera, ut dixi, tantum [Col. 0253C] mihi veritas innotescere poterit, quantum se Romanae urbis antistes auctoritatis privilegio expetentibus respondisse gaudebit.



EPISTOLA XXXVII. AVITUS VIENNENSIS EPISCOPUS [b 1Kb] PETRO EPISCOPO.

Etiamsi alia causa non esset qua beatitudinem vestram litterario famulatu occursus meae devotionis expeteret, justum esset vos ab omnibus excoli, qui opinione sancta desiderium vestri omnibus intimatis. Dignum quippe est vos expeti non minus sede Romana, quia non magis potestate illa, quam vos caritate fulgetis. Cujus reverentiae ut debitum est salutatione praemissa, fateor apostolatui vestro, et si cum verecundia, ignorantiam Gallicanam. Nec [Col. 0253D] melius esse puto quemquam simulare quod sciat, [Col. 0254A] quam didicisse si nesciat. Quae inter Romanam et Constantinopolitanam Ecclesiam res agantur, non quacunque auctoritate cognoscimus, sed de rumoribus magis ac nuntiorum varietate captamus. Et ideo, ne forte quam rustici tam negligentes credamur, perinde sanctum papam et beatitudinem vestram, [c 1Kb] per Viennenses clericos provincia tota nunc consulit, ut quae vobis de statu fidei cum Orientis parte definita sint, rescripti salubris lumine declaretis. Quia cum magistros etiam procul positis ultro deceat prorogare doctrinam; curandum est soliditati corporis, ut semper prosperitatem capitis sui membra cognoscant. Quocirca si servis vestris filiis meis quos in id ipsum direxi, tribuatur accedendi usque ad Romam facultas, per duos Ecclesiae principes [Col. 0254B] abundabit Gallias erudiri. Quod si forsitan a sede vestra quos misimus revertantur, vestri apostolatus fida responsio fiet nobis totius instructionis quae ad cunctos perveniat, plenitudo.



EPISTOLA XXXVIII. AVITUS VIENNENSIS EPISCOPUS [d 1Kb] EUFRASIO.

Jam quidem per pueros meos litteras dedi, quibus scire vos facerem quantum fratri Imeterio apud me commendatio vestra profecerit. Tamen non dubitans eum inter initia pontificatus sui, senioris germani, sicut dignum est, officia curaturum; has etiam per ipsum libenter adjeci, quibus opusculi mei jam diu quaesitum praedonem in manus meas venisse plus gaudeo. Et quia libellum ipsum, quantum mihi indicaverat, vobis reportat, spero ut qualecunque est [Col. 0254C] opusculum ipsum, nec vacanter editum, nec omnimodis emendatum, viro sublimi ac piissimo, si dignamini, fratri nostro Apollinari publicare atque excusare dignemini. Cui impium fuerat non haec a me primum jure caritatis offerri, si non rursus fuisset absurdum, me domni Sidonii filio, inter facundiae paternae delicias, meis temporibus nausiaturum, offerre etiam de praesumptione fastidium. Quocirca volumen per vos temperatius ingerendum, si supradictus frater vel infantibus legi debere censuerit, possum per quaecunque magnificentiae suae scripta cognoscere. Si autem post flumina fontium paternorum, ut potius reor, paupertatem venae tenuissimo rore manantis abjecerit, sine verecundia [Col. 0254D] mea suaque impietate, sufficiet me reprehensionis [Col. 0255A] suae censuram hinc tantummodo intellexisse, si taceat



EPISTOLA XXXIX. AVITUS VIENNENSIS EPISCOPUS [a 1Kb] DOMNO GUNDEBADO REGI.

Quod servum cui discussio necessaria credebatur, de Viennensi ad Lugdunensem basilicam sub custodia destinavi, timoris et obedientiae fuisse manifestum est. Nam sicut eum hic inaccusatum tradere non praesumpsi, ita illic interrogationibus quas audientia postulabat, vivum fieri procuravi. Cum vero et regula ubique una sit, et eadem seu impossibilitas seu facultas, pro communis ministerii observatione nos maneat; non ego proprietatem Lugdunensis et Viennensis basilicae, sed reverentiam Ecclesiae utriusque [Col. 0255B] tractavi: unde intercessioni [b 1Kb] facilius de proximo suggerendae, quod utrumque nostrum tangere poterat, praesens episcopus allegaret. Siquidem in omnibus locis sanctis, sicut ministerio nostro eadem caritas, ita imperio vestro aequa potestas est. Ut taceam quod servus ipse, a Domini collocutione digressus, non debuit pro concitanda mihi offensa Viennensem expetere, qui illic positus intra Lugdunensem se potuit Ecclesiam continere. De causa vero, in qua coram examine celsitudinis vestrae callidus depositi negator arguitur, talis conscientia mea est, qualis Deo et vobis in omni actu meo et conversatione monstratur. Quanquam etiam me testante interpellantis simplicitas, quae ut pii domni dicatis non devitarer operatione diffiteri, qui in ejus consolatione [Col. 0255C] volueram, si Christum cogitare putaretur, profiteri. Quod etiam praesenti testificatione de servis vestris, civibus nostris, aliqui cognoverunt. Pulsatis autem laboriosis extra ordinem suum omnem parum stabilis dicitur esse responsio. Utrum de me erit, suggerat Deus vobis; declaret et veritas; quia qui castigatus a me, eo forte spiritu falsitatis irascitur quo contra simplicem de depositi inficiatione mentitur, licet Deo vobisque propitiis parum ad defensionem suam proficiente commento, dum se a me dicit admonitum ne redderet, diffiteri non potest quod accepit. Quae professio sua, etiamsi censeatis quod [Col. 0256A] gravare me debeat, illum non potest sublevare. Ego tamen praeceptum vestrae pietatis opperior. Quidquid habet ecclesiola mea, imo omnes ecclesiae nostrae vestrum est, de substantia quam [c 1Kb] vel servastis hactenus vel donastis. Quod inspirante Deo praeceperitis, in quantum vires habuero, parere conabor. Caeterum divinae majestatis aspectus nihil potest offensam suam, quam vestram semper timuissem aeternam. Hoc suppliciter quaeso, ut infelix ille ad cujus accusationem satis sufficit quod excusat, apud justitiae vestrae animos non me faciat suae infidelitatis socium, etiamsi viderit pro vestra commotione multatum.



EPISTOLA XL. AVITUS VIENNENSIS EPISCOPUS [d 1Kb] DOMNO SIGISMUNDO.

[Col. 0256B] De festivitate ad quam profectus fueram summa quidem festinatione reversus sum. Sed quia jam duce Christo processeratis, laetificandus, ut de Deo credimus, reditu vestro, immodice tamen attonitus reddor abscessu: quod scilicet in ipso successurae prosperitatis regressu, advolvi genibus domini mei, permulcere osculis manus, et in sancto illo pectore sedem fidei nostrae adorare non merui. Nec tamen dicere audeam, istud mihi peccato fraudante cessisse: ne divinae gratiae quae mihi taliter vestram praesentit, reddar ingratus. Nam cum omnibus generale justumque sit, in gloriae vestrae cultum quod debemus ambire, illud singulariter accepisse me gaudeo, ut cum pro effectu voluntatum tenere secum a me servitii debitum impossibilitas non ferat porrigi, apud [Col. 0256C] vos pietas censeat impendi. Sed ego solus damno percellor, quoties consolationi meae interesse non mereor: quoties accensus tribulationum aestus intra me solum, a sermonis vestri refrigerio exclusus, includitur: quoties mihi dolores internos medici illius manus experta non confovet. Qui pro tuendo inter talia famulo suo pietate studens, virtute persistens, cum satis esset si favorem vellet offerre, laborem dignatur apponere. Sed praesumo majestate divina, hinc respectu mei sensibus vestris tenacius adhaesurum, quo eum nobis amor catholicae legis infudit. Sub cujus occasionis sancto praeventu, tum penes vos impossibile [Col. 0257A] erit quem suscepistis servum rejicere, quem cognovistis dominum non amare. Quod superest, egressi felices, ite sospites, redite victores. Fidem vestram telis inserite, provisionem divinam promittendo admonete, auxilia coeli precibus exigite, jacula vestra votis armate. Dabit Deus ut bellorum tropaea quae vobis ipse praestiterit, cujuscunque sermonis obsequio sub materia ejus quem dudum exsequor, triumphi pretiosioris exaggerem.



EPISTOLA XLI. AVITUS VIENNENSIS EPISCOPUS [a 1Kb] CHLODOVECO REGI.

[1 2Kb] Vestrae subtilitatis acrimoniam quorumcunque schismatum sectatores sententiis suis variis opinione, diversis multitudine, vacuis veritate, Christiani nominis [Col. 0257B] visi sunt obumbratione velare. At dum status nostros aeternitati committimus, dum quid recti unusquisque sentiat futuro examini reservamus, etiam in praesentibus interlucensis radius veritatis emicuit. Invenit quippe tempori nostro arbitrum quemdam divina provisio. Dum vobis eligitis, omnibus judicatis, vestra fides nostra victoria est. Solent plerique in hac eadem causa, si pro expetenda sanitate credendi, aut sacerdotum hortatu aut quorumcunque sodalium suggestione moneantur, consuetudinem generis et ritum paternae observationis opponere. Ita saluti nocenter verecundiam praeferentes, dum parentibus in incredulitatis custodia inutilem reverentiam servant confitentur se quodammodo nescire quid eligant. Discedat igitur ab hac excusatione, post talis [Col. 0257C] facti miraculum, noxius pudor. De toto priscae originis stemmate sola nobilitate contenti, quidquid omnis potest fastigium generositatis ornare, prosapiae vestrae a vobis voluistis exsurgere. Habetis bonorum auctores, voluistis esse meliorum: respondetis proavis quod regnatis in saeculo, instruitis posteros quod regnatis in coelo. Gaudeat ergo quidem [b 1Kb] Graecia habere se principem legis nostrae: sed non jam [Col. 0258A] quae tanti muneris dono sola mereatur illustrari, quod non desit et reliquo orbi claritas sua. Siquidem et occiduis partibus in rege non novo novi jubaris lumen effulgurat. Cujus splendorem congrue redemptoris nostri nativitas inchoavit: ut consequenter eo die ad salutem regenerari ex unda vos pareat, quo natum redemptioni suae coeli Dominum mundus accepit. Igitur qui celeber est natalis Domini, sit et vestri: quo vos scilicet Christo, quo Christus ortus et mundo: in quo vos animam Deo, vitam praesentibus, famam posteris consecrastis. Quid jam de ipsa gloriosissima regenerationis vestrae solemnitate dicatur? cujus ministeriis etsi corporaliter non accessi, gaudiorum tamen communione non defui. Quandoquidem hoc quoque regionibus nostris divina pietas [Col. 0258B] gratulationis adjecerit, ut ante baptismum vestrum ad nos sublimissimae humilitatis nuntius perveniret. Unde nos post hanc exspectationem jam securos vestri sacra nox reperit. Conferebamus namque nobiscumque tractabamus, quale esset illud, cum adunatorum numerus pontificum, manu sancti, ambitione servitii membra regia undis vitalibus confoveret: cum se Dei servis inflecteret timendum gentibus caput: cum [2 1Kb] sub casside crines nutritos salutari galea sacrae unctionis indueret; cum intermisso tegmine loricarum immaculati artus simili candore fulgerent. Faciet, si quid creditis, regum florentissime, faciet, inquam, indumentorum ista mollities, ut vobis deinceps plus valeat rigor armorum; et quidquid felicitas usque huc praestitit, addet hinc sanctitas. Vellem [Col. 0258C] vero praeconiis vestris quiddam exhortationis adnectere, si aliquid vel scientiam vestram vel observantiam praeteriret. Nunquid fidem perfecto praedicabimus, quam ante perfectionem sine praedicatore vidistis? an forte humilitatem, quam jam dudum nobis devotione impenditis, qui nunc primum professione debetis? an misericordiam, quam solutis a vobis adhuc nuper populus captivus gaudiis mundo insinuat, [Col. 0259A] lacrymis Deo? Unum ergo, quod vellemus augeri: ut quia Deus gentem vestram per vos ex toto suam faciet, ulterioribus quoque gentibus quas in naturali adhuc ignorantia constitutas nulla pravorum dogmatum germina corruperunt, de bono thesauro vestri cordis fidei semina porrigatis; nec pudeat pigeatque, etiam directis in rem legationibus, astruere partes Dei, qui tantum vestras erexit. Quatenus externi quoque populi paganorum, pro religionis vobis primitus imperio servituri, dum adhuc in alios videntur habere proprietatem, discernant potius gentem quam principem. Nulla igitur patria quasi speciali sede sibi vindicet totis quos honorum gradibus attollitis: constat vos esse, quo communis uno solis jubare omnia perfruuntur. Vicina quidem plus gaudent [Col. 0259B] lumine, sed non carent remotiora fulgore. Quapropter radiate perpetuum praesentibus diademate, absentibus majestate. Successus felicium triumphorum quos per vos regio illa gerit, cuncta concelebrant. Tangit etiam nos felicitas: quotiescunque illic pugnatis, vincimus. Inter haec tamen catholicae religionis affectum servat in vobis cura miserandi: et in apice rerum omnium gubernacula continente, non minus eminet sanctitas quam potestas. Ex qua utique factum est, ut dirigi ad vos servi vestri [a 1Kb] viri illustris Laurentii filium principali oraculo juberetis. Quod apud domnum meum, suae quidem gentis regem, sed militem vestrum, obtinuisse me suggero. Nihil quippe est in quo servire non potest. Commendat directum: congaudi misso, invidi vos visuro. Cui [Col. 0259C] minus computandum est ad utilitatem, parenti proprio restitui, quam patri omnium praesentari.



EPISTOLA XLII. AB AVITO EPISCOPO DICTATA [b 1Kb] SUB NOMINE DOMNI C. S. [c 83Kb] AD VITALIANUM SENATOREM.

Quantum pertinet ad dignam judicii vestri integritatem, quoscunque honorum privilegiis erigitis, Romanos putare debetis. Ex hac ergo fiducia, non convenit ut ex toto credantur absentes, quos etsi patria separat, militia repraesentat. Unde quod solum valeo, sed utilitate officii animum devotionis ostendens, [Col. 0260A] quid assidue cuperem, vel cum possibilitas permittit allego. Vos nunc clementissimo communi principi quid vellemus asserite. Insinuate attentius obedientiae famulatum, quem nunc in obsequio, semper habemus in voto. Suggerite ac pariter commendate, ab amatore vestro domno et patre meo impletam, me intercedente, principalis reverentiae jussionem. Clientis vestri viri illustris Laurentii filius studio meo redditus additur regioni. Miseramus dudum in parente famulum: ecce adjicimus in filio famulatum. Quo uno vobis directo, qualiter cum aliis agatur advertite. Superest ut praefatus miles vester, cujus proles et illic gratiae vestrae porrigitur, et hinc patriae reservatur, commendatus vobis studio meo, ipse commendet quod vel de illius sobolis adeptione [Col. 0260B] jam compos, vel de istius quae nobiscum redit prosperitate securus est.



EPISTOLA XLIII. AVITUS VIENNENSIS EPISCOPUS [d 74Kb] CELERO SENATORI.

Constat non minus desiderii mei esse quam debiti, ut officia quae merito inclytae magnitudini orbis devotus impendit, a me qui gratiae ejus jam dudum videor obligatus, specialius excolantur: maxime cum opportunam nunc occasionem favor divinus obtulerit, in qua imperio celsitudinis suae plena meruerim devotione servire. Quapropter cultoris vestri viri illustris Laurentii filium, quem ad mundum suum dirigi jussio reverenda praecepit, magnificentiae vestrae praefato largissimae sospitatis honore commendo. Augete studio defensionis quod voluistis animo pietatis. In [Col. 0260C] regione expetit patrem, in vobis reperiat paternitatem. Tuimini etiam cum prole susceptum. Qui vobis licet satis sit debitor per honorem, plus tamen incipiet debere per sobolem: quod per vos potietur proprii affectus solatio, compensaturus erga vos affectionis experimento. De caetero autem, quantum ad fideles vestros pertinet, exspectatam semper cupimus jussionem, optamus obedientiae facultatem. Vos propitia divinitate praestate, ut Romanam sub gloriosissimo principe nostro prosperitatem, in cujus apice digna honoris arce fulgetis, tam serenitate sermonis [Col. 0261A] augusti, quam dignitatis vestrae rescripto mereamur agnoscere.



EPISTOLA XLIV. AVITUS VIENNENSIS EPISCOPUS [a 1Kb] DOMNO SIGISMUNDO.

Si ut dignamini credere loqui possem, importune tum obstreperet Graecis auribus sermo Latinus. At cum in lingua nostra hoc magis abiturum sit intelligibile, quod minus fuerit expolitum; in litteris quas per conservum meum offerri praecepistis, possunt et vitia cum securitate dictari. Ipsi certe quid velimus dicere quocunque scrutentur interprete, ego in affatu consueto dignatione plus, si dici potest, quam piissimi domni experimento interpretante cognovi. De reliquo, Christus vobis pro perseverantia gratiae quam peculiaribus servis servatis, vicem rependat. [Col. 0261B] Quod etiam in hoc ipso adolescente quem dirigitis tale monstratur, dum cogitantes in neutro quidem commodum, sed in utroque mercedem, quasi vobis nutristis filium, et quasi patri redditis nutritum.



EPISTOLA XLV. AVITUS VIENNENSIS EPISCOPUS [b 1Kb] VIBO ILLUSTRI APOLLINARI.

Diu est, si aut verbo meo creditis, aut de affectu mutuo digna sentitis, quod litteras aliquas vestri sumere desiderans, plus tamen officii mei offerre cupiebam, quod in persona vestra, dilectioni primum, deinde necessitudini, ad ultimum dignitati a me debentur. Non semper debemus occasionibus commeantum solvenda committere: quia licet et ipsa nobis opportunitas portitorum propter frequentiam [Col. 0261C] debeat esse votiva, necesse tamen est ut illa sollicitudo praecellat, quae se appetitu proprio, sine interventu alienae necessitatis insinuat. Hujus obsequii me obnoxium sciens, intercludi redhibitionem justam injusto obstaculi praepedientis obice jamdudum tacitus ingemiscebam. Pervenerat quippe, non ad notitiam tantummodo, sed ad moestitiam nostram, dispositi fumus incendii, quod sanctam ac simplicem innocentiam vestram, velut de effetis cineribus, conjuratio procellosa ventis mendacibus sufflans, in cassum movere tentaverat. Ob quam causam verebamur anxietatis vestrae sarcinam voto libaminis aggravare, et moeroris augmentum pro consolatione transmittere. Sub hujus ergo ambiguitatis nubilo confusa exspectatione pendentibus, litteras vestras, [Col. 0261D] serenitatis pristinae, pietatis expertae, inopinanti mihi Deus obtulit. Recognovi illic, qua satis delectatus [Col. 0262A] sum, manum vestram, qua pius, paternam declamationem, qua maxime, haereditariam benignitatem. Scripsistis igitur, Christo praestante, jam reduces, omnia tuta esse, circaque vos dignationem domni regis Alarici illaesam et pristinam permanere. Quanquam ego censeam, quod post quamcunque nutationem, gratia talium personarum ita sine augmento non redditur, sicut sine periculo non finitur. Volunt enim quasi satisfacere innocentiae lacessitae, tumque eligunt credidisse cum cernunt: et sic eis conscientia nostra sufficit, si scientia sua testis accedit. Ego tamen nuntio vestrae, imo nostrae securitatis accepto, ecce Deo teste loquor, in lacrymas mixtas laetitiae praeteritorum recordatione prorupi. Animum namque, ut ait vester poeta (Aeneid. II), subiit cari genitoris [Col. 0262B] imago, ut memoria retractavi, usque ad nostras quamlibet dispari professione personas, quamdam [c 1Kb] parentum communium sortem parilitate laborum invidia exsequente perduci. Illa tamen in Dei nomine etiam nobis suppetit, quae illis consolatio fuit: quod toto aemulorum nisu, toto circumlatrantis undique livoris dente tentata, quotiescunque appeti visa est, criminationi subjacuit familia nostra, non crimini. Quoniam si vos a patre vestro Archadio didicistis, virum saeculo militantem minus inter arma quam inter obloquia periclitari; nec ego parum exempli a Sidonio meo quem patrem vocare non audeo, quantum clericus perpeti possit assumo. Quocirca illud Divinitas tribuat, ut nobis quam novum non est talia objici, tam nos nulla novitas merito faciat accusari. [Col. 0262C] Sed desistat nunc laetitiae tempore, amaritudinis ex opportunitate sermo perstrictus: quin potius ineptia vacantis audaciae unde rideatis exhibeat. Ante aliquot menses datas ad amicum quemdam communem magnificentiae vestrae litteras vidi, quibus salutatione praefata, in epistolae declamantes parte succidua, scribebatis [d 1Kb] placuisse vobis libellos, quos inter occupationes seria et magis necessaria conscribendi, nihilominus tamen de spiritalis historiae gestis etiam lege poematis lusi. Hic nunc nihil falso, nihil assentatorie me loqui, coram sinceritate vestra imprecor testem Deum, tantum me tuo judicio delectatum, veluti si auribus domni mei patris tui meditata confessus, cujuscunque laudis momento sub censore donarer. Primum namque gaudebam, quod sensum [Col. 0262D] vestrum huic liberius quam alteri pandebatis. Deinde quod agnovi, vos aliquod bonum de conatu fraterni [Col. 0263A] operis non minus velle quam credere: certe meritis dictionis non quantum volebatis inventis, supplere vos voto quod non poteratis implere judicio. Libellum tamen amicus, qui ut puto ad vos pervenire fecit, non de librarii, sed adhuc ex notarii manu, adeo mihi inemendatum crudumque praeripuit, ut non facile denotes, auctoris magis scriptorisve vitiis irascaris. Quapropter opusculum ipsum in membranis redactum, nec adhuc quanta volueram correctione politum, ne moram desiderio meo facerem, celeriter destinavi. Si revera non solum amantibus, sed et judicantibus vobis placet, quoniam apud extraneos forte non deerit quem audacis conatus tangat invidia, abunde mihi sufficit, ut vos quod cupio sentiatis, quia sicut non minus ad meam quam vestram gloriam [Col. 0263B] pervenit, communis Sollii opus illustrare: ita vobis, favente Christo, militari actu magis magisque florentibus, si in minimis subtilius aliquid dignum lectione confecerit, etiam sine me quodcunque Archadium non puderet.



EPISTOLA XLVI. AVITUS VIENNENSIS EPISCOPUS [a 1Kb] VIRO ILLUSTRI APOLLINARI.

Communi quidem sed veraci sermone vulgatum est, quod sese mutuae dilectionis intuitu concordantium cernunt motus animorum. Patet namque, tam unam nobis sollicitudinem nostri esse, ut litteris quas harum portitor filius meus attulit, ante si bene metiamini responderem, quam venirent. Nam in pagina famulatus quam per meos ex causa direxeram, [Col. 0263C] et gaudium de vestra prosperitate conceptum plus affectionibus quam sermonibus exhalavi, et necessitatem nostram patrumque communium, mixta lacrymis exsultatione perstrinxi. De caetcro autem, tribuat divina miseratio, quae spem reparandae prosapiae in personae vestrae honore constituit, et secuturae posteritatis nostrae te uno genitore etiam nos patres esse concessit, ut calcatis jugiter, prosperante successu, inimicorum conjuratione et perfidorum livore, primus victoriae vestrae gradus sit, integritatem in conscientia reponere, secundus cum discutitur in audientia comprobare, tertius criminantibus post sententiam pepercisse. Torqueatur animus etiam pro indulgentia sibi collata hostis oppressi, et duplici nostro bono, supplicio suo, cum [Col. 0263D] vos gemuerit non posse decipi, doleat posse misereri. Sic potestati vestrae ad hoc tantum redditus ne periret, dum oblatae ultro veniae amarus irascitur, vitae quodammodo suae invidere cogatur. De reliquo, domine semper piissime frater, cura pectoris mei, pompa generis tui, fer paulisper trepidantem fraternae admonitionis ineptiam. Cavete attente a malis, [Col. 0264A] et linguarum mordacium dons sibilantibus, blandimenta venenaque machinantibus, doctius post experimenta non credite. Nec minus vos solertia faciat cautos, quam innocentia praestat securos. Siquidem intercluso probis explorandi nocendique aditu, vel ob hoc gratius debetis debellandis eorum conatibus laborare, quod ultionem divino judicio reservantes, debellatis semper statuistis ignoscere. Quanquam, ut supra jam fassus sum, non ex toto impunitus abeat quem gloria lacessistis.



EPISTOLA XLVII. AVITUS VIENNENSIS EPISCOPUS [b 1Kb] VIRO ILLUSTRI HERACLIO.

Dum incessabilis de amicorum fide ac salute cura mihi est, nuper prosperitatis vestrae inter prima [Col. 0264B] sollicitus agnovi, quod cum familiari catholico episcopus tacere non debeam: fructum tamen in vobis mercedis taliter acquisitae, non tam verbis valeo exaggerare quam gaudiis. Nam nisi vos a praeconio vestro maturitate senatoria temperatissimi pudoris frena cohiberent, effectum certaminis gloriosi forsitan lingua digne laudaret apud proprios, quae mirabiliter convincit adversos. Habuistis igitur, ut audio, cum rege tractatum, de quo, quantum comperi, quia non se ducebant lenibus, transistis ad praelium. Discussus est nutu divino, qui coelis dudum notus, jam et hominibus appareret religionis assertor. Os saecularis eloquentiae pompis assuetum, et fluentis exundantibus Romuleae profunditatis irriguo, alacritate debita missam sibi de supernis materiam [Col. 0264C] dignae disputationis arripuit: et facundiam quae cum interfuit, aut describendi mundi jucunditatibus, aut regalium triumphorum praeconiis patrocinabatur, ubi primum melior pars poposcit, astruendae veritati servire non puduit. Itaque sicut alias laudando regem reddidistis Caesari quod Caesaris erat, ita hic ut redderetis Deo quae Dei sunt, nec Caesari pepercistis. Quapropter habet hic in vobis, etsi non sequitur, potestas regia quod miretur, quae se aliquoties declamantibus vobis, nunc evidentius sentit ornatam. Siquidem nescire vos assentationis illecebram, cum res admonuit, etiam resistendo monstrastis. Illos igitur denotet sapientia potestatum, facile humanis fidem posse mutare, quos divinis vident terrena praeponere. Caeterum cognosci in promptu est, custodem [Col. 0264D] primarum partium etiam quae sunt residua servaturum. Haec igitur dicta sunt cum de saeculari parte tractamus. Si vero ad sacerdotum causam venitur, quorum adhuc non augetis scholam, sustinetis injuriam, atque ornandam contubernio prius informatis exemplo; quis horum vos, quis, inquam, nesciat, ad certamen hujus spiritalis palaestrae, non rudes aut [Col. 0265A] ignaros legis, sed sub longo salutarium meditationum gymnasio pervenisse? Quocirca novum sit aliis, vos necessitatem belli hujus a perfectione virtutis ordiri; ego autem in cujus animo caritatis arcem tenetis, jam dudum incunctanter agnoveram, ad catholicos sensus intuendos per studium, tuendosque per verbum, probato in vobis devotionis ardori non tam desideria deesse quam tempora. Quapropter famulatu salutationis oblato, pastu quo mentem vestram jejuno corpore satiastis, significans etiam me refectum, unde paucula haec saturitatis meae gratulatio eructat, Deum quod restat exposco, ut cui praedicatoris officium jam imposuit, honorem subjungat, et quod exercetur actu, ostendatur et habitu; nec docilem sed doctum, nec discentem sed doctorem cathedra [Col. 0265B] suscipiat. In qua, velut triumphatore conspicuo sertis gloriae victricis evincto, inter acclamantum gaudio consonas voces, quantus in clypeum assurges, etiam nolens astipuletur hostis expertus, nunquam inventurus quod de qualitate meriti contradicat, sed habiturus semper de praelii inaequalitate quod timeat.





EPISTOLA XLVIII. RESCRIPTUM VIRI ILLUSTRIS HERACLII.

Utinam mihi subinde contingat ut alloquii vestri fecunditate augear, eruditione corroborer. Duplicis siquidem gloriae fructus tali succedit eventu, dum et fides tepore marcida ferventis hortaminis calescit affatu, et ingenium naturali paupertate jejunum perspicui cultoris ope ditescit. Unde si dignamini, comitante salutationis officio, maximas gratias referre [Col. 0265C] praesumo, quod responsio mea apud principem habita, et ad vos ut indicastis rumore perlata, competens judicium, non ex meo ore, sed ex vestro amore promeruit. Quanquam praecellentissimus princeps, cum sit ad inveniendum igneus, profluus ad dicendum, ita sensus scrutatur humanos, ut semper conventibus mitissimo pareat auditu; tamen laboris mei seriem amputato aequore prolixitatis insinuo. Laborem inquam dico, quia procellas inopinatis flatibus irruentes imperitus nauta vix sustinet. Ergo cum, Dei beneficio tandem cessante taedio, tranquillitas publica rediisset, quasi mutatis diu castris destinatum certamen inveni. Semper enim ignavas imbellesque personas petulantior conflictus aggreditur. Primum quidem e diversa parte proprii luctaminis sermo [Col. 0265D] praelusit. Deinde velut ab insidiis repentinis fusus est vomitus transmarinus. Denique incidi in chartam [Col. 0266A] vacuam, veteri oblitterata, quae ita se circumductis irridebat erroribus, ut salva respondentis libertate, propositionis pravitas exitum non haberet, et ex propriis instrumentis in jugulum suum resistenti arma suggereret. Quid multis? pagina quae legi coeperat, ad silentium conferre se maluit: ut omnibus probabiliter innotescat, quam sit divisa, quam facilis, quam spernenda persuasio, quae excogitatis multiplicibus argumentis divinae instructionis inopem turbare non valuit. Haec itaque replico, ut quidquid est quod in causa Dei placeat, vobis procul dubio sentiam ascribendum. Enimvero in propatulo habetur, quod me sic olim collocutionis vestrae lima componit, omnisque in commune praedicationum vestrarum cultus inuberat, ut sedes illa cui vos contulit coeleste judicium, [Col. 0266B] multum administratori muneris praestitisse, sed non minus in administrantis persona meruisse videatur. Incumbe ergo orationi, domine pectoris mei, et auxilium Dei, quantum pro te tam pro omnibus, sicut facere consuesti, pius et pervicax tutor implora, ut fidei murus nulla oppugnatione quassetur. Procurandum autem est ut filios alumnosque tuos vulgata indesinenter castigatione tuearis, et validissimis doctrinae armis, sicut legimus, tecum vincere cogas.



EPISTOLA XLIX. AVITUS VIENNENSIS EPISCOPUS [a 1Kb] VIRO ILLUSTRI ANSEMUNDO.

Plurimum miror quod persona pro qua intercedere dignamini, mihi Lugduni posito sola negaret crimen [Col. 0266C] quod universitas conclamabat, et post ad hoc resipiscendo pervenit, ut vobis pro venia supplicaret. Quod si simpliciter petit, constat hominem etiam reatus ordinem confiteri. Quocirca licet in omnibus causis, pro dignatione quam mihi impenditis, liberum non habeam aliud facere quam jubetis: non possum tamen, quia sic vobis visum est, remissurus nisi prius exaggerare quod doleo. Scit enim pietas vestra, et in ecclesia legi frequenter audivit, in ipso adulterii malo quantos Scriptura divina gradus exprimat. Primo fornicandi lapsu peccavit, qui feminam conjugio carentem libidine inflammatus appetiit. Secundo quo pejori, qui furto super cuncta damnabili simplicis tori pudicitiam violavit. Cumque nihil gravius hac injuria humanus animus putet, vos conjicite qualiter [Col. 0266D] coelestis justitiae castitas moveatur, [b 2Kb] si sponsam Christo devotam, et in sancti altaris thalamo benedictione [Col. 0267A] dotatam, ut nihil amplius dicam, vel petulanter aspexerit. Audio tamen dicere juvenem ipsum, non se virginem temerasse, cujus turpibus votis prior multorum carnalitas sit abusa. Quapropter, cum reum facinoris manifesti, nisi satisfactio sua et intercessio vestra non liberet, dici non potest quantum miserum sit, pro reconciliatione sua aliorum crimina confiteri. Accuso in hac parte nostri temporis negligentiam sacerdotalem. Non nos ista perquirimus: offert se nobis inexplorata criminum magnitudo. Quis in malis socium quaerat? quis in aliis maculis se inserat? Atque utinam et ipsius vel sic se temperasset obscenitas ut lateret. Deinde ex duobus eligat utrum velit. Si primus in puellam carne peccavit, adhuc exspectat quod praedicit Apostolus: Si quis templum Dei [Col. 0267B] violaverit, disperdet illum Deus (I Cor. III, 17). Si autem corruptionem quam non inchoaverat, gravavit augmento, quid excogitari turpius, quid horribilius potest, quam ut illum nec hoc prohiberet a meretrice, propter [a 1Kb] quod solum Deus separari virum permittit a conjuge? Nec solus, si respicitis, ex hac parte commoveor. Gemunt religiosi parentes scelus admissum, et quasi perditam prolem lugentes, orbitatem in planctibus profitentur. Quid de matris moestitia loquar, quam praedicti jam dudum mariti omni morte deterius turpis vita viduavit? Et quanquam coitu moveri solitus, tamen patienter haec tulerat, filius sine pietate, maritus sine sobole, pater sine haerede: et nutritum insuper ejus studio quamlibet ortum ex generosis adulteris nobile malum; sic tamen [Col. 0267C] quod in desiderati nativitate portenti, non est augmentum prosapiae, sed infamiae documentum. Et quidem salva quam mihi Deus in vobis praestitit defensione, plus culpam praefati quam poenitentiam pertimesco. Sed rogo ne irascatur ista dicenti. Speculator sum, tubam teneo, tacere mihi non licet. Atque utinam peccans humano animo fuerit, cui solitum est labi per facilitatem, et per satisfactionem reverti: caeterum iracundia calere, tumere superbia, lascivia fetere taurinum est. Quocirca licet diversas in me iterum flammas evomat, et [b 1Kb] ad Romanae forsitan Ecclesiae audientiam vocet, et si adhuc placet, etiam filios habere me dicat, nec minas suas assentatione placabo, nec fatigationes itinerum verebor, qui civicis criminibus in patria plus fatigor, nec [Col. 0267D] multos filios habere me negabo, qui unum ex eis [Col. 0268A] peperisse jam doleo. Et quidem mihi haec paucula error extorsit. Sed vos quibus summae potestatis privilegio major facultas suppetit castigandi, hominem violenter arguite. Conciliationem illi meam, quia ita praecipitis, indicate: meque, ne malum hoc vel mandatis aut nuntiis renovetur, curaturum esse praedicite: ut ei, si non corrigendo per voluntatem, certe vel per custodiam reprimendo, saltem facultas culpae possit erui, si poenitentiae salubritas non possit persuaderi.



EPISTOLA L AVITUS VIENNENSIS EPISCOPUS [c 1Kb] VIRO ILLUSTRI MESSIANO.

Maximus desiderio nostro cumulus optata gaudiorum ubertate confertur, si magnificum vestrae pietatis statum florenti prosperitate pollentem avida sollicitudinis [Col. 0268B] nostrae vota cognoverint, quia hoc profectibus nostris compendio indubiae felicitatis accrescit, quidquid eminentiae vestrae coelestium beneficiorum pietas diffusa contulerit. Nam in eo metimur felicibus incrementis nostrorum propagationem successuum, in quo actionis vestrae crescit sine fine suffragium. Quapropter honorificum salve persolvens, rogo quod si, ut cupimus, felicia erga vos cuncta geruntur, magnitudo vestra occurrentis paginae elocutione perdoceat.



EPISTOLA LI. AVITUS VIENNENSIS EPISCOPUS [d 1Kb] VIVENTIOLO RHETORI:

Audivi quod in homilia qua nuper ad populum Lugdunensem in dedicatione basilicae videor concionatus, barbarismum me incurrisse dicatis, palam scilicet [Col. 0268C] castigantes quod publica oratione peccaverim. Fateor istud potuisse contingere, praesertim mihi, cui si qua in annis viridioribus fuerunt studia litterarum, omnia fert aetas (Virg. ecl. 6). Ambieram tamen hoc ipsum a vobis coram positus audire, etsi jam sciendi in me facultas minuitur. Sed quia vos absentes dicere comperi, quanquam absens respondere curavi. Igitur culpasse vos ferunt, quod Potitur media longa syllaba dixerim, Virgilium in hoc verbo scilicet non secutus, qui syllaba ipsa correpta usus est dicens vi potitur (Aen. III). Sed istud remissibile est poematis necessitate, quod in opere suo saepe invenimus Virgilium praesumpsisse, ut scilicet metri legem, sicubi opus est, barbarismo contentus expediat, et syllabarum naturam certis quibusque locis artem minime secutus [Col. 0268D] invertat: quale est illud, Non erimus regno indecores [Col. 0269A] (Aen. VII), vel Fervere Leucatem (Aen. VIII), vel illud, Namque ut supremam falsa inter gaudia noctem Egerimus (Aen. IX). Nullus litteratorum inficias ierit, productas naturaliter penultimas syllabas ab oratore ponendas. Virgilius usus licentia poetarum, secundum ea quae supra diximus, corripiens mediam syllabam praesumpsit, id est potitur. Quod verbum, sequestrata paulisper poetica libertate, artis potius lege tractemus. Commune verbum, tempore praesenti, numero singulari, personae primae potior, secundae personae longa media potiris; restat nunc personae tertiae, id est potitur, similiter longa sit necesse. Sicut dicimus, sortior, sortiris, sortitur: sic tempore praeterito perfecto, primae, secundae, tertiae personae, potitus sum, es, est: sic imperativo modo, [Col. 0269B] tempore praesenti, ad secundam personam potire, sicut sortire. Similiter optativo modo, tempore praesenti et praeterito imperfecto, sub totis tribus personis, aeque syllaba producta, utinam potirer, potireris, potiretur. Caeterum si tertiae personae ut potitur brevem ponas, idem facere cogeris et secundae, ut potiris dicas: quod utique ab omni exemplo atque usu integritas Latinitatis excludit. Ecce verbum pro quo a vobis reprehensus fueram, de qua audeo ratione mutuari. Nunc autem, honorificum salve persolvens, impensis precibus, quaeso ut, quia ego amicitiae jure quid mihi videretur stylo paginae liberioris expressi, vos quoque ad vicem, sublato, ut supra dictum est, Virgilianae auctoritatis exemplo, quem vel ob hoc in barbarismorum usurpatione non debemus consequi, [Col. 0269C] licet idem Virgilius (Aen. VI) potitus vel potiti producte posuerit, sicut est illud auroque potiti; vos mihi rationem quam sequi debeam, rescripto exponente tradatis. Aut si certe sciscitantem testimonii cujuscunque eligitis docere compendio, spero ut de priscis magis oratoribus quos discipulis merito traditis, perquisitum [Col. 0270A] diligentius repertumque pandatis: quod sine argumento artis, nec oratorio, invenietur pater et communis filius, quorum ingenia mallem praesenti tempore ut primus quam solus imbueris, hoc uno tantum vitio esse contentus. Qui tamen ex illo quo profluitis uberi fonte doctrinae jam nunc inter initia sua non minus quam litteras bibant, quod amicum attrahere magis studiis quam detrahere, et oratorem eloqui potius quam obloqui decet.



[a 312Kb] EPISTOLA LII. AVITUS VIENNENSIS EPISCOPUS [b 1Kb] VIVENTIOLO EPISCOPO.

Festivitati sanctae cumulus, quam prospere vestra intercessione transegimus, caritatis apicibus quos direxistis accrevit: et ob id multipliciter reddidit laetiores, quod Ecclesiam quae ubique una est, unitas [Col. 0270B] complectitur gaudiorum. Tribuat Christus, ut sicut anno praesenti desideria nostra felicibus complestis indiciis, ita quoque tempore secuturo visitationem semper optandam Viennensi Ecclesiae conferatis.



EPISTOLA LIII. AVITUS VIENNENSIS EPISCOPUS [c 1Kb] GEMELLO EPISCOPO.

Litteras beatitudinis vestrae quas diuturnitas temporis fecerat desiderabiles, vicina festivitas reddidit gratiores, quam in Dei nomine prospere celebravimus, et a vobis commode transactam esse gaudemus. Orate illud semper Ecclesiae catholicae sanctorum suffragio provenire, quod Divinitas regulae novit ac paci, salva in omnibus fraternitatis caritate congruere.



EPISTOLA LIV. AVITUS VIENNENSIS EPISCOPUS APOLLINARI EPISCOPO.
[Col. 0270C]

Post sancta dominicae Nativitatis officia quibus aegerrimus et vere plus quam fessus interfui, quod mihi post Deum primum ac singulare est, nuntium vestrum exspecto; quem si meruero sumere, quaecunque [Col. 0271A] illa qua dignus sum fuit, ut ego confido temperabitur, ut vos meremini detergetur asperitas.



EPISTOLA LV. AVITUS VIENNENSIS EPISCOPUS VICTORIO EPISCOPO.

Prospera Deo propitio festivitatis exordia, quia obtinueratis suffragio, visitastis affectu. Nam dum et curam patri solito geritis, et de incolumitate vestra quae votis conveniant nuntiatis, quod gaudemus offertis, et quod debemus exigitis. Tribuat Christus hujus ipsius pietatis ac dignationis vestrae uberem commeatum, in quo a vobis munere magisterii geminati, et per sollicitudinis beneficium confortentur senes vestri, et per caritatis exemplum posteri doceantur.



EPISTOLA LVI. AVITUS VIENNENSIS EPISCOPUS CLAUDIO EPISCOPO.

[Col. 0271B] Pro consuetudine desideria nostra votivis indiciis pietatis studio cumulatis; quorum visitatione suscepta, Nativitatis dominicae nobis festa prosperitatis vestrae geminantur augmento. Pro qua gratia quam erga nos beatitudo vestra assidua dignatione multiplicat, praesentiam vestram succedentium annorum numerositate Divinitas propitiata longaevitet.



EPISTOLA LVII. AVITUS VIENNENSIS EPISCOPUS GREGORIO EPISCOPO.

Magnae quidem et nimis admirandae sunt deliciae quas misistis, copia, tempore, dignitate; sed tamen affectui, pietati, sollicitudini non aequantur. Per quae probatur, non tam dignatio vestra nobis quam praesentia defuisse. Expedita est suffragiorum vestrorum prosperitate festivitas: cui quantum accessit corporalium, [Col. 0271C] tantum a consuetudine spiritalium defuit epularum: quas mihi Deus si in futuro tribuit commeatu, sicut nunc per vos transmittere, ita tunc vobiscum exhibere dignetur



EPISTOLA LVIII. AVITUS VIENNENSIS EPISCOPUS [a 221Kb] VIVENTIOLO EPISCOPO.

Nisi frequenter vota communia peccatorum impedirentur objectu, jussioni consuetudinariae caritatis solito volueram parere servitio. Nam cum festivitati vobisque occurrere duplicis compendii res fuisset, [Col. 0272A] videtis ad mei solius pertinere dispendium, quod nequeo implere praeceptum. Ita namque apud nos per momenta singula potestatum speratur adventus, ut nisi illis venientibus praesens esse curavero, ab eis qui solent in nobis etiam leviora culpare, quamlibet simplex abscessus meus, non solum negligentiae, sed etiam contumaciae deputetur. Quapropter, communi necessitate perspecta, impossibilitati meae clementer ignoscite, et ut desideriis nostris, si non jugiter, vel interdum satisfacere possimus orate.





EPISTOLA LIX. VIVENTIOLUS AVITO EPISCOPO. (C)

Ad similitudinem divinae benignitatis deliberatio vestra cultorum suorum petitionibus temperetur, ut in solemnitate sancti Justi plebeculam suam apostolatus [Col. 0272B] vestri visitatio benedicat.



EPISTOLA LX. AVITUS VIENNENSIS EPISCOPUS VIVENTIOLO EPISCOPO.

Ad firmitatem promissionis divinae, sit quod antea concessistis Est, Est, quod postea repetistis Non, Non; quia si bene occupatione praesentium qualitas pertractatur, conditionem inter vos habitam, etiam si tunc non debuisset interseri, modo specialiter deceret impleri.



EPISTOLA LXI. AVITUS VIENNENSIS EPISCOPUS [b 1Kb] CONSTANTIO EPISCOPO.

Litteras sanctitatis tuae in Pascha quidem, sed non paschales accepi, nihil utique de caritate aut sollicitudine praeferentes; sed quibus jubebas ut fratrem et consacerdotem nostrum Candidianum, quem [Col. 0272C] ego quasi peculiarem commendaveram, non solum ad clericorum, verum etiam [c 1Kb] ad laicorum audientiam destinarem, a quibus constat diaconum ejus pro civili causa servili custodiae mancipatum. Et ideo, si censetis omnia de clericis vestris laicorum testimonio credenda, rescribite. Consequens erit ut dum saecularium notitiam ex omnibus quae in rumorem veniunt consulamus, clericorum libertatem prodamus. Illud tamen quasi amor tuus suggerere ac monere praesumo, [d 1Kb] ne propter leves causas, et [Col. 0273A] non ad Deum, sed ad saeculum pertinentes, ne laici quidem, non dicam clerici, sancta communione priventur: quia nescit cujus dignitatis sit ipsa communio, qui non eam, omni animositate seposita, et cum magno dolore suspendit, et cum maxima festinatione restituit.





[a 1Kb] EPISTOLA LXII. APOLLINARIS EPISCOPUS AVITO EPISCOPO.

Cogitans atque pertractans, inofficiositatem vestram qua ultione percellerem, nil dignius judicavi, quam si declinata injuria nihil segnius intentarem. Ne quam igitur in posterum vereamini, qui cernitis praesentem noxam protinus expiari.



EPISTOLA LXIII. AVITUS VIENNENSIS EPISCOPUS APOLLINARI EPISCOPO.

[Col. 0273B] Ne festivitati occurrerem necessitas obstitit; ut mihi festivitas occurreret, humanitas procuravit. Scribitis ergo indevotionem meam marinis vos copiis luisse. Dignum scilicet genus supplicii, quod me faciat . . . . . cum desiderio gulae conflictum. Satis vobis praesentari cuperem, si non taliter puniretis absentes. Utinam censurae vestrae in contumace poena non desinat. Nihil magis timeo quam quod me jubetis in posterum nil vereri. Indulgentiam illi qui rogaverit date, cui avari esse volueritis ignoscite. Caeterum me, qualitatem districtionis expertum, offensam magis vestram constat desiderare quam veniam. De caetero, orationibus vestris tribuat Deus noster, ut qui festivitati hujus praesentis anni officiis magis quam deliciis abfui, in tempore futuro vestris [Col. 0273C] me orationibus affectu non simili praesentetis, et cum rediero, severitate simili absentasse credatis. Octo palustres quis quia se duo paria solearum, quae dentibus maceretis, aliquatenus commotus, non tamen ex integro malum pro malo reddens direxi.



EPISTOLA LXIV. AVITUS VIENNENSIS EPISCOPUS VIVENTIOLO EPISCOPO.

Servatis dulcedinis morem, imo, ut verius dicatur, augetis. Refecistis sollicitudinem nostram de vobis prospera nuntiando: visitastis festivitatem de nobis quae optabatis agnoscere cupiendo. Inter has tamen multiplices epulas animorum, etiam corporalibus quoque deliciis ornastis et mensam, qui spiritalibus paveratis Ecclesiam. Quapropter impar ad gratias, [Col. 0274A] convertor ad preces, divinam misericordiam rogans, ut caritas cujus profectum studio asseritis, vobis ad praemium, mihi ad gaudium, cunctis proficiat ad exemplum.



EPISTOLA LXV. AVITUS VIENNENSIS EPISCOPUS [b 1Kb] MAXIMO EPISCOPO.

Quantum ad infernum spectat et finem, aliquantulis corpusculi viribus vigeo, anxius tamen, quod de domno [c 1Kb] filio vestro, vel absolutione colloquii nil agnosco, quod nec eo loci fuerim ut agnoscere potuissem. Nam monasteriis [d 1Kb] Grenencensibus occupatus, aliquandiu jam habitaculo civitatis abfueram. Siquidem deliciae quas dignatione solita direxistis, in itinere me et adhuc ab urbe remotius positum repererunt. Quasque, quod multipliciter mirum, servus [Col. 0274B] vester Leonianus, multum gemens, minimum sumens, avido quidem, sed vacuo ventre transmisit. Putasses eulogias vestras tenaci corvorum rostro ad Eliae (III Reg. XVII, 5) pastum bajulis unguibus exhiberi. Adeo ab insultatione mea in vos justius exercenda, misit esuriens, quod vorare non potuit concupiscens. Vellem nunc scire quid prosit quod gulae peculiaris famuli sic studetis, cui ne mihi datas a Deo vobisque epulas de ore vel manibus raperet, optabilis absentandi causa me rapit. Caeterum [e 2Kb] de recentibus, quia praecipitis, et meas partes cedo, et multiplices suas. Utatur paterarum capacitate pro capis: atterat labris phialas, quas circumdet pitaciorum densitate pro circulis. Nam curabo ego quoque, quod eum velle cognosco, cum simile aliquid [Col. 0274C] de vestra benedictione eruero, ad multiplicandas recentes gulae calenti, si non excogitatur modus in calicibus, ponatur in piscibus.



EPISTOLA LXVI. AVITUS VIENNENSIS EPISCOPUS VICTORIO EPISCOPO.

Factum quod litteris indicastis, levi ad me ante affatum vestrum rumore pervenerat. Cujus per sanctum Archidiam acerbitate comperta, si credere dignamini, non minus quam vos dolorem vestrae commotionis ingemui. Siquidem satis gravis exempli est, ut nunc sacerdotalis ordinatio a populis regenda dicatur: cum idcirco tantum in consecrandis episcopis plebibus servetur electio, ut assiduitas constitutionis velut per quoddam mandatum electis liceat [Col. 0275A] legere quod videtur. Non autem vos pro novo debetis accipere, quid tribulandis nobis valeat comminisci clericalis nequitia, fulta subsidio insolentiae saecularis. Puto sane districtioni ecclesiasticae filii vestri expeti debere consensum, propter illos quorum abusioni consuetudinariae parum de excommunicationibus curare decretum est. Litteras quoque quas ad presbyterum illicita praesumentem non minus pie quam regulariter direxistis, inspexi: in quibus vere plus quam persona meruit patientiae reservastis. Quapropter, licet satis diabolo in tam horribili rebellione licuerit, vos tamen sine aliqua animi perturbatione Dei ac vestram injuriam castigate. Et ne quid in posterum similis ausus arripiat, impensa districtione perspicite.



EPISTOLA LXVII. AVITUS VIENNENSIS EPISCOPUS [a 1Kb] DOMNO SIGISMUNDO.
[Col. 0275B]

Dum alii sanctis ac serenis praesentiae vestrae epulantur, ego sterilitatem desiderii mei sustento magis pauperis officii tenuitate quam ratione. Unde post festivitatem, cunctis quidem semper amabilem, sed nunc Cabilonensibus singularem, famulae sollicitudinis litteras destinavi. Quae si quantulamcunque particulam laudum vestrarum niterentur attingere, nec hoc quidem sufficienter excolerent, quod eas vel humilitati meae licet porrigere, vel dignationi vestrae sumere libet. Conjiciens ergo de tantorum laetitia multipliciter vos Deo propitio laetos, peto paschales nobis dies felici reditu faciatis: quia cum in absentia vestra quaedam nobis Quadragesimae perduret austeritas, omnibus catholicis principem Christianum, peculiari [Col. 0275C] servulo piissimum domnum, etiam per solemnitatem vidisse solemne est.



EPISTOLA LXVIII. AVITUS VIENNENSIS EPISCOPUS DOMNO SIGISMUNDO.

Celebravimus vobiscum, divinitate propitia, vobiscum, inquam, non loco, sed animo, pauperculi Viennenses vestri paschale festivum. Si autem interrogetis et qualiter: quia vicinum quemquam, quia adesse facilius poterat, plus doleat defuisse. Nec tamen, cum ista deflemus, discrepare nos a vestra voluntate dicatis. Jam dudum ab illo, sancte credimus, affectus illic cohibet, non hinc despectus excludit. Unam in utraque civitate vestra ecclesiam perinde diligitis; sed pio patri, in quantum expedit, donec vos ad quamlibet sequi consentiat, adhaeretis. [Col. 0275D] Unde sicut jussum est, primum Deo de solemnitate, tum quod debetur solvimus Caesari. Vos de laetitia [Col. 0276A] vestra et incolumitate sollicitis, licet Caesares sitis quod domnis exigitis, reddite pietati.



EPISTOLA LXIX. AB AVITO VIENNENSI EPISCOPO DICTATA, SUB NOMINE SIGISMUNDI, [b 1Kb] AD IMPERATOREM.

Si devotionem nostram qua vobis animo militamus, etiam corporaliter praesentari obex temporum regionumque non patitur, quod tamen habemus in votis, exserere tentamus officiis. Credimus enim toties coram sacris gloriae vestrae obtutibus intromitti, quoties sollicitudinis debitum studio paginae famulantis offerimus. Nam licet mundum latere nequeat vestra prosperitas, et orbem suum radiis perspicuae claritatis illustret, dulce tamen est, si his quos militiae fascibus et peculiaris gratiae pietate sustollitis, quos [Col. 0276B] in extremis terrarum partibus aulae pollentis contubernio et veneranda Romani nominis participatione ditatis, specialiter gaudia vestrae perennitatis agnoscant quae generaliter cunctis fama concelebrat. Ornat quippe imperii vestri amplitndinem loginquitas subjectorum, et diffusionem reipublicae vestrae asserit quod remotius possidemur. Unde suscipite propitii cum obsequio portitorem. Et quanquam universis expetentibus ad honoris apicem sufficiat, si vos merentur aspicere; et nos tamen insinuent quos praesumpsimus commendare. Quorum etiam carorum familiariumque personas, hoc intercurrendi commercio nobis quoque profore judicantes, desiderii prosiliente compendio in his quos destinamus occurrimus. Illud super omnia deprecantes, ut quia dignatio [Col. 0276C] celsitudinis vestrae oblivisci non potest beneficia sua, pro gratiarum actione qua fungimur, quam primum serenissimi oris responsa mereamur.



EPISTOLA LXX. AVITUS VIENNENSIS EPISCOPUS [c 1Kb] DOMNO SIGISMUNDO.

Praesentia domni patris gloriae vestrae biduana occupatione detentus aliquatenus portitorem tardius ordinavi, per quem annuum de sancti Vincentii solemnitate servitium consuetudinariae sollicitudinis cura dependerem: et inter actiones quibus vester pro salute nostra labor invigilat, debitus semper animus cultum meritae devotionis offerret. Sufficit ergo ad consolationem desiderii mei, si omnium nostrum sanitas in vestra post Deum prosperitate consistit. Caeterum non absque scrupulo potest accipi, [Col. 0276D] quod [d 1Kb] de Sapaudia itineribus exquisitis videmur ad provinciam praeteriri.



EPISTOLA LXXI. AVITUS VIENNENSIS EPISCOPUS [a 1Kb] VIRO ILLUSTRI ANSEMUNDO.
[Col. 0277A]

Tantum servulus vester domni nostri recenset, quantum sentio: nondum plene detersa inaequalitate, attentos reddit et anxios: ut pro contemplatione pietatis illius quam festis specialius optare consuevimus, sufficere nobis commoditatem vestram pro omni solemnium jucunditate credamus. Unde servans post cultum Natalis dominici solitae sollicitudinis servitutem, tota nosse vos voti ambitione desidero, si decus commune quod Viennensis ecclesiola praesenti vice non meruit, vel Lugdunensium populorum gaudia duplicavit. Nam si vos, Christo favente, ut ad ecclesiam potuisse procedere aut devotionem consuetudinariam [Col. 0277B] rescripseritis implesse, participes redditi laetitiae vicinorum, epulaturos nos profitemur auditu, si illos quibus praesentia vestra donata est, refectos cognoverimus intuitu.



EPISTOLA LXXII AVITUS VIENNENSIS EPISCOPUS VIRO ILLUSTRI ANSEMUNDO.

Cum peculiarium vernularum absentando suspenditis vota, facitis nos non ad plenum consequi vel nuntiare votiva. Festis ergo Natalis Domini, in quantum sine vobis potuit, solemniter celebratis, prosperitatem piissimi domni nostri, quam justo desiderio optaveramus videre, tam dignabili alloquio praestolamur agnoscere. Illam plebem refecistis gaudio, istam ditate rescripto: quam per me vester illustret [Col. 0277C] affectus, donec vobis ejus servitium meus praesentet occursus.



EPISTOLA LXXIII. AVITUS VIENNENSIS EPISCOPUS VIRO ILLUSTRI VALERIANO.

Consuetudinem sollicitudinis suae pietas vestra custodit, nos dignatione pariter ac litteris visitando. Addidistis solemnitati quam gaudenter Deo praestante suscepimus, et quod spectabatur in votiva cultus consummatione supplestis. Mihi autem de laetitia, in quantum eam cognovero, gratulanti non minus dulce est, post longum tempus absentiae prospere vos redisse, quam festa paschalia cum exsultatione transigere.



EPISTOLA LXXIV AVITUS VIENNENSIS EPISCOPUS VIRO ILLUSTRI CAERTIO.

Ad domnum communem litterarum servitio destinato, [Col. 0278A] etiam devinctae mihi sublimitati vestrae officia semper debenda persolvo: suadens, imo quia tantum obduruistis et supplicans, ut stomachos multis Saxoniae deliciis nausiantes tandem parcioribus iatriae vestrae jejuniis atteratis. Quod si adeo nescitis desiderii vicissitudinem repensare, ut nondum vobis videatur absentia vestra sufficere, injuria coactus hoc opto, meque baculo hujus imprecationis ulciscor, ut mutentur praesentiae vices, et quod Vienna abundat, Cabilonis obtineat. Ut si hic non habemus quod debeat expeti, illic mittamus quod libeat declinari. Et quia quod dico in via est, si adhuc in loco retardatis, excipite: si jam redire disponitis, praeterite.



EPISTOLA LXXV. AVITUS VIENNENSIS EPISCOPUS VIRO ILLUSTRI HELLADIO.

[Col. 0278B] Cum ad officium vestrae magnitudini deferendum perpetua semper causa suppetat caritatis, et specialem devotionis observantiam jure debeam obnixae impensius pietati: nunc tamen desideratam mihi necessitatem ratio festivitatis indixit, ut affectui vestro vel litterarum praesentarer officio, qui cuperem et occursu. Idcirco reverentia supplicans debita, quam ex voto festa celebraveritis inquiro, Redemptoris nostri inexhaustam deprecans largitatem, ut usque ad aetatem centenariam sua protectione vos provehat, et ad ornatum nostrum, sicut hactenus fecit, bonis omnibus remuneratos attollat.



EPISTOLA LXXVI. AVITUS VIENNENSIS EPISCOPUS VIRO ILLUSTRI RICONI.

[Col. 0278C] Post festivitatem in qua de praesentia vel incolumitate domni nostri vota vestra et merita claruerunt, paginis ad ipsum officiis destinatis, jure vobis peculiaribus pectoris mei etiam praesentium litterarum famulatus offertur: per quem nos inter tantos, ut fieri potuit, rerum rumores Pascha prospere transegisse significo: sic mihi judicans ejus plenitudinem divini muneris beneficiis proventuram, si vestri quoque colloquii dignationem cum simili prosperitatis agnitione meruero.



EPISTOLA LXXVII. AB AVITO VIENNENSI EPISCOPO DICTATA, SUB NOMINE LEONIANI ARCHIDIACONI, [b 2Kb] AD VIRUM SPECTABILEM SAPAUDUM.

Licet pompam convivii principalis, marinis deliciis [Col. 0279A] terrestribusque fulgentem, luculento sermone descripseris, incunctanter tamen declarare tuum amorem consuetum est. Securus enim taliter recitas, postquam datam tibi materiam non versibus, sed dentibus expedisti: cum in uno prandio, quod vix duobus burdonum terga detulerant, unus venter inclusit: cum in pransu negligens crimen, alvum nimietate concretam pectinibus pexuisti. Quod licet ad insultandum mihi exaggerasse te pateat, ego tamen constanter affirmo, nullum similem nostri, seu esuriat ille, seu comedat, beatum merito nuncupari. Nam ut de primo quod exposuisti ferculo colloquamur, parvum tibi poenae genus putabas afflictum, quod appetitum interioribus inhiantem devorabili tegmine pavus [a 1Kb] isicio conclusus exclusit, et trepidans [Col. 0279B] accensis faucibus gula aliquantula temporis mora sub [b 1Kb] docti incisoris pependit arbitrio. Sicque factum est, ut bibendo cibos, pocula ruminando, primam prandii partem esuriens querelis, mediam comedens rapinis, ultimam satur lacrymis exegeris. Nec tibi dixerim profuisse quod defui. Vel id nobis, quantum tibi superfuit, omnibus satisfecit. Nam cum tu in tanta convivii beatitudine deliciatus maxime, tardissime satiatus, vix te possis probare felicem; quid de me misero censeas interrogare praesumo, qui a regalis mensae abundantia non permittor, et in ecclesiastica frugalitate non saturor: qui sub honoris nomine custodiae mancipatus, quasi ad primam vocatus et a meliore prohibitus, ne possim fugere jacere compellor: impleor oleribus, et inflor napis; abundo [Col. 0279C] leguminibus, sed quae tellus, non pontus emisit. Inter haec qualia fuerint bonae memoriae quondam ostrea nec recordor. Si modicum quid vasculo uno minimo semipleno vini pallentis apponitur, et hic modus vel regula custoditur. Jam de cibis taceo: in accipiendis recentibus major est poena musta deposcens, aut [Col. 0280A] inediam patior, aut aliquid rapuisse confingor; summa importunitate perago ut tres recentes aliis plus praesumam. Ipsae etiam paterae, quas confictis casibus frango, quotidiana reparatione decrescunt. Quapropter laborioso in his tantum insultare desiste: quia cum utrique nostrum quotidianum fatum sit quod quisque sortitus est: tum familiaris miseriae oblivisci potero, si epulo suo domnus noster sic adesse me jubeat, ut te deesse contingat.



EPISTOLA LXXVIII. AVITUS VIENNENSIS EPISCOPUS [c 1Kb] APOLLINARI EPISCOPO.,

Confido plane, nec dubito, divino munere communem laetitiam communi praesentiae nuntiatam. Nam quod et ad vos jam suspicor pervenisse, etiam illi [Col. 0280B] qui vastare limitem dicebantur, reversi sunt. Unde causa sollicitudinis has direxi, ut quae ad vos postea de cujuscunque securitatis augmento pervenerint indicetis; aut si jam ad civitatem liber recursus a consuetudine vos, imo potius ab amore obsidionis extraxit. Praeterea [d 10Kb] magdaliola illa quae promisistis, posco ut cum observationis breviculo dirigi jubeatis. Hactenus familiariter: hinc quod restat, quia jam libet, paulo hilarius indicabo. [e 1Kb] Signatorium igitur quod pietas vestra non tam promittere quam offerre dignata est, in hunc modum fieri volo. Annulo ferreo et admodum tenui, velut concurrentibus in se delphinulis concludendo, sigilli duplicis forma geminis cardinulis inseratur. Quae ut libuerit vicissim, seu latitabunda, seu publica, obtutibus intuentium alterna [Col. 0280C] vernantis lapilli vel electri pallentis fronte mutetur. Nec quidem talis electri, quale nuper, ut egomet hausi, in sancto ac sincerissimo impollutae manus nitore sordebat, cui corruptam potiusquam confectam, auri [f 1Kb] nondum fornace decocti crediderim inesse mixturam: vel illam certe, quam nuperrime [g 268Kb] rex [Col. 0281A] Getarum, secuturae praesagam ruinae, monetis publicis adulterium firmantem mandaverat. Sed sit ejusmodi color, quem aequaliter ac modeste, ruborem ab auro, ab argento candorem, pretiositatem ab utroque, a caeteris rapientem fulgorem, artificiosa siquidem medioxima viroris commendet amoenitas. Si quaeras quid insculpendum sigillo: [a 1Kb] Signum monogrammatis mei per gyrum scripti nominis legatur indicio. Medium porro annuli, ab ea parte qua volae clausae vicinabitur, delphinorum quorum superius capita descripsimus, caudae tenebunt. Quibus lapisculus ob hoc ipsum quaesitus, oblongus scilicet et acutis capitibus formatus indetur. Ecce habes quoddam tantummodo speculum dogmatis exsequendi. Nec tamen amplitudinem elegantiae tuae sic ad memoratum [Col. 0281B] exemplar coacto, quasi liberum non sit addere quod videtur. Licebit porro supercurrenti ingenio vestro terminos praescriptae demandationis excedere. In fine autem epistolae, luteo operi sine quo tamen non transigetur, faeculentus sermo deposcit, ut artificem figulum brevi tenendum e vestigio dirigatis, qui nobis, qualibus strui mensuris crebrati coenaculum furni, vel intra quod spatium fossilis glebae scrobis sordibus septae animalium pedibus coctilis coeni glutinum lentari possit instituat.



EPISTOLA LXXIX. AVITUS VIENNENSIS EPISCOPUS [b 1Kb] APPOLLINARI EPISCOPO.

Innexus pariter ac gravatus vestrae dignatione sollicitudinis, magnitudine muneris, consuetudine pietatis, qua digna vel gratiarum actione, non dicam obsequii [Col. 0281C] sedulitate, respondeam? Nisi forte multipliciter invalidus eadem in hoc sustenter gratia vestra, quae nos onerat. Concedat vos ornatui ecclesiae, consolationi et refectioni nostrae omnipotens Deus, ut quia revera non solum vobis vivitis, per aliorum [Col. 0282A] solatia vestra merita cumuletis. Fecerunt quidem peccata mea non qualemcunque necessitatem, qua nos in die susceptae festitatulae nostrae, corporali vestrae pietatis praesentia fraudaremur. Sed reddidistis ac repraesentastis nobis vicissitudinem vestri aspectus in lumine, oris in sermone, tactus in opere. Spero in Dei nostri misericordia, quod non meo tantum tempore, sed etiam secuturo, donum vestrae oblationis ecclesiola nostra venerabitur. Quod sicut ego dum vivo in testimonium inexhaustae largitatis servare desidero, ita mihi Deus praestet, ut etiam ei quem post me, cum Deus jusserit, electio vestra decreverit, peculiariter auctoritas vestra commendet.



EPISTOLA LXXX. AVITUS VIENNENSIS EPISCOPUS [c 1Kb] QUINTIANO EPISCOPO.
[Col. 0282B]

Diu est quod rem valde necessariam, et non sine divina inspiratione a Patribus institutam, aut oblivione aut occupatione deserimus. Sed rumpenda sunt interdum vincula necessitatum, ut aliquando impleri possint a praeceptore. [d 66Kb] Conventus ergo quos bis per annum a sacerdotibus fieri seniorum cura decreverat, si bene perpenditis, utinam vel singula post biennia faceremus. Nam et venerabilis papae Urbis, nobis hanc negligentiam succensentis, mordacia mihi nonnunquam scripta perlata sunt. Unde supplicat per me, si dignamini, ecclesia Viennensis, poscit intermissae consuetudinis rediviva salubritas, quod hactenus infrequentatum torpuit, excitari. Justum est, quantum reor, ut constitutis prioribus sub communis praesentiae [Col. 0282C] opportunitate tractatis, nostris simul nobisque, prout ordo collocutionis invenerit, vel insinuemus vetera, vel, si necesse est, etiam nostra jungamus. Idcirco cunctos simul poscimus, fratres, ut Deo favente octavo iduum Septembrium [e 1Kb] in parochia Eponensi [Col. 0283A] adesse dignemini: qui locus, omnium fatigatione perpensa, conventui satis opportunus electus est; sicut et tempus, in quantum potest, ab instantia ruralis operis vacuum, liberiorem cunctis permittit excursum: quanquam ecclesiae potior causa intermitti quaslibet terrarum posceret actiones. Supplicamus ergo et quaesumus, testamur, obtestamur, ne quem a dispositione tam sancta obex ullius excusationis abducat, ne quem a tali caritatis vinculo nexus temporaneae necessitatis impediat. Sed si forte, quod Deus avertat, tanta cuicunque [a 1Kb] acerbitas corporeae infirmitatis ingruerit, ut spiritale desiderium carnali vincatur incommodo; [b 1Kb] duos presbyteros magnae ac probabilis vitae, mandati instructione firmatos, fratribus pro se praesentare procuret. Sed tales dignetur [Col. 0283B] eligere, quos episcoporum concilio non minus scientia quam reverentia jure faciat interesse, cum quibus delectet summos pontifices conferre sermonem, quos ad definitiones pro episcopo suo sanciendas subscribendasque, cum fuerit solertia eligi, sit auctoritas legi. Sed istud non extorqueat nisi summa necessitas. Caeterum dilectionis fraternae ac pastoralis diligentiae magnitudo, nisi laboris magnitudine, non probatur. Conjicit enim sanctitas vestra, post hoc longum abusionis nostrae silentium, qualiter aut definiri debeant quae Deo praestante tractanda sunt, aut quae definita fuerint, universi ecclesiarum provinciae nostrae ministri debeant imitari.



EPISTOLA LXXXI. AVITUS VIENNENSIS EPISCOPUS DOMNO SIGISMUNDO.

[Col. 0283C] Scio quidem curis atque occupationibus quibus sub ope coelesti pro salute patriae fideliter excubatis, importune suggeri servitium litterarum. Sed cum praecelsa pietatis vestrae dignatio adeo peculiaris famuli non sit oblita, ut in ipso susceptae expeditionis procinctu, sensibus meis desiderium sui sancto duplicaret alloquio; quis non intelligat quam patienter ineptiam tolerabitis, quam clementia provocatis? Unde qualiter sani confortante Deo sitis, sollicitus esse praesumo, aut quomodo coeptis spes voti communis arrideat. Illud autem non solum rogo, sed per illam quam a Deo accepistis mihique praestatis, gratiam [Col. 0284A] precor, ut quanquam merito de indictae fidei firmitate securis nobis, magis impenso cautelae vestrae munere trepidationi nostrae et ignaviae consulatis: neque plus cogitetis quod universitas pro vobis devota supplicat, quam quod suspensa formidat. Sed licet pavidi ex conscientia peccatores, incunctabili tamen fide praesumimus, quod etiam si vobis, protegente Christo, hic metus noster risum moverit, vel divinas aures ad donandam nobis felicitatis vestrae laetitiam permovebit.



EPISTOLA LXXXII. AVITUS VIENNENSIS EPISCOPUS DOMNO SIGISMUNDO.

Videtur quidem de divina promissione diffidere, quicunque minus de vestra prosperitate securus est. Sed si animum meum solida dignatione perpenditis, [Col. 0284B] facilem intelligitis veniam ignaviae meae pro nimia trepidatione deberi. Quippe cum quicunque veraciter catholicorum nomen usurpant, pervigili prece Deo supplicare nunc debeant, ut vobis vota nostra illibata atque integra relaturis, et fideliter vicina conjungat, et feliciter adversa subjiciat. Sicque in rerum necessitate multiplici ambifariam vobis Christo propugnante contingat, et pars quae cupitur, et victoria quae debetur. Quapropter si memoriae meae gratiam de animo vestro nutantem anxietatis tempus imminuit, famulus specialis salutationem quidem deferre non ausus, sed salutem vestram a Domino praestolaturus, satis suspenso attentoque animo servitium praesentis paginae destinavi, primum de vestra, post de exercitus sanitate sollicitus. Unde, licet in [Col. 0284C] Dei nomine per quoscunque transeuntes prospera cognoscamus, potestis tamen, piissimi domni, conjicere, quantum mihi dulcius erit, sicut me quibuscunque referentibus pascit illa sancti affectus recognitio, sic me rescriptio laetificet, in qua ad quamdam praesentiae vicem verba vestra pro conspectibus adipisci, et subscriptionem pro manu merear osculari.



EPISTOLA LXXXIII. AB AVITO EPISCOPO DICTATA SUB NOMINE DOMNI SIGISMUNDI REGIS, [c 1Kb] AD IMPERATOREM.

Notum est omnibus, celsitudinem vestram non impedimenta temporum, sed subjectorum vota metiri. [Col. 0285A] Sub cujus fiduciae securitate atque laetitia, gloriosissimo principi nostro, qui corpore absumus animo praesentamur. Et quanquam istud famula vestra prosapia mea ex devotione persolverit, me tamen gratiae debitorem non magis parentalia debita, quam beneficia mihi impensa fecerunt. Vester quidem est populus meus, sed me plus servire vobis quam illi praeesse delectat. Traxit istud a proavis generis mei apud vos decessoresque vestros semper animo Romana devotio, ut illa nobis magis claritas putaretur, quam vestra per militiae titulos porrigeret celsitudo: cunctisque auctoribus meis semper magis ambitum est quod a principibus sumerent, quam quod a patribus attulissent. Cumque gentem nostram videamur regere, non aliud nos quam milites vestros credimus [Col. 0285B] ordinari. Impartit nos gaudiorum munere vestra prosperitas: quidquid illic pro salute omnium curatis, et nostrum est. Per nos administratis remotarum spatia regionum: patria nostra vester orbis est. Tangit Galliam suam lumen orientis, et radius qui illis partibus oriri creditur, hic refulget. Jubar quidem conspectus vestri contemplatione non capimus: sed lucem serenitatis quam ubique diffunditis, desiderio possidemus. Dominationem vobis divinitus praestitam obex nulla concludit, nec ullis provinciarum terminis felicium sceptorum diffusio limitatur. Salvo Divinitatis honore sit dictum. Non minuit majestatem vestram quod accurrere non omnes valent: satis ad reverentiam vobis debitam sufficit, quod omnes e propriis sedibus vos adorant. Virtute orbi eoo, felicitate [Col. 0285C] regnatis occiduo: licet vos ubicunque diligi, etiamsi non datur omnibus intueri. Sed cum jure istud de universitate dicatur, conjicite nunc quantum debeant quos honoribus fastigatis, quos socios triumphorum omnium successuumque vestrorum dignitatum titulis applicatis; ut sic virtutis vestrae decora nostra sint, et ad honoratorum ornamenta pertineat quidquid gesserit fons honorum. Offero igitur, principum inclyte, litterarum obsequia, vota gratiarum; praestolor oraculum sermonis augusti; ambio si quid sit quod jubere dignemini. Quia etiam si indigere se famulatu nostro perennitas vestra non credat, quisquis tamen felici meruerit servire, sibi militat. Offerat ergo supplex Orientalium quoque gentium distantia cruditatem; exposcat principari praesulem nostrum. [Col. 0285D] Parthicus ductor, propter pacis commodum, in Romanum imperium gaudeat transire. Indus ipse, post experimenta mansueti oris, stridula voce compressa, leges quibus servire jubeatur Graeco cognoscat interprete. [Col. 0286A] Si quis fervor est quo axis meridianus exaestuet, refrigerio temperate, et edomate per reverentiam quidquid ante vos indomitum fuerat per naturam. Incumbentia sibi sceptra religionis invictae quisquis non optat excipiat. Prorogetur per vos non minus potestate religio, quae famulantibus populis ad coelestia pariterque veneranda, et veritatem astruat, et porrigat libertatem: quaque mediante, vobis culmine aeternae salutis innisis, non humano tantum ordine, verum etiam divino amore, longum servire nos deceat.



EPISTOLA LXXXIV. AB AVITO EPISCOPO DICTATA SUB NOMINE DOMNI REGIS [a 1Kb] C. S. AD IMPERATOREM ANASTASIUM.

[Col. 0286B] Quam piae majestatis judicio serenitas vestra, vel parvipendat impedimenta temporum, vel censeat corda famulorum, nullo indicio meliore cognoscitur, quam quod in sacris apicibus longinquius porrigendis, implet desiderantum vota, et supplicum non exspectat officia. Appetunt occursum vestri omnium mentes, nec tam gloriosum est quod pauci possunt, quam quod cuncti videre vos cupiunt. Quod autem nunc augustae compellationis affatus debitae vobis paginae praevenit obsequium, nihil indevotioni pius arbiter, nihil imputet tarditati. Nisi aditum conatibus nostris obex interjecta suspenderet, jam nunc profecto verbum mundo venerabile responsa potius quam oracula destinasset. Nec tamen remorando mihi tantum nocuit, quantum invidit aemulus livor. Non me [Col. 0286C] quidem legistis officii mei compotem, sed reddidistis pii oris compellatione felicem. Nec interest excipiat nos sermo augustus, an exspectet: a celsissima dignatione tantum est nostra non despici, quantum vestra concedi. Igitur post obitum devotissimi fidelissimique vobis patris mei, proceris vestri, cui ad felicissimos integra prosperitate successus, id quoque contigit divino favore votivum, ut laetam florentemque rempublicam vobis orbem regentibus sciret, vosque dominos nationum placido receptus fine derelinqueret: ad haec intimanda vobisque commendanda quin etiam meae militiae rudimenta, quae genitore quidem meo superstite nutristis, sed magis magisque post eum cumulo sacrae dignationis augebitis, sicut debebam vel optare par fuerat, unum de consiliariis [Col. 0286D] meis, qui quantum ad ignorantiam Gallicanam, caeteros praeire litteris aestimatur, venerandi comitatus vestri auribus offerebam, specialius securitate concepta, quod [b 118Kb] rector Italiae de pace vestra publice [Col. 0287A] plauderet, et rumore disperso redditam sibi Orientis gratiam coloraret. Interclusum est ergo atque prohibitum relationibus destinatis iter arreptum. Certe ipsa viderit quid hinc apud augustam laetitiam spectet series veritatis; parvum tamen amicitiae videtur indicium, eum quem te colere asseras, nolle a caeteris honorari: cum omnes qui vos digno cultu suscipimus, id ipsum a cunctis fieri velle debeamus. Parum enim propriae devotionis ostendit, si quis occurrendi libertate damnata, alios quoque facere studeat indevotos: cum tamen sanctitas coelestis ingenii nequeat censere culpabilem, quem vel sola voluntas reddiderit innocentem. Unde evidenter ipsum videtis allegare quid cuperem, qui tam sollicite conatus est impedire ne possem. Itaque quoniam divino vestroque [Col. 0287B] munere et sacri apices et opportuni proveniunt quam discrepat: orant augmentum regni vestri quibus nova profertis, optant custodiam quibus consueta servatis. Sic pii moderamine gubernaculi, remedia quidem altera conquisivit, et si repulsam neutra pars pertulit. Inter hos tamen peculiarius illud ego debeo, quod hujus petitionis effectum respectui meo praestitum supplicantes. Quantum peculiari servo impenderitis gratiae, gratis praestando monstrastis: solaque ob hoc commodum in thesauris vestris mercede reposita, quod pauperibus donabatis, non pretio voluistis constare, sed praemio. Et hoc ipsum qua elegantia digne meretur, reddere quod a famulis oblatum fuerat, quam spernere maluistis, et quo laetius fieret donum, contristare voluistis obsequium? Et licet [Col. 0287C] quidquid ad manus vestras pervenit, vergatur in pauperes, atque idcirco ille vos forsitan dehortetur accipere qui invidet erogare: subministrare tamen retributionis divinae, unde et dispensetis cum egent inopes, et concedatis cum supplicant debitores. Currite quapropter piissimi via gemina vestri operis unitate. Nunquam si creditis sufficientia deerit animo tali: ipso possibilitatem largiente, unde praestetur habetis, a quo voluntati infusum est ne aliquid negare possitis.



EPISTOLA LXXXV. AVITUS VIENNENSIS EPISCOPUS VIRO ILLUSTRI HERACLIO.

Nisi dolendum amici casum animo concussus gemerem, multa profecto exaggerarem, quod vos in lectulo, mendacis podagrae metu, medico vegetante de [Col. 0287D] arte consueta, plus quam poeticae pedibus innitentes, montium scandendorum magis moveat, cura, quam versuum. Moestus vero has et cum festinatione dictavi, revocatus videlicet ad sepulturam communis filii quondam Protendi: si tamen vel hoc ipsum patri [Col. 0288A] aliquid consolationis impendat. Vobis porro si cordi est facta de nobis ex asse jactura, ab incursibus formidandis Rhodano limitante muneri tenete adhuc dum redeo, et Ceratium nostrum, de meo habentem aliqua, de vestro nonnulla, qui a me scholasticum, a vobis asserit bellicosum: sumens de matris sapientia quod libenter barbaros fugit, de virtute paterna quod litteris terga non praebuit.





EPISTOLA LXXXVI. RESCRIPTUM VIRI ILLUSTRIS HERACLII.

Indicastis quidem tantum doloris causam, qua epistolaris officii responsio clauderetur, et durissimo nuntio vulnus inflictum plus me lacrymis cogeret servire quam litteris: tamen metuens silentii culpam, vel pauca suspiriis meis, ut potui verba furatus [Col. 0288B] sum. Probant igitur tempora, cui rectius ascribatur nota formidinis, quem magis trepidum provisio claustris commissa designet. Ergo urbis caveas dedignatus, inter vicina discrimini constantiam pectoris planis exposui, et jam diu ad patentium locorum aequora perveni, rem ut virtutis audaciam libertate habitationis ostenderem. Vos autem, rumore comperto, ad septa urbis tanquam venturo aemulo convolastis: et quem pacis diebus jugiter rura tenuerunt, nunc de mortuorum latebris non educunt. Enimvero quam vos tunc civitas flagitabat, tam nunc intra moenia collocatos quaerit relicta possessio.



EPISTOLA LXXXVII. DOMINO SANCTIS MERITIS PRAECELLENTISSIMO, IN CHRISTO GLORIOSISSIMO, ET APOSTOLICA SEDE DIGNISSIMO, [a 1Kb] PAPAE HORMISDAE AVITUS.
[Col. 0288C]

Dum religionis statui et plenis catholicae fidei regulis perspicitis convenire, ut gregem per tota vobis universalis Ecclesiae membra commissum pervigil cura vestrae adhortationis informet; Viennensem provinciam superiore anno, si meminisse dignamini, datis ad humilitatem meam litteris visitastis, quaeque ad me, secundum quod opportunitas oblata contulerat, per Arelatensis Ecclesiae clericos pervenerunt, et quidem plenissimae sollicitudine pastorali. In quibus nos, sicut per conversionem provinciarum, id est Dardaniae, Illyrici vel Scythiae, ad communionem gaudiorum provocatis, sic admonitione cautissima quid nos per ignorantiam praevenire possit, instruitis. Eutychetis igitur Nestoriique damnatio, quos jam [Col. 0288D] dudum per beatissimos decessores sanctae sedis vestrae calcavit auctoritas, ad notitiam jam pridem nostram apostolicae ad nos diligentiae provisione perlata est. Sed illud nos modo suspensos multum redigit et anxios, quod cum pendere nos ad effectum [b 1Kb] legationis [Col. 0289A] secundo Constantinopolim destinatae omni exspectationis studio jusseritis, nec quid filius vester sanctus frater meus Ennodius retulerit, nec utrum secuta redierit indicastis, et promissionem vestram tanta silentii diuturnitate suspenditis, ut non minus modo praedicatoris taciturnitas reddat attonitos, quam antea fecerat legationis mora suspectos. Unde sola haec causa servos vestros filios meos, Alexium presbyterum et Venantium diaconum, totius provinciae Viennensis nomine, quae ecclesiae ad me pertinenti ab universis decessoribus vestris et apostolica sede commissa est, cum praesentis famulatus pagina destinavi; per quos oraculo beatissimae responsionis agnoscam, utrum fervor schismatum praefatorum qui intra Constantinopolitanam urbem vitio perniciosae [Col. 0289B] obstinationis exarserat, cuique, quod magis dolendum est, Alexandrinam vel Antiochenam Ecclesias dicitis illigatas, vobis Christo favente docentibus, digna fuerit correctione restinctus, aut si reversa legatio in paginis evidentibus quod simplex legeretur exhibuit, an forte nuntio magis retulit, unde de vobis ad hoc qualiscunque suspicio reservetur. Veremur [Col. 0290A] enim ne pontificale judicium, dum non indicat prospera, sensisset adversa. His adjicitur, quod diversorum fida relatione comperimus, de reconciliatione vel concordia Ecclesiae Romanae jactitare se Graeciam; quod sicut amplectendum, si veraciter dicitur, ita metuendum est ne callide simuletur. Quaesumus ergo servitio meo cuncti [In Labbei edit. Concil., juncto], ut quid filiis vestris fratribus meis, id est Gallicanis, si consular respondere debeam instruatis; et quia securus, non dicam de Viennensi, sed de totius Galliae devotione polliceor, omnes super statu fidei vestram captare sententiam; orate ut sic nos perditorum professio fucata non fallat, sicut ab unitate quam regitis veritas comperta non separat. Accepta III calendas Februarii, Agapito consule, per [Col. 0290B] Alexium presbyterum et Venantium diaconum.





EPISTOLA LXXXVIII. HORMISDAE AVITO EPISCOPO, VEL UNIVERSIS EPISCOPIS PROVINCIAE VIENNENSIS, SUB TUA DIOECESI CONSISTENTIBUS. (C)

Qui de his quae ad disciplinam catholicam pertinent maxime sciens instrui cupit, quid studii . . .

(Hanc epistolam dabimus ubi et Hormisdae.)




[Col. 0289B]
ALCIMI AVITI [a 1Kb] HOMILIA DE ROGATIONIBUS. UNDE CONSUETUDO ROGATIONUM PROCESSERIT.

[Col. 0289C] Currit quidem tramite vitali, non per Gallias tantummodo, sed pene per orbem totum rogationalis observantiae flumen irriguum, et infectam vitiis terram uberi fluxu annuae satisfactionis expurgat. Peculiarior tamen nobis in hac ipsa institutione servitii et gaudii causa est, quia quod hinc modo ad cunctorum utilitatem defluit, ex nostro primitus fonte manavit: et forte nunc pertineat ad cujuscunque privilegii ornatum sumptae primitus institutionis exordium. Caeterum cum ad hujusmodi humilitatem ineffabilis necessitas rigida Viennensium corda perdomuit, sentiens ecclesia nostra causam aegritudinis suae, non sibi quasi maxime prae omnibus, sed quasi soli ex omnibus existimans opus esse instituenda observatione praesenti, sollicitius captavit remedium, [Col. 0289D] quam primatum. Et quidem terrorum temporis illius causas multos nostrum recolere scio. Siquidem incendia crebra, terrae motus assidui, nocturni sonitus, [Col. 0290C] cuidam totius orbis funeri prodigiosum quoddam bustuale minitabantur. Nam populosis hominum concursibus domestica silvestrium ferarum species obversabatur, Deus viderit an ludificans oculis, an adducta portentis. Quidquid tamen ex iis duobus foret, perinde monstruosum intelligebatur, seu sic veraciter immania bestiarum corda mansuefieri, seu tam horribiliter conspectibus territorum falsae visionis phantasmata posse confingi. Inter haec diversa vulgi sententia, dispariumque ordinum variae opiniones. Alii quod sentiebant dissimulando, quae fletui nolebant dare, casui dabant; alii spiritu salubriore, abominabilia nova quoque (In edit. Gagnei, quaeque) congruis malorum proprietatis significationibus interpretabantur. Quis enim in crebris ignibus imbres [Col. 0290D] Sodomiticos non timeret? quis trementibus elementis, aut decidua culminum, aut disrupta terrarum imminere non crederet? quis videns, certe videre se putans, [Col. 0291A] pavidos naturaliter cervos per angusta portarum usque ad fori lata penetrantes, non imminentem solitudinis sententiam formidaret? Quid multis? Tracta sunt haec inter timores publicos et rumores privatos usque ad imminentem solemnium vigiliarum noctem qua celebrari festum dominicae Resurrectionis annua consuetudo poscebat. Siquidem hanc omnes, laborum opem, malorum finem, metuentium securitatem, communibus animis opperiebantur. Adfuit ergo nox illa venerabilis quae ad spem publicae absolutionis votivum solemne patefecerat. Sed mox illic multo vehementior strepitus ictu flagelli gravius ferientis intonuit: utpote quem jam emensis gradibus, superlativum nihil sequi aliud quam chaos intelligeretur. Aedes namque publica quam praecelso [Col. 0291B] civitatis vertice sublimitas immensiter fastigiata praetulerat, flammis terribilibus conflagrare crepusculo coepit. Interpellatur itaque nuntio discriminis jucunditas solemnitatis: pleno timoribus populo ecclesia vacuatur. Omnes namque similem facultatibus vel domibus propriis casum de quadam praeminentis incendii arce metuebant. Perstitit tamen coram festivis altaribus invictus antistes, et calorem fidei suae accendens flumine lacrymarum, permissam ignibus potestatem incendio abscedente compescuit. Desperatione deposita reditur ad ecclesiam, et restincta flammarum luce clarescit luminum pulchritudo. Nec sane ulterius trahitur de arripiendo compunctionis medicamine mora. Praedecessor namque meus, et spiritalis mihi a baptismo pater, Mamertus sacerdos, cui [Col. 0291C] ante non paucos annos [a 1Kb] pater carnis meae accepto, sicut Deo visum est, sacerdotii tempore successit, totas in ea quam supra diximus vigiliarum nocte sancto Paschae concepit animo Rogationes; atque ibi cum Deo tacitus definivit quidquid hodie psalmis et precibus mundus inclamat. Revoluta ergo solemnitate paschali, non jam quid, sed quomodo aut quando fieri debeat, secreta primum collatione tractatur. Putabatur a quibusdam Viennensis senatus cujus tunc numerosis illustribus curia florebat, inventis non posse addici, cum vix acquiesceret legitimis inclinari. Sed pius ac sollicitus pastor, sapientiae salibus largus, mansuefaciendarum ovium prius orando animum, quam perorando mollivit auditum. Pandit igitur dispositionem, indicit ordinem, exponit salubritatem; [Col. 0291D] et viro tam religiosi quam solertis ingenii parum fuit, si obedientibus propositum tantummodo institutionis promeret, nisi inter initia etiam vinculum consuetudinis [Col. 0292A] assignaret. Inspirante igitur compunctorum cordibus Deo, auditur a cunctis, confirmatur, attollitur: eligitur tempori triduum praesens, quod inter Ascensionis sacrae cultum diemque dominicum, quasi quodam opportunitatis propriae limbo circumpositis solemnitatibus marginaretur. Explorante autem episcopo fervorem inchoationis, et maxime verente ne, ob tardam populi sequacitatem, paucioribus eductis observatio ipsa confestim in sui novitate revilesceret; ad basilicam quae tunc moenibus vicinior erat civitatis, orationem primae processionis indicit. Itur celebri alacritate, copiosa multitudine, maxima compunctione: ut revera populi lacrymis laboribusque brevis atque angusta processio videretur. Ubi vero sanctus sacerdos de minorum effectu majorum indicia [Col. 0292B] collegit, sequenti die institutum est, quod nunc primo, id est crastino, si Dominus annuit, die laboraturi sumus. [b 1Kb] Secutae sunt succiduo tempore quaedam ecclesiae Galliarum rem tam probabilis exempli; sic tamen, quod hoc ipsum non apud omnes iisdem diebus quibus penes nos institutum fuerat, celebraretur. Nec porro magni intererat quod triduum eligeretur, dummodo psalmorum officia lacrymarum functionibus annuis persolverentur. Tamen cum dilectione rogationum, etiam sacerdotum crescente concordia, ad unum tempus, id est ad praesentes dies, universalis observantiae cura concessit. Porro autem eo attinuit ista praefari, ut, seu recolentibus haec, seu ignorantibus forte retulimus, omnes tamen attendant, quod Ecclesia quae misit aliis formam institutionis, [Col. 0292C] multipliciter est debitrix ostendendae alacritatis, et prima debet esse compunctionis officio, quae in re tam necessaria omnibus facta est mater exemplo. Unde imminere nunc, si Deus annuit, rogationum nostrarum operosissimam festivitatem, non quasi nescientibus indicimus, sed quasi exspectantibus commendamus. Quia licet non absque labore constet servanda professionis ipsius consuetudo, delectat tamen asperitas medicaminis, in quo frequenter inveniri probata est spes salutis. Si dixerimus, inquit Apostolus, quia peccatum non habemus, nos ipsos seducimus (I Joan. I, 8). Et si confiteri debemus assidue nos peccare, opus est confitendi officio, humilitate poenitendi. Praesertim cum plebis adunatae compunctio sic ad incitamentum boni operis possit aptari, ut rebellis [Col. 0292D] magis convenientius erubescat, si cunctae multitudini propriae mentis solitudine contradicens, peccata sua vel vitia cum populo flente non defleat. Necessaria [Col. 0293A] est igitur boni operis conspiratio. Sumit alter ex altero, aut de humilitate exemplum, aut in confessione solatium. Periculosius agitur singulare certamen, in quo vires altrinsecus experiri posse paucorum est. At vero, cum contra hostem communem multitudinis pugnat assensus, trahit etiam timidum militem virtus aliena. Robustis bellantibus infirmitas delitescit, et quodam unitatis suffragio laus sit invalidis, in exercitu fortium computari. Denique cum victoria contigerit, totis acquiritur; et cum paucorum dextra pugnaverit, omnium gloria triumphavit. Hoc dico de infirmitate communi, quae si se rogantibus non subtrahat etiam cum ipsa per se minus fecerit, non tamen ad integrum fructu carebit. In illa gloriosa et admodum singulari historia Ninivitarum, contra exsertum [Col. 0293B] commotae Divinitatis gladium, juncta seniorum viribus etiam infantilis aetas pugnare compulsa est. Humani quoque mercedem et gratiam jejunii pecorum fames adauxit. Quin et ipsa irrationabilis creatura quae offensam timere non potuit, quodam modo veniam postulavit. Et quia homines in morem animalium vivendo peccaverant, rursus animalia sua quasi homines jejunare coegerunt. Propter hanc ergo discretionem, in Evangelio Dominus ait: Petite et accipietis, quaerite et invenietis, pulsate et aperietur vobis (Matth. VII, 7). Petere enim docti est, quaerere devoti; petit sciens, quaerit nesciens. Cum petis, vis accipere quod intelligis; cum quaeris, adhuc conaris invenire quod petas. Ideo qui iam superiores sunt, orando petant; qui infirmi, laborando quaerant. Porro autem [Col. 0293C] pulsare commune est. Nullus quippe obstructum aditum vocibus pulsat: istud ad manus pertinet, et corporis actus est. Petat ergo scientia, quaerat amor, pulset operatio, maxime in observatione praesenti. Festivitas siquidem est, cujus jocunditas tota sola sobrietas, cujus epulae lacrymae, cujus pastus esuries est: cujus principium ex necessitate, perseverantia in dilectione, actus in requie, requies in labore: cum tota ista observantia confessio poenitendi pro culpa sit, et rogandi pro venia. Etiam vero evangelica praesens lectio utilitatem supplicationis exposuit, dum in navi Dominum dormientem chorus discipulorum sub tempestatis strepitu trepidus suscitaret + (Matth. VIII, 24). Neque porro aliud fuit in tanto repugnantium sibi invicem ventorum fluctuumque conflictu, sopitum [Col. 0294A] profundius Dominum nostrum interrita quiete jacuisse, nisi ut ad eum inter discrimina quae patimur, timoris nostri causa confugeret. Assiduo nos ictu tempestas ista fatigat, impulsu terribili contra nos tonitrus saeculi clamat, scintillantibus ad punctum radiis mundana commotio non illuminat sed coruscat. Ecclesia est navis quae nos per varios casus velut inter marinos gurgites ducit. Aures quidem nostras obtrectationibus et blasphemiarum stridore, quasi laxata laterum compage, reverberat; sed puppim veritatis soliditate constructam penetrare non potest quod fatigat. Et quia promisit Dominus noster Ecclesiae, Ecce ego vobiscum sum omnibus diebus usque ad consummationem saeculi (Matth. XXVIII, 20); In navi quidem est in qua sumus, sed metuere jam non potest [Col. 0294B] quod timemus. Post resurrectionem enim ascensionemque suam totus inter pericula nostra requiescit. Alienae magis formidini opus est, ut qui securus jacebat evigilet. Clametur ergo vocibus supplicationis; et, si ingravante periculo necdum audit, pulsetur manibus largitatis, et dicatur ei: Exsurge: quare obdormis, Domine, oblitus inopiae et tribulationis nostrae (Psal. XLIII, 23, 24)? Dicturus est quidem expergefactus, Cur timidi estis, modicae fidei (Matth. VIII, 26)? Reddat salutem, et increpet infirmitatem. Et si parva fides est, quia timemus saecularia, est tamen aliquantula, si recurramus ad Dominum. Non autem timeretur coram ipso, si ipse timeretur. Sed minima conscientia recti maxima causa trepidandi est, in nostra praecipue vita, cui criminum continuatio fit [Col. 0294C] discriminum multitudo. Quocirca si non diximus Christo, Vigila nobiscum, saltem dicamus, Evigila propter nos. Non rogavimus ne discederet, obtineamus ut redeat, nec deserat cursum navigationis infirmae, donec vento et mari silentium jubeat, et furorem insanientis saeculi celerrimo fine compescat, et fiat in retributione judicii tranquillitas magna quae in hoc mundo esse non potest. Quia si de mundo essetis (Joan. XV, 19), mundus quod suum erat diligeret. Sed devincto mundo perveniatur ad supernam quietem: ubi quoniam possibilitas pereundi aberit, nec periculi causa nascetur: ubi semper nobiscum Dominus, semper cum illo, si dederit, nos erimus: et qui hic aliquoties negligentibus dormit, illic perpetuo fruentibus sine fine vigilabit.




[Col. 0293C]
QUORUMDAM S. AVITI OPUSCULORUM FRAGMENTA.



ADMONITIO.
[Col. 0293D]

Praeter homiliam superiorem et alteram in conversione Sigismundi regis habitam cujus meminit Agobardus, restant in vetustissimis schedis Thuaneae bibliothecae tituli aliarum octo, cum primis cujusque verbis, in hunc modum.


HOMILIARUM OCTO TITULI ET INITIA.
    I. Dicta in dedicatione superioris basilicae: »Disposueram patientia taciturnitatis hodiernae.«
    II. Dicta in basilica sanctae Mariae: »Statueram, dilectissimi, et quantum arbitror.«
    [Col. 0294D] III. In restauratione baptisterii in civitate sua Vienna: » . . . . Temporum perturbationes quibus.«
    IV. Dicta in dedicatione basilicae Geneva: Novimus et miramur ex evangelica lectione divitem.«
    V. Dicta in dedicatione . . . . »Pertinet ad locum . . . . «
    VI. Dicta in basilica S. Petri, quam sanctus episcopus Tarantasiae condidit: » . . . Par est decrescat facultas virium, crescente materia gaudiorum.«
    VII. Dicta in basilica sanctorum Agaunensium, in innovatione monasterii ipsius, vel passione martyrum: »Praeconium felicis exercitus, in cujus congregatione.«
    VIII. Homilia dicta in conversione domni Segisrici, postridie quam soror ipsius ex Ariana haerese est recepta: [Col. 0295A] »Saepenumero divinitate quod dilecto suo principi nostro.«





FRAGMENTA EARUMDEM HOMILIARUM.
(Ex schedis iisdem.)



I.

Sic quondam Petrus apostolorum caput (Matth. XIII, 29), id est principum princeps, quamlibet commotum ventis pelagus formidaret, adreptum tamen fluvidi tenens callem victor explicuit; atque undis ponti furentis, velut hostilium turbinum molibus eluctatis, flatum tentationis adversae, priusquam sede contingeret, fide contrivit. Secuta est illic serenitas iter peractum. Hic quoque non minus ad habitationem quam ad imaginem, Petri aedem fide fundatam securitas quae non praecesserat insequitur. [Col. 0295B] Innovet autem idem nunc apostolus dignam sui nominis sedem. Iisdem clavibus pandat hic locum, quibus aperit regnum. Solvat nunc quae sibi ostensae fuerint compedes criminum. Et paulo superius. Soliditas quae faciendis fabricis in principiis quaeritur, hic et culmen obtinet. Firmissimo aliarum aedium fundamine cacumina nostra tutiora sunt.



II.

Quid mihi laudet antiquus (Exod. XV, 23) Moysem suum aquas ab aevo asperas ligno castigante dulcasse? quid Elisaeum (IV Reg. IV, 41), virtute non imparem, agrestis cibi amaritudine plenum lebetem medici farris infusione condisse? Haec quidem gesta exempli admirabilis fuisse quis nesciat? Sed non minus hodie vestro datum est sacerdoti, quem par diversitas felicis [Col. 0295C] eventus parem paribus approbabit. Cum minoris pene virtutis sit creaturas orando convertere, quam hoste depulso creatorem aedibus invitasse. Implet hic porro gentilium vices vicinantium Arianorum turbidus livor. Et si paganus hic forte jam deest qui plures deos velit excoli, gemit haereticus qui unum conspicit exorari. Diligit quippe Trinitatis divisor numerositatem deorum; et consanguineo separationis affectu, pariter soliditate perrupta, multos deos fieri a consentaneis acquiescit, sub quorum favore quasi excusabiliter ipse tres numeret. Quid ingemiscat Christi vacuus nominator, locum numinibus interclusum paruisse virtutibus? Nullus a salutis consortio prohibetur. Sit eis pariter commune cum salvis, quod hactenus nostrum noluimus esse cum perditis. Profanis [Col. 0295D] cultibus claustra damnamus, conversuris cultoribus templa patefacimus. Expetat ergo hic solidum, quisquis amaverat ante divisum; recognoscat nunc Christum petram, quisquis hic dudum saxa veneratus est. Sacrilegiis ara perit, venit ara sacrificiis. Nomen unum, causa diversa est. Medetur serpens aereus, quo momordit ignitus.



III.

Generali exsultatione gaudendum est, quod florentibus sceptris catholicae potestatis, orationum loca, martyrum templa, liminum sacra, ornantur oppida non minus aedibus quam patronis: imo potius, illustratae patrociniis fiunt urbes ex oppidis. Quod si et specialis festi gaudium praeconio currente tangamus, [Col. 0296A] est equidem fabrica praesens jocunda loco, imminens fluvio, et confragosum vicini torrentis tumultum, velut impendentis reverentiae terrore castigat. Cohibetur venerabilibus ripis amnis arctatus, et pendulam interjecti pontis semitam, ad altrinsecus expetenda sacrorum culminum loca substernit. Aedes sufficiens diffusioni, facta est angusta conventui: quaeque sic jocunditate habitaculi tam terrestria quam superna sollicitans, cum populo suo vix sufficiat, sufficit de fabrica. Multiformi opificum ingenio nitens, expulit noctem, appulit lucem, qui diu tristibus tenebris artificio proturbatis, laetior intra quoddam claritatis ergastulum, felici custodia clausus est dies. Sic quondam carcer retificis Petri (Act. XII, 7) pretiosorum ligaminum radio illustrante resplenduit: cum ferrum [Col. 0296B] suppliciis coaptatum, metallis pretiosioribus plus luceret, serrae fugerent patente aditu catenae caderent penstrepente tinnitu.



IV.

Gaude igitur, invicte mercator, dispensatione commissa; profer de thesauro tuo nova et vetera (Matth. XIII, 50), institutor rudium, labentium restitutor; sit una in multiplici consecratione solemnitas. Erexisti lacrymarum machinis quod hostis alliserat: rediit quae perierat forma templorum, recurrat et sanctitas. Non tu (Luc. XIX, 13) traditam tibi minam, damnante sudario, terrenis scrobibus suffodisti; nec hoc tantum contentus reddere quod dudum fuerat consignatum, illa referens, offerens ista, ut frugem primitiarum melius porrigas, prius studuisti solvere quod debeas. [Col. 0296C] Quocirca, dilectissimi, orate quod superest, ut si quid sacrum furatur adversitas, Deo ulciscente sic redeat. In multiplices fructus granum tritici quod maturum putabatur, excrescat. Velut Job (XLII, 10) nostri opes, inter praelia tentationis amissas, victoriae meritum, patientia duplicante, restituat. Et ut breviter cuncta concludam, agnoscat praesentibus praeteritisque successibus, tam perpetrans, quam tolerans, quam in aeternis salubres lacrymae nostrae erunt tribuere, quas videmus fidelibus etiam in temporaneis non perire.



V.

In gloria praesentis aevi parum est, si permitti ad haec fabricanda dicamur: illud supra est, quod ad tales conatus, si otiari vellemus, impellimur. Noverunt [Col. 0296D] siquidem sceptra saeculi nostri, in quo sit virtus temporis sui: quorum inexpugnabiliter, recte ut confidimus, plus haec basilicis quam propugnaculis urbs munitur. Cingitur undique tutamine sacrarum aedium dives accessus, et ad portarum quamvis patentium limina tutiora, nisi sanctis janitoribus, non venitur. Desistat hinc plane nutu superno usus armorum. Ne hostilis conatus hic valeat, hos sufficit providisse custodes. Sic iste, meritorum vigore discretus, aut indigenas deducat aditus, aut insidias repellat objectus. Has sibi per circuitum, velut Hierusalem quae aedificatur ut civitas (Psal. CXXI, 3 seq.), turres attollat: ubi laetaturis, quoties in domum Domini ibimus, hae sanctorum cultibus turres, haec populorum abundantia [Col. 0297A] contingat in turribus; sicque ei fiat pax in virtute, virtus in pace: virtus scilicet rectoribus, pax regendis; praesidentibus illa, ista famulantibus; quarum tamen principibus nostris utramlibet optantibus, utramque merituris conventus subjectionis devotae pax confoveat, virtus adjiciat. Ad te nunc sermo liberior, o praesens, si quae sunt uspiam, catholicarum gentium pater, religionis lumen, columen regionis, exemplorum virtus, Ecclesiarum pignus, temporum decus, civilitate sublimis, communione terribilis, reverentia . . . . . quam cum adoraris a populo. Qui in tribunali unus prae omnibus, in altari unus ex omnibus, stipatus coetibus subjectorum, non fulgore diadematis, sed mentis luce discerneris. Jam recognoscas tempus est in manibus nostris munera tua. [Col. 0297B] Paremus quidem jubenti tibi, ut secreta sint cum donantur; sed tu clamas, talia conferendo, quae nisi princeps habere non poterat. Gloriosissimum quippe in his quoque aedibus quod fecisti: sed in quiddam sublimius tuorum gaudia se reservant. Communem hic quidem hodie laetitiam oblatio vestra peperit: sed adhuc major est quam praestolatio nostra concepit. Porrigitur hic, praeludens per conjecturam praesentium, contemplatio subsequentum. Juste aestimatur tantum in nobis, quantum per te potior eris in summa. Certe sicut rationem illic operum perpendimus, hic donorum; non quidem solus in praesentibus aspicis quod delectet, sed solus in futuris poteris proferre quod superet.



VI.

[Col. 0297C] [a 1Kb] Praeconium felicis exercitus in cujus congregatione beatissima nemo periit, dum nullus evasit, cum injustam sanctorum martyrum mortem quasi sortis justitia judicaret, qua bis super aciem dispersa mansuetam, centuplex decimatis fructus accresceret, et odio in prosperum suffragante, eatenus eligerentur singuli, donec simul colligerentur electi, ex consuetudinis debito series lectae passionis explicuit.



VII.

Cujus aditus nocte non clauditur, quia non habet noctem; cujus fores semper paratas, justis patulas, impiis inaccessas, non alternant claustra, sed merita. Cujus fundamentum Christus est, fides machina, murus corona, margaritum porta, aurum platea, agnus lucerna, chorus Ecclesia. Cui inter divinas laudes, [Col. 0297D] omnis operis necessitate seclusa, sola erit requies sinceritas actionis. Multa sunt, piissime praesul, in tribunali aliquibus junior, in altario omnium prior, multa sunt, inquam, in operibus tuis, quibus nos hactenus gratias debuisse dicamus. Ditati donis, pauperes verbis, percepimus magna, pauca persolvimus. Ornasti ecclesias tuas gazarum cumulo, numero populorum. Struxisti sumptibus quae muneribus cumulares altaria. Nunquam quidem contulimus verba [Col. 0298A] virtuti: sed cum ad praesens psalmisonum solemne perventum est, parum puto si dicam verba nostra, vicisti hodie insuper et opera tua. Et post alia. Gallia nostra florescat. Orbis desideret quod locus invexit. Incipiatur hodie exustioni aeternitas, dignitas regioni. Laudantibus in praesenti saeculo Deum, laudaturis pariter in futuro renovet magis obitus quam terminet actionem. Recognoscatis in coelo quam de hac tellure portabitis consuetudinem praemiorum: tantusque perseverantiam vestram honor sequatur, ut quod vobis in exercitio erit operis, hoc solvatur in praemio pro retributione mercedis.



ALIA FRAGMENTA.
(Gregorius Turonensis libro II Historiae Francorum.)

Cum autem cognovisset Gundobadus assertiones haereticorum [Col. 0298B] nihil esse, a sancto Avito episcopo Viennensi, Christum Filium Dei et Spiritum sanctum aequalem Patri confessus, clam ut chrismaretur expetiit. Cui ait sacerdos: Si vere credis hoc quod nos ipse Dominus edocuit, exsequere. Ait autem: Si quis me confessus fuerit coram hominibus, confitebor et ego eum coram Patre meo, qui est in coelis. Sic et ipsos sanctos ac dilectos suos beatos apostolos cum de futurae persecutionis tentationibus doceret, insinuavit dicens: Attendite vobis ab hominibus. Tradent enim vos in conciliis, et in synagogis suis flagellabunt vos, et ante reges et praesides stabitis propter me in testimonium illis et gentibus. Tu vero cum sis rex, et a nullo apprehendi formides, seditionem pavescis populi, ne Creatorem [Col. 0298C] omnium in publico fatearis. Relinque hanc stultitiam, et quod corde te dicis credere, ore profer in plebe. Sic enim et beatus Apostolus ait: Corde creditur ad justitiam, ore autem confessio fit ad salutem. Sic et propheta ait: Confitebor tibi, Domine, in Ecclesia magna, in populo gravi laudabo te. Et iterum: Confitebor tibi in populis, Domine; psalmum dicam nomini tuo inter gentes. Metuens autem populum, o rex, ignoras quia satius est ut populus sequatur fidem tuam, quam tu infirmitati faveas populari. Tu enim es caput populi, non populus caput tuum. Si enim ad bellum proficiscaris, tu praecedis catervas hostium, et illae quo abieris, subsequuntur. Unde melius est, ut te praecedente agnoscant veritatem, quam te pereunte permaneant in errore. Nam Deus non irridetur. [Col. 0298D] Non enim diligit illum qui propter terrenum regnum eum non confitetur in saeculo. Ista ille ratione confusus, usque ad exitum vitae suae in hac insania perduravit, nec publice aequalitatem Trinitatis voluit confiteri.



(Agobardus in libro de Picturis et Imaginibus.)

His ita se habentibus, est modus divinae, sive angelicae, vel etiam humanae gloriae, sicut Alcimus Avitus episcopus Viennensis in dialogo, ubi cum Gundobado rege [Col. 0299A] loquitur, dicit: Illud tamen quod ab aequalitate coelestis gloriae Patrem et Filium, perinde ut creaturam angelicam secludentes, quamdam mihi invidiam illicite supernis virtutibus delati honoris obtenditis, dicentes: Ergo et angelis atque archangelis, et quaecunque in excelsis sunt, gloriam ferre debemus: licet minime pertinent ad causam, etiam ad praesens non omnino sic renuo, quasi creaturae sublimi atque praestanti gloriam ferre timeamus. Est quippe divinae, est angelicae, est etiam humanae gloriae modus, quem in multis Scripturarum locis invenimus, et sanctorum meritis, et apicibus regum sine vitio assentationis ascribi. Quae enim inter homines prima gloria, gloria haec est omnibus sanctis ejus; et in Evangelio Dominus dicit, quod nec Salomon in omni gloria sua [Col. 0299B] sic vestitus est sicut lilii flosculus specie naturali (Matth. VI, 29).



(Agobardus idem in libro adversus legem Gundobadi.)

Quid iste venerandus et sanctus vir saepe dicto Gundebado de supradictis certaminibus responderit, audiat si placet benignitas vestra. Cum de his inter utrumque sermo esset, et beatus Avitus talia certamina reprehenderet, respondit ei Gundobadus: Quid est quod inter regna et gentes, et etiam inter personas saepe singulas, dirimendae praeliis causae divino judicio committuntur, et ei maxime parti cui justitia competit, victoria succedit? Ad quod beatus Avitus intulit dicens: Si divinum, inquam, judicium, regna et gentes expeterent, illud prius quod scribitur formidarent, dicente Psalmista: Dissipa gentes quae bella volunt [Col. 0299C] (Psal. LXVII, 31). Et illud diligerent quod perinde dicitur: Mihi vindictam, ego retribuam, dicit Dominus (Rom. XII, 19). An forte sine telis et gladiis causarum motus aequitas superna non judicat, cum saepe, ut cernimus, pars aut juste tenens, aut justa deposcens, laboret in praeliis, et praevaleat iniquae partis, vel superior fortitudo, vel furtiva subreptio?


(Agobardus idem libro de Picturis.)

Sicut Alcimus Avitus episcopus Viennensis dialogo, ubi cum Gundobado rege loquitur, dicit: Est quippe divinae, est angelicae, est etiam humanae gloriae modus.





LECTORI.

Alia post haec diversorum Aviti operum plurima et illustria fragmenta suppeditavit nobis ex Carthusiae [Col. 0299D] Majoris bibliotheca, [a 2Kb] codex Flori diaconi Ecclesiae Lugdunensis, in quo beati Pauli Epistolas ex veterum aliquot Patrum scriptis exponere aggressus, post Cypriani, Hilarii, Fulgentii aliorumque sententias, quas [Col. 0300A] singillatim ordine describit, Aviti quoque operum, eorum duntaxat qui Pauli locum aliquem tractant, segmenta ultimo tandem loco digerit in hunc modum.



SENTENTIAE EX EPISTOLA BEATI PAULI APOSTOLI AD ROMANOS, A SANCTO ET ILLUSTRISSIMO DOCTORE ECCLESIAE AVITO EPISCOPO VIENNENSIS EXPOSITAE ATQUE EX EJUS OPUSCULIS IN ORDINEM DIGESTAE.

    I. Qui factus est ei ex semine David secundum carnem.
    II. Ut sit pater circumcisionis et sit pater credentium per praeputium.
    III. Igitur sicut per unum hominem in omnes homines in condemnationem, ita et per unum hominem in omnes homines in justificationem.
    IV. Nam quid oremus sicut oportet, nescimus.
    [Col. 0300B] V. Qui etiam proprio Filio suo non pepercit.
    VI. Item de eodem.
    VII. Optabam ego ipse anathema esse a Christo pro fratribus meis.
    VIII. Quorum patres, et ex quibus Christus secundum carnem, etc.
    IX. O altitudo divitiarum sapientiae et scientiae Dei!
    X. Omne quod non est ex fide peccatum est.
    XI. Ut per patientiam et consolationem Scripturarum spem habeamus.





I.
(Ex libris Contra Phantasma.)

Ideo in capite dominicae generationis toties David Scriptura commemorat, ut cum patuerit veritas de auctore, nulla possit dubitatio esse de sobole. Nam [Col. 0300C] ut taceamus illud, quod in Evangeliis duo caeci una consonantis fidei voce clamabant: Miserere mei, Domine, fili David (Matth. XV, 22), scientes de patriarcha genitum recte hominem credi, et nihilominus fructuose miserenti Deo pro sanitate luminum supplicari: quis evidentius quam sanctus Paulus hoc explicat? Segregatus in Evangelio, inquit, Dei, sicut ante promiserat in Scripturis sanctis per prophetas suos de Filio suo, qui factus est ei ex semine David secundum carnem (Rom. I, 1, 2). Asseruit duplicem plena descriptione naturam. Unam in qua secundum divinitatem factor est omnium, et alteram in qua factus est ex semine David secundum carnem. In quarum neutra substantia suspicio potest phantasmatis inveniri; quia sicut per se invisibilis erat divinitas quae [Col. 0300D] inclinabatur e coelo, ita de David stirpe descendens nihil ludificatorium habere potuit veritas carnis Christi: quae non solum usque ad David per proavos [Col. 0301A] suos, sed per ipsum David usque in Adam, expressa parentum nominatione revolvitur. Et ideo dicit Apostolus, esse ex semine David secundum carnem, ut cum consubstantialem exponeret matri, de qua utique sumpsit et mortem; cum phantasmata nec nasci, nec mori possit, sed principium ejus deludere, finisque vanuisse sit.



II.
(Ex libris Contra Phantasma.)

Abraham auctor utriusque Testamenti, etc., ut in epistola 2, col. 000 usque ad multarum gentium pater.



III.
(Ex libris Contra Arianos.)

Abraham, Moysen et prophetas, non solum salvos, [Col. 0301B] sed et beatissimos esse pronuntio, eosque non nisi per Christum salvatos esse convinco, dicente in Evangelio ipso Domino, Abraham pater vester concupivit ut videret diem meum; vidit et gavisus est (Joan. VIII, 56). De Moyse, Si crederetis Moysi, utique crederetis et mihi. De me enim ille scripsit (Ibid. V, 46). Etiam de prophetis similiter: Quanti prophetae cupierunt videre quae videtis, et audire quae auditis (Matth. XIII, 17)! Et alio Evangelii loco ipse Dominus, ista quae singillatim memoravi cuncta perstringens, Ut impleantur omnia quae scripta sunt in lege, et prophetis, et in psalmis de me (Luc. XXIV, 42). Vos porro conjicite utrum crediderint Christum, quos tam manifeste constat scripsisse de Christo. Nam et Paulus apostolus, qui ante ortum Christi salvati sunt, [Col. 0301C] in Christo redemptos exponens, sic omnem causam definit: Sicut in Adam omnes moriuntur, sic in Christo omnes vivificantur (I Cor. XV, 22). Unde sicut nemo perit nisi per Adam veterem, ita nullus acquiritur nisi per novum.



IV.
(Ex libris Contra Arianos.)

Quia Quid oremus, sicut oportet, nescimus (Rom. VIII, 26), firmum debet apud nos fixumque teneri, quod quidquid Omnipotens non fecerit, restat ut nolit.



V.
(Ex sermone die sexto Paschae.)

Post lucidae nubis coruscationem, sic Patris aeterni super Filium dulcis terribilisque vox intonat, Hic [Col. 0301D] est Filius meus dilectus, in quo mihi bene complacui: ipsum audite (Luc. XVII, 5). Omnes quidem, sicut ait Apostolus, filii Dei sumus (Gal. III, 26), et in oratione clamare praesumimus, Pater noster, qui es in coelis. Sed aliter filius est de quo clamatur, Hic est Filius meus dilectus. Illum ut habeat pater filium, non praecessit voluntas generationem: nos autem per quam efficimur filii, in lavacro accipimus nativitatem. Et ideo quicunque homo potest filius Dei esse, potest et non esse. Unde dicit Joannes evangelista, quod Dedit eis potestatem filios Dei fieri, his qui credunt in nomine ejus (Joan. I, 12); ut aut permaneat filius bene vivendo, aut certe per carnalem conversationem rejiciat paternitatem. Christus autem, [Col. 0302A] quem Dei Patris Filium non fecit gratia, sed natura, nullo modo potest non hoc esse quod genitus est: adeo ut substantiae illi quae ex Deo procedit, nec ipsa quae ex homine nata est praejudicaret.



VI.
(Ex libris Contra Phantasma.)

Si haec omnia vera esse recipiunt, etc., ut in epistola 3 (col. 216, c), usque ad qualiter non pepercit, si dolore prohibuit?



VII.
(Ex sermone de Natali calicis.)

In affectu quarumcunque rerum non facta, sed vota cogitanda sunt; et abominabili eo qui invitus profuerit bonis, Deo magis gratia referenda est, qua promptissime pius bene utitur malis. Nam licet Joseph [Col. 0302B] nostrum sola peregrinatio fecerit principem, non tamen laudat pietas venditorem. Sanctus autem Paulus apostolus (Rom. IX, 3), simpliciter contentus a Christo anathema esse pro fratribus, praeter labores proprios, etiam pro fratribus quos lucratus fuerat, coronatur; Judas econtra, quia non fratrum dilectione persequens Christum, anathema est factus a Christo.



VIII.
(Ex libro de Christi Divinitate.)

Esaias conclamantissimus prophetarum, etc., ut in epistola 28 (col. 245, b), usque ad quam habui apud te, priusquam mundus fieret.



IX.
(Ex libris Contra Arianos.)

[Col. 0302C] O, inquit, altitudo divitiarum sapientiae et scientiae Dei quam incomprehensibilia sunt judicia ejus, et investigabiles viae ipsius! Quis enim cognovit sensum Domini? aut quis consiliarius ejus fuit? aut quis prior dedit ei, ut retribuatur illi? Quoniam ex ipso, et per ipsum, et in ipso sunt omnia: ipsi gloria in saecula saeculorum (Rom. XI, 33-35). Non ergo altitudo sapientiae et scientiae solius Patris, sed Dei, in quo et Filii annuitis esse personam; cujus nec consiliarius quisquam fuit, nec sensum ullus scrutator agnovit: quanto minus qui summo nec augmentum recipienti, convicium etiam minorationis intendit? cum ipse Apostolus inscrutabilem Dei altitudinem pro corporea infirmitate suspiret. Quis autem prior dat Deo, ut retribuatur illi, nisi qui dat initium Creatori, ut [Col. 0302D] et ipse quasi ab inchoata substantia Dei inchoationem sui recuperasse videatur? Unus hic nempe nominatur, unus exponitur Deus. Certe si secus, quam ex ipso, et per ipsum, et in ipso sunt omnia, si haec ut vultis trium sunt, dicite nunc cui ipsi gloria in saecula saeculorum. Si tribus, quare non ipsis? si ipsi, cui de tribus? Certe, sit ut vultis, tripartita est substantia majestatis: cur non dixit, ex ipso per alterum in tertio, nisi quatenus nominatus ipse unus in tribus est? de quo et Apostolus alio loco: Et ipse est, inquit, ante omnia, et omnia in ipso (Coloss. I, 17). Porro autem, si, ut dixistis, omnia in Spiritu sancto constant, et ipse est ante omnia, ne post multa esse incipiat; non erit creatura, et cum creatura [Col. 0303A] non fuerit, servitium non debebit, restatque ut sit Deus, si non est servus: et qui famulari ratione non colligitur, dominari veritate credatur.



X.
(Ex epistola Contra Faustum.)

Fidem esse omnium bonorum spiritualium fundamentum, etc., ut in epistola 4 (col. 221, c), usque ad testis est nostri spiritus, non natura.



XI.
(Ex libris Contra Arianos.)

Libera responsione profiteor, quod Deo suorum animos inspirante, longe fulget claritas veritatis. Illud namque apostolicum, quod saepe repetitis, sufficit in redemptore cognosci: quia si confitearis Dominum Jesum, et quia Deus illum Deum illud suscitavit a mortuis, [Col. 0303B] salvus eris (Rom. X, 9). Sic tamen ut intelligatur divinitas sua cum Patre, vitam crucifixo homini reddidisse. Sicut ipse in Joanne evangelista testatur: Potestatem habeo ponendi animam meam, et potestatem habeo iterum sumendi eam (Joan. X, 18). Porro nequaquam salvat, de homine Christo tantummodo rectum credere, nisi jungas etiam catholico intellectu de Divinitate sentire. Nam et Photiniani mortuum ac resuscitatum asserunt Christum. Et quoniam scelestissimam in hoc eorum blasphemiam, perinde etiam vestrae ut nostrae legis sententia detestatur; si tantummodo assumptum hominem interiisse, ac sola patris virtute resuscitatum esse dicitis, quaeso quid in supradictae pestis professionibus arguatis, cum ipse Dominus noster, ut legitur, suo nutu suscitet templum [Col. 0303C] ab adversariis dissolutum? Quod certe de quo templo dicatur, in promptu est, cum reparatio templi, inter biduum, in statum pristinum revertentis resurrectionem dominicae carnis quam divinitas sua templi vice habitaverat, evidenter exponat. Idem ergo Filius Dei Deus qui mori non potuit, defunctum hominem suscitavit, et templum inimicis manibus dissolutum, in unitatem personae solidata rursus divinitati quam assumpserat carne restituit.



XII.
(Ex sermone die 2 Rogationum.)

Dicit beatissimus Paulus, quod per patientiam et consolationem Scripturarum firmam spem habere debeamus (Rom. XV, 4); cum omnes Christiani, tum [Col. 0303D] specialius illi quibus datur in hoc mundo, aut pro Deo persecutionem pati, aut pro veritatis amore tribulari, aut pro vitae hujus peregrinatione compungi.



AD CORINTHIOS PRIMAE.

    I. Et ignobilia et contemptibilia mundi elegit Deus, etc.
    II. Si enim cognovissent, nunquam Dominum gloriae crucifixissent.
    III. Item de eodem.
    IV. Spiritus enim omnia scrutatur, etiam profunda Dei.
    V. Ita et quae Dei sunt, nemo cognovit, nisi Spiritus Dei.
    [Col. 0304A] VI. Nescitis quia templum Dei estis, et Spiritus Dei habitat in vobis?
    VII. Etenim Pascha nostrum immolatus est Christus.
    VIII. Cum sine lege Dei non essem, sed in lege essem Christi.
    IX. Caput autem Christi Deus.
    X. Nam oportet et haereses esse, etc.
    XI. Item de eodem.
    XII. Deus, qui operatur omnia in omnibus.
    XIII. Omnia autem haec operatur unus atque idem Spiritus, dividens singulis prout vult.
    XIV. Cum tradiderit regnum Deo et Patri.
    XV. Cum autem subjecta fuerint illi omnia, etc.
    XVI. Primus homo de terra terrenus, secundus de [Col. 0304B] coelo coelestis.
    XVII. Item de eodem.





I.
(Ex sermone in ordinatione episcopi.)

Ad magisterii testimonium nascendi causa non pertinet; neque ille coelorum janitor Petrus, quem piscatorem hominum (Matth. IV, 15) retia contempta fecerunt, origine placuit natalium, sed fine meritorum; sicut Matthaeus (IX, 9) cum de teloneo assumptus est, illic inchoavit lucrum, ubi jussus est terminare negotium. Quid de singulis loquor? talis omnium assumptio fuit, in quorum personis (I Cor. I, 28) ignobilia et contemptibilia mundi eligens Deus, praeposuit pauperes spiritu divitibus censu, illum jure locupletissimum probans, qui ad veram et integram [Col. 0304C] nobilitatem, non susceptis bonorum, sed depositis criminum fascibus pervenisset.



II.
(Ex libris Contra Phantasma.)

Nolunt enim a nobis ei qui crucifixus est supplicari, etc., ut in epist. 3 (col. 212, a), usque ad non rogemus in coelo. Et mox (col. 215, c), Veni potius, sancte Isaia propheta, etc., usque ad quod in corpore malum patimur, pertulit Christus.



III.
(Ex libris Contra Arianos.)

Dominus majestatis crucifixus exponitur, cum si alternae substantiae respicias proprietatem, divina celsitudine ab omnibus crucis contumeliis sequestrata, [Col. 0304D] sola suscepti corporis humilitas senserit passionem. Nam postquam (II Cor. V, 19) Deus in Christo mundum reconcilians sibi, creaturae quam assumpsit unitus est, significatur plerumque homo per Deum, Deusque per hominem, sicut est illud: Cum venerit Filius hominis in majestate sua (Matth. XXV, 31), cum majestatem Deo potius quam homini nemo convenire dubitet; quod et Psalmista de Deo exponens, Et videbitis, inquit, in majestate sua. Et Malachias propheta, ob dictorum perspicuitatem Angelus cognomento, de cruciaria Domini passione. Si affigit, inquit, homo Deum suum, quia vos configitis me (Malach. III, 8). Cum tamen, quod nullus inficiabitur, non Deus, sed homo confixus sit.



IV.
(Ex sermone de symbolo.)
[Col. 0305A]

Audite quid veritas dicat: Nemo novit Filium nisi Pater, neque Patrem quis novit nisi Filius (Matth. XI, 27). Et si nemo assequitur hanc in saeculo isto notitiam, unde Arianus assumit in substantiae ipsius divisione mensuram? Si solus Pater novit Filium, solus Filius Patrem; unde dux caecus majorem intelligit, vel minorem? An forte respondet, et si sibi notitiae hujus reservat Divinitas sola secretum, unde tu aequalem Patri Filium cognovisti? At ego inquam, paternitatem filius loquitur, omnipotentiam creatura testatur: de substantiae autem intimo, si nemo novit Filium nisi Pater, neque Patrem quis novit nisi Filius; ubi aequalis est consilio alternante notitia, una [Col. 0305B] est procul dubio in substantiae perfectione natura. Neque enim major aut minor est, qui nec minus nec amplius notus est. Quid nunc de Spiritu sancto dicemus, quem credere consequente symboli parte in Trinitate praecipimur? Neque enim, si Patrem et Filium sibi invicem confert ista notitia, alienus ab ea erit Spiritus sanctus, de quo scribitur quod Spiritus omnia scrutatur, etiam altitudines Dei (I Cor. II, 10). Ergo non tantummodo se Pater et Filius, sed Spiritum suum norunt; cui ideo nihil omnino celatur, quia nihil sine illo in veritate cognoscitur. Quocirca sic est cognitio, sicut cooperatio Trinitatis. Nam post istud generationis divinae mysterium, si in Christo cogitemus humana, quod celebramus Virginem peperisse, Pater misit, Filius venit, [Col. 0305C] Spiritus sanctus infudit. Quapropter nec in humilitate minorationis absconditur claritas aequalitatis.



V.
(Ex libris contra Arianos.)

Nobis autem Deus revelavit per Spiritum suum. Spiritus enim omnia scrutatur, etiam altitudines Dei. Quis enim hominum novit quae in homine sunt, nisi spiritus hominis qui in ipso est? Sic et quae in Deo sunt nemo novit, nisi Spiritus Dei (Ibid., 10, 11). Rogo suppliciter, locum istum, ut pote illuminati a Deo arbitri, judicate; et utrum aequalis sit Patri vel Filio Spiritus sanctus, ex ipsa scientiae suae profunditate perpendite. Nemo novit Filium, nisi Pater, neque Patrem quis novit nisi Filius. Sed quia nec [Col. 0305D] Pater, nec Filius, sine Spiritu aliquid novit, ideo quae in Deo sunt nemo scit, nisi Spiritus Dei; quia nec Spiritus scire aliquid sine Patre vel Filio potest. Quid est, nemo novit praeter Patrem, nemo praeter Filium, nemo praeter Spiritum sanctum, nisi quia in Trinitate praeter unitatem nihil possumus invenire? Legimus alio loco, Qui Filium non habet, nec Patrem habet (I Joan. II, 23). Itemque alio loco, Si quis Spiritum Christi non habet, hic non est ejus (Rom. VIII, 9). Quod non potest non simul totum haberi, quomodo poterit dividi?



VI.
(Ex sermone de Pentecoste.)

An nescitis quia templum Dei estis, et Spiritus Dei [Col. 0306A] habitat in vobis (I Cor. III, 16)? Ecce ergo et spiritus Deus est, si habitat templum, quod praeter Deum nullus inhabitat. Unde inquit, Membra vestra templum in vobis est Spiritus sancti, quem habetis a Deo (I Cor. VI, 19). Ergo si habetis a Deo Deum, et templum Dei estis, et corpus vestrum templum est Spiritus sancti; quocunque non receptus fuerit Spiritus, non capitur Deus. Igitur cum talia dicimus, non nobis obirascantur quibus sanctum Spiritum persuadere conamur: quia nisi Deus creditur, ignoro quid de praesenti festivitate dicatur, aut quid in ejus adventu honoris haereticus excolat, quem quantum ad se est, etiam nomine servitutis inclinat: cum licet, si vos Filius liberaverit, tunc vere liberi sitis (Joan. VIII, 36), ubi tamen Spiritus Domini ibi libertas [Col. 0306B] (II Cor. III, 17).



VII.
(Ex sermone de Natali calicis.)

Eo superstitionis ritu plectitur impietas rebellantium Judaeorum, ut animal corruptibile, id est agnum, cum veneratione comedant, qui veri et immaculati Agni escam periculosissima fame contemnunt. Unde sibi videntur paschalis festi agere sacramentum, cujus hodie omnis Ecclesia initium sumit, mysterium intelligit, praemium concupiscit, quod sermo Domini discipulis suis evidenter insinuat dicens: Scitis quia post biduum Pascha fiet (Matth. XXVI, 2)? Aliud sonat, erit aut celebrabitur, aliud autem Pascha fiet. Numeret ergo mihi Judaeus, usque nunc ab exitu Israel, quantos vult annos: caeterum [Col. 0306C] Pascha primum adhuc post biduum fiet, cum praeteritas implens figuras, sicut Apostolus ait, Pascha nostrum immolatus est Christus (I Cor. III, 16).



VIII.
(Ex libris Contra Phantasma.)

Quid vel illo Apostoli sermone lucidius, etc., ut in epistola 2 (col. 206, c), usque ad qui legem dederat in praecepto.



IX.
(Ex sermone de Jona.)

Pelagus, inquit, operuit caput meum (Jon. II, 6). Nec istud frustra de solo capite dicebat, quem absque dubio pelagus omni ex parte contexerat; sed celavit contumelia mundi Dominum coeli. Caput viri Christus, caput autem Christi Deus (I Cor. XI, 3). [Col. 0306D] Velavit humilitas mea gloriam meam, et Deus (II Cor. V, 19), qui quasi caput inerat Christo mundum reconcilians sibi, ab eis qui hominem patibulo confixerant, non potuit pervideri.



X.
(Ex sermone 3 Rogationum.)

Praesentis saeculi actio, dilatis causarum eventibus, omnium operum perversitate confusa, non est tempus, sed causa judicii. Da porro in praesentibus evidentem bonorum malorumque distantiam, et examini quid remansit? Da ut hic malum nulli liceat facere, quid aeternitas plus habebit? Da ut hic a fide nullus exorbitet, et haereses esse (I Cor. XI, 19) qualiter oportet? Neque enim possumus dissimulare quin [Col. 0307A] oporteat quod oportere veritas clamat. Oportet vero esse haeresem, non quia ejus commentis Christus minuitur, sed quia ejus insidiis Christianus augetur. Sic sunt etiam, praeter fornicationem quae sola in corpus proprium peccat, caetera mala, si non vestias nudum, si punias innocentem, si rapias proximo, si parato etiam pallium cedere tunicam tollas, si malam dexteram verberes etiam laevam offerenti, si per mille passus onustum dirigas, et per alia duo servire meditantem. Aut quid diutius violentiae genera persequar? In omni imperio fortioris superbia temporalem habet jubendi fructum, aeternum vero innocentia patiendi.



XI.
(Ex libris Contra Arianos.)

[Col. 0307B] Dicit Apostolus, quod oporteat haereses esse (Ibid.). Oportet autem, non haereticis quod sunt esse, sed catholicis sustinere quod non sunt. Sicut de Juda traditore suo Dominus dixit, quod bonum fuerat homini illi non nasci (Matth. XXVI, 24). Inde enim ait illi, quia tuum nasci illi malum erat qui tradidit, nobis bonum, ad quos salus ex traditione pervenit.



XII.
(Ex libris Contra Arianos.)

Cum apparuissent angeli in terra, clamaverunt: Gloria in excelsis Deo (Luc. II, 14). Si Pater et Filius et Spiritus sanctus in excelsis est, bene dicimus, Gloria Patri et Filio et Spiritui sancto; nec possumus Patri sine Filio gloriam honoremque dare, cum [Col. 0307C] ipse in Evangelio jubeat, Ut omnes sic honorificent Filium, sicut honorificant Patrem (Joan. V, 23). Et Apostolus dicit, quod nemo honorat Dominum Jesum, nisi in Spiritu sancto (I Cor. XII, 3).



XIII.
(Ex epistolis Contra Arianos.)

De divinitate Spiritus sancti, quem nec factum legimus, nec genitum, nec creatum, Apostolus ait: Deus, qui operatur omnia in omnibus (Ibid., 6). Et eodem loco: Omnia autem haec operatur unus atque idem Spiritus, dividens singulis prout vult (Ibid., 11). Et Petrus in Actibus apostolorum: Quid convenit, inquit, inter vos mentiri Spiritui sancto (Act. V, 3, 4)? Et post, Non es mentitus hominibus, sed Deo. Item alio loco: Nescitis quia templum Dei estis, et Spiritus [Col. 0307D] Dei habitat in vobis (I Cor. III, 16). Et alibi: Si quis Spiritum Christi non habet, hic non est ejus (Rom. VIII, 9).



XIV.
(Ex sermone de ascensu Heliae.)

Et si multa sunt dona: omnia tamen haec operatur unus atque idem Spiritus, dividens singulis prout vult (I Cor. XII, 11). Non in paucioribus minor, nec in majoribus amplior; per quem etiam si alius alio minus accipit, intelligat donum potius posse minui quam donantem



XV.
(Ex libris Contra Arianos.)

Quia posueram de Evangelio: Data est mihi omnis [Col. 0308A] potestas in coelo et in terra (Matth. XXVIII, 18), ut potestatem illam, quam sibi dicebat datam, semper in natura divinitatis suae salvam fuisse monstrarem, commemoravi apostolicum illud quod de Filio dictum est: Cum tradiderit regnum Deo Patri (I Cor. XV, 24), cum utique Pater nullo tempore sine regno esse potuerit: nec ideo Patrem, qui potestatem Filio dedit esse majorem, cum et ipse Filius regnum Patri traditurus esse dicatur. Ubi enim quis beneficio aliquid confert, jure censetur major accipiente qui donat. In divinitatem autem, ex qua quod ineffabiliter filio datur non est gratia, sed natura, restat dantis et accipientis aequalitas.



XVI.
(Ex libris Contra Arianos.)

[Col. 0308B] Cum autem subjecta fuerint illi omnia, tunc etiam ipse Filius subjectus erit illi qui sibi subjecit omnia, ut sit Deus omnia in omnibus (Ibid., 28). Istud Apostolus ab octavi psalmi posuit exemplo. Sic namque scriptum est: Minorasti eum paulo minus ab angelis; omnia subjecisti sub pedibus ejus (Psal. VIII, 6). Ergo ejus pedibus omnia subdit, quem paulo minus ab angelis minoravit. Nec mirum est, ut in ea creatura Patre dicatur minor, in qua ei etiam beatitudo angelica exstitit major.



XVII.
(Ex libris Contra Phantasma.)

Ille solus hominis statum, etc., ut in epistola 2 (col. 207, a), usque ad quam susceperat, in inferna descendere.



XVIII.
(Ex libris contra Arianos.)
[Col. 0308C]

Apostolus Paulus ad Galatas, personae inseparabilitatem designans, ipsum dicit natum de muliere quem misit Deus Filium suum; sicut alio loco, Primus, inquit, homo de terra terrenus, secundus de coelo coelestis (I Cor. XV, 47); cum unus idemque mediator, de coelo Deus, homo de terra sit; qui de utero Virginis editus, ante quam coelos ascenderet, coelestis congrue dictus est; quia celsitudini substantiae coelestis immixtus, coeli Dominus factus est.



AD CORINTHIOS SECUNDAE.

    I. Ut non possent intendere filii Israel in faciem Moysi, propter gloriam vultus ejus.
    [Col. 0308D] II. Item de eodem.
    III. Quoniam dum sumus in corpore, peregrinamur a Domino, etc.
    IV. Quoniam quidem Deus est in Christo, mundum reconcilians sibi.
    V. Audivit arcana verba quae non licet homini loqui.





I.
(Ex sermone Natali calicis.)

Videamus comparatam Moysi et multo praecellentem, eam quae nostri est gratiam redemptoris. Nam ut nova paululum veteribus conferamus, ille ad hunc populum venit velata facie, iste operta divinitate, ille sublimitate cornutus, iste humilitate mansuetus; illius vultus radiis et decore luminosus, istius sputis [Col. 0309A] et caede foedandus: illius humanam faciem conservus videre non meruit, istius divinam leprosus aspexit.



II.
(Ex sermone die sexto Paschae.)

Cum caro (Sap. IX, 15), necdum mortis fornacibus defaecata, aggravet sensum multa cogitantem, et impediat visum pauca cernentem, interlucet tamen in aliquibus gestis dignitas futurorum, et secretorum immortalium splendor etiam mortalibus oculis rara revelatione subradiat. Sed hoc illis tantum, quos sola caro, non etiam carnalitas tenet, et cordibus mundos mundana cohabitatione non polluit. Sicut praestabatur quondam vati legifero coeleste colloquium; et eo usque divinae gloriae quodam intuitu donabatur, donec quiddam in levi fronte cornutum, non asperitas [Col. 0309B] videretur produxisse, sed claritas.



III.
(Ex sermone de symbolo.

Legimus quodam loco, quod dum sumus in corpore peregrinamur a Domino (I Cor. V, 6). Quidquid enim nobis de coelestibus mysteriis traditur, quamlibet indubitabili veritate subsistat, credere debemus, quia videre non possumus. Nam in isto saeculo, nostrum nosse tantummodo credere est. Beati enim mundo corde, quoniam ipsi Deum (Matth. V, 8); non dixit vident, sed videbunt. Unde qui in praesentibus habuerit fidem, ipse in futuris accipiet contemplationem.



IV.
(Ex libris Contra Phantasma.)

[Col. 0309C] Intelligit Apostolus ac definit, etc., ut in epistola 2 (col. 206, a), usque ad parentali chirographo sustineret.



V
(Ex sermone die sexto Paschae.)

Insonuit Pauli apostoli auribus, quod non licet homini loqui (II Cor. XII, 4), quodque ille permitteretur dicere, si nos mereremur audire. Si enim in modico fideles non fuistis, quod majus est quis credet vobis (Luc. XVI, 12)?



AD GALATAS.

    I. Mediator autem unius non est, Deus autem unus est.
    II. Misit Deus Filium suum, factum ex muliere.
    III. Item de eodem.
    IV. Mihi autem absit gloriari, nisi in cruce Domini nostri Jesu Christi.





I.
Ex libris Contra Phantasma.)
[Col. 0309D]

Hoc remedium Apostolus dicit dispositum, etc., ut in epistola 2 (col. 206, b), usque ad unum reddidit ex utrisque.



II.
(Ex libris Contra Phantasma.)

Adsit nunc sermoni nostro Emmanuel, etc., ut in epistola 2 (col. 205, a), usque ad hic et Dei filius et hominis erit.



III.
(Ex libro de Christi nativitate.)

Apostolus dicit, Postquam vero venit (Gal. IV, 4), etc., [Col. 0310A] ut in epistola 28 (col. 246, b), usque ad, in corpore coepisse, de matre est.



IV.
(Ex sermone die 3 Rogationum.)

Sicut enim Judaeorum lex, ita gentium gloria, gratia est. Et ideo apostolus Paulus ad unam partem dicit, Non bona gloriatio vestra (II Cor. V, 6), ad aliam vero, Mihi autem absit gloriari, nisi in cruce Domini nostri Jesu Christi (Gal. IV, 14).



AD EPHESIOS.

    I. In quo signati estis in die redemptionis vestrae.
    II. Unus Dominus, una fides, unum baptisma.
    III. Qui descendit, ipse est et qui ascendit super omnes coelos.
    IV. Quia membra sumus corporis ejus, de carne ejus [Col. 0310B] et de ossibus ejus.
    V. Et erunt duo in carne una, etc.





I.
(Ex libris Contra Arianos.)

Unum nomen est Trinitatis. Neque enim est aliud nomen ut in Actibus apostolorum legimus, in quo oporteat nos salvos fieri (Act. IV, 12). Si sequestrato Filio, de solo istud nomine Patris creditur, dicendus est non salvare salvator; rursusque si Patre secluso, id solius redemptoris nomine acquirimur, cessavit ab hac redemptione Pater, de quo scriptum est, quod redemptionem miserit populo suo (Psal. CX, 9); cum et de Spiritu sancto Apostolus dicat: In quo signati estis in die redemptionis vestrae (Ephes. IV, 30).



II.
(Ex libris Contra Arianos.)
[Col. 0310C]

Ubi plurale aliquid in divinitate subresonat, non dualitas videtur intelligenda, sed Trinitas, sicut in ipso Sodomiticae urbis refertur exitio. Apparuit, inquit, Dominus Abrahae sedenti in ostio tabernaculi, in ipso fervore diei; cumque levasset oculos, apparuerunt ei tres viri; quos cum vidisset cucurrit in occursum eorum, et adoravit in terram, et dixit: Domine, si inveni gratiam in oculis tuis, ne transeas servum tuum (Gen. XVIII, 1, 3). Certe non in aliquo horum trium, aut cultior habitus, aut eminentior forma praestabat. Et tamen Abraham, sacramentum indivisae Trinitatis intelligens, uno nomine tres precatur, quia trina in unitate persona, et una est in Trinitate substantia; de qua et Apostolus dicit: [Col. 0310D] Unus Dominus, una fides, unum baptisma (Ephes. IV, 5). Quis praesumat contra vas electionis unitatem istam pluralitate confundere? Noverat namque cum Patre vel Filio dominari Spiritum sanctum, cui quasi domum corpora nostra sacrabat dicens: Nescitis quia templum Dei estis, et Spiritus Dei habitat in vobis (I Cor. III, 16)? Quo unquam magis testimonio Deus probabitur Spiritus sanctus, quam quod habitaculum ipsius sumus, et Deus habitat in nobis? Sed jam dudum hujusmodi credulitatem divinae vocationi Paulus debebat. Si quippe in apostolorum Actibus scribitur Deservientibus autem illis et jejunantibus, dixit Spiritus sanctus, Segregate mihi Paulum et Barnabam ad opus ad quod vocavi eos (Act. XIII, 2). Non ex superioris [Col. 0311A] praecepto, sed spontanea est, ut opinor, ista vocatio. Sibi sequestrari praecipit, sibi dicit assumi. Deus est sine ambiguo qui inspirat, eligit vel mittit apostolos. Et tamen idem sanctus Paulus, cum distincte aliquoties Patrem, Filium vel Spiritum sanctum Dominum esse doceat, fidei culmen ea qua supra dixi definitione consummat: Unus Dominus, una fides, unum baptisma (Ephes. IV, 5). Sic ergo non possumus duos Deos, sicut nec duas fides, nec duo baptismata dicere. Deos nominare gentilitas appetit, crebro se lavacro a peccatis ablui Judaeus credit, fides plurali numero quasi multas dici veritas prohibet, nec Latinitas sinit. Unus Dominus est, non dividimus; una fides, non scindimus; unum baptisma, non iteramus. Cui honorem suum etiam in Bonosiacorum [Col. 0311B] aliorumque receptione servantes, si se in nomine Patris et Filii et Spiritus sancti baptizatos esse respondeant, quod bene confessi sunt, servando recipimus; quod perperam crediderant, benedicendo sanamus; et quod minus fuerat nominatione praemissa, suppletur credulitate firmata.



III.
(Ex libris Contra Arianos.)

Psalmus dicit: A summo coeli egressio ejus, et recursus ejus usque ad summum ejus (Psal. XVIII, 7). Nemo porro recurrit, nisi quo fuit; sed ascendente Christo, Filius hominis recurrit in coelum, qui erat prius in coelo. Sic etiam sanctus Paulus exponens ait: Ascendens in altum captivam duxit captivitatem, dedit dona hominibus (Ephes. IV, 8, 9). Et paulo post: [Col. 0311C] Qui descendit, inquit, ipse est et qui ascendit super omnes coelos, ut impleret omnia. Cumque per omnem eloquii sui locum Deum venisse praedicet, hominem redisse concludens, hic tamen ipsum dicit ascendere qui descendit; quia in Christo Deus et homo; non alter, sed ipse; non duo ex diversis, sed idem ex utroque mediator. Gemina quidem substantia, sed una forma est.



IV.
(Ex sermone de passione Domini.)

Apostolus (Ephes. V, 31, 32) somno Adae dominicam mortem coaptans, in ipso mundi principio aedificationem mulieris de costa dormientis viri, nascentis ecclesiae dicit signasse compagem. Namque cum formato de terra homini, si lecta recolimus, conjux [Col. 0311D] deesset, et quanquam inexperti, tamen solatii contubernium rudis animus flagitaret, ligatur Adam sensu, solvitur somno, celebratoque hujus similitudinis sacramento, tam pressum novi soporis pondus incubuit, ut merito mortem significasse ex ipso immobili atque insensibili quiete videatur. Taliter autem jacenti detrahitur una costarum, atque inde formata muliere, reviviscenti admodum viro, pro dispendio membri, repensantur lucra conjugii. Ecce et hic hodie Adam novum, culpas veteres sanaturum, oppressum somno impactae crucis suscipit quies. Nunc videndum est quid sit, quod de solo ejus latere Ecclesia formari dicitur, cum totus ipse homo pro Ecclesiae salute moriatur. Refert Joannes evangelista [Col. 0312A] (Joan. XIX, 31, 32) quomodo crucifixo Domino cum duobus latronibus, scilicet sexta sabbati circa vesperam, uti ne pendentium corpora feriata diei solemnitas inveniret, fractis pro acceleranda morte latronum cruribus, cum jam exspirasse Dominum cognovissent, adverterunt a supplicii similitudine temperandum; quia etiam si prematur veritas inimicorum conjuratione, non frangitur: maxime cum et de Agni esset immolatione praedictum, Os non confringetis ex eo (Exod. XII, 46). Et tamen hic circa Dominum, sic quoque quod non fuit necessarium fieri pro exitio, pro sacramento perfectum est. Unus namque de militibus arrepto missili, ut sermonem ipsum ponam, latus ejus aperuit (Joan. XIX, 34). Ergo non rupit, non transfodit, non jugulavit ad ultimum, [Col. 0312B] sed inquit, aperuit; ut patentis plagae portam vitalem, non tam vestigium vulneris, quam salutis esse intelligamus ingressum. Nam et arcam illam (Gen. VI, 6) cujus claustro tutus Noe tumentes saeculi fluctus mortemque bacchantem, impune solus cunctis pereuntibus enatavit, ostium quo vel ad salutem ingressus, vel regressus ad lucem est, in latere legimus habuisse. Agnosco igitur et hodie in Domino, qui surgit per crucem (Psal. CXXXI, 8) in requiem suam, ipse et arca, id est caro, sanctificationis suae: agnosco, inquam, in latere arcae istius aditum nostrum. Videamus primum quid inde procedit, advertamus postea quomodo ibi Christianus introiit. Patefacto ergo latere Domini, processit ubertim manantibus rivis aqua vel sanguis. Quid admirabilius tali facto? [Col. 0312C] quid lucidius indicio? quid mysterio plenius? Certum est quidem quod doluit Christus, quod interiit certum; sed servat in eo dignitatem suam etiam veritas mortis. Quae conditio unquam humani corporis habuit aquae vel sanguinis fluxum? Esto, quod tamen vix consuetudinis ratione permittitur, ut continuerit cruorem suum caro defuncta; ubi latuit viventis aquae fonticulus in corpore morientis? Uude procedit duplex rivus arentem mundum fecundaturus, purus laticis, pretiosus cruoris? Unde sancti fluminis unda prorumpit, sola restinguendis gehennae satisfactura vaporibus? Ecce videtis de latere Adam nostri conjugem suam strui. Ecce sponsam victuro, dum moritur, praeparari. Ecce dormienti praecipi quod laetificet vigilaturum; omnis autem Ecclesia duo sunt [Col. 0312D] genera hominum. Unum est, quod fideli morte, aliud quod sublimi passione salvatur; unum quod pro Christo occubuit, aliud quod Christo vixit. Nos ergo excipiamus aquam de latere Domini, martyres sanguinem. Illos pretiosa sanguinis purpura vestiat, nos nivea baptismatis unda respergat.



V.
(Ex libris Contra Arianos.)

Consultus in Evangelio Dominus, quid de vinculi matrimonialis soliditate decerneret, Non sunt, inquit, jam duo, sed una caro. Propter quod dico vobis, Quod Deus junxit, homo non separet (Matth. XIX, 6). Ecce quod ait Apostolus de conjugio, Sacramentum hoc magnum; ego autem dico vobis, in Christo et in Ecclesia [Col. 0313A] (Ephes. V, 32). Nascitur nempe ab humilitate exempli altitudo mysterii. Si ex duobus dicitur unum facere copula corporalis, quare totam Trinitatem non solidaverit una substantia? aut cum dicamus, in terrenis separari non licere quod Deus junxit per concordiam, quanto periculo in supernis separari velimus quod Deus junctus est per naturam? Jam ut illud taceam quod scriptum est, quod multitudinis credentium erat anima una, et cor unum (Act. IV, 32): quorum singula corda unum cor reddebat unanimitas, sicut proprias in Trinitate personas solidat et exunat aequalitas.



AP PHILIPPENSES.

    I. Qui cum in forma Dei esset, semetipsum exinanivit.
    [Col. 0313B] II. Factus obediens usque ad mortem.
    III. Propter quod Deus illum exaltavit, et donavit illi nomen quod est super omne nomen.
    IV. Ut in nomine Jesu omne genu flectatur.
    V. Et omnis lingua confiteatur quia Dominus Jesus in gloria est Dei Patris.
    VI. Item de eodem.





I.
(Ex libris Contra Phantasma.)

Cum in forma Dei esset, semetipsum exinanivit formam servi accipiens, et humiliavit semetipsum usque ad mortem, mortem autem crucis (Philipp. II, 8, 9). Verus Deus est qui dignatur inclinari; verus homo est, qui potuit mori. Propter quod, inquit, et Deus [Col. 0313C] pater exaltavit illum, et donavit illi nomen quod est super omne nomen. Inter eum qui dat, et eum qui accipit honorem, trium est omne nomen. Imum est homo, medium angelus, summum Deus. Hoc nomen donavit quod super omne nomen est, non ei quem genuit, sed illi quem misit, qui factus est obediens usque ad mortem. Aut quid novum est, credi in eo formam servi, qui nec maledicti opprobria ferre despexit? Apostolo protestante, eum qui non noverat peccatum, pro nobis maledictum fecit (II Cor. VI, 21). Quia scriptum est, inquit, Maledictus omnis qui pendet in ligno (Gal. III, 13). Propter quod exaltatus est, ut in nomine Jesu, omne, id est non solum hominis, verum etiam angeli, genu flectatur: ei scilicet qui secundum ejusdem Apostoli dictum, propter vos [Col. 0313D] pauper factus est cum dives esset (II Cor. VIII, 8, 9), dives ab aeternitate, pauper ex ventre; dives in coelis, pauper in pannis.



II.
(Ex libris Contra Arianos.)

Non per hoc minuit aequalitatem Filii Dei, quod filius hominis obedivit. Quomodo enim non obediret Patri, qui subditus erat matri? dicente evangelista de parentibus ejus: Et venit Nazareth, et erat subditus illis (Luc. II, 51). Sic enim factus est, dicente Apostolo, obediens usque ad mortem (Philipp. II, 8), sicut ipse Dominus dixit, Tristis est anima mea usque ad mortem (Matth. XXVI, 38).



III.
(Ex libris Contra Arianos.)
[Col. 0314A]

An forte solus Pater dicendus est Dominus? In Evangelio Christus discipulis ait: Vocatis me Magistrum et Dominum, bene dicitis; sum enim (Joan. XIII, 13). Et Apostolus ait (Philipp. II, 8, 9), quod post mortem Christi, mortem autem crucis, exaltaverit eum Pater, et dederit ei nomen, ut in nomine Jesu omne genu flectatur, coelestium, terrestrium et infernorum, id est adoret, dicente alibi ipso Domino, Dominum Deum tuum adorabis, et illi soli servies (Matth. IV, 10).



IV.
(Ex sermone de Pentecoste.

Crux illa in qua vita pendente mors periit, sicut [Col. 0314B] in passione evangelista Joannes enarrat (Joan. XIX, 20), quia multiplicem capere non potuit, triplicis linguae pagina fuit: ut a toto mundo incunctabiliter crederetur, quod Hebraicis litteris, nec non Latinis Graecisque conscriptum, quasi in ore trium testium firmaretur; ac deinceps omnis lingua confiteatur quia Dominus Jesus in gloria est Dei Patris (Philipp. II, 11), id est in una cum Patre. Quod quamlibet aliquorum intentio negare persistat, et si non omnium sermo, certe omnis lingua proclamat.



V.
(Ex libris Contra Arianos.)

Dixi cum Patre Filio aequalem gloriam honoremque nos dicere: quia legimus, Ut omnis lingua confiteatur quod Dominus Jesus Christus in gloria est Dei Patris [Col. 0314C] (Ibid.). Si tantummodo dixisset in Dei, forte putaretur, esto in Dei, certe minoris; at cum in Patris gloria, quid inaequale? quid exiguum? quid divisum? Non enim in angelica vel humana, sed in gloria est Dei Patris. Alias autem, nisi aequalis gloria ista credatur, contra ipsius Domini jussionem (Joan. V, 23), non omnes sic honorificabunt Filium, sicut honorificant Patrem. Nulla enim ratione sic honorari poterit major ut minor. Sed quicunque non sic honorificaverit Filium sicut honorificat Patrem, quidquid gloriae dempserit, contumeliae deputavit.



VI.
(Ex sermone in dedicatione ecclesiae archangeli Michaelis.)

Iste sit ille, quam dulcis, tam terribilis locus, in [Col. 0314D] quo Jacob (Gen. XXVIII, 11) cernens Dominum scalis innixum, perque eas ascendentes descendentesque angelos videns, domum Divinitatis intelligit: ubi parato mysteriis lapide caput effultus, futurorum causis aptavit unguentum: sive cum passuri Mediatoris pendulum crinem, justificatae peccatricis obsequio, fragrantis alabastri unda perfudit: ut quod lapidibus vivis in spiritualem fabricam congruenter necessarium flueret, ex irriguo angularis lapidis fonte manaret, sicque Abrahae filii per lavacrum ex lapidibus suscitati, ut ariditatem contagii naturalis evadant, odoriferi chrismatis munere gratia fecundante pinguescerent. Istud Jacob sopitus vidit in spiritu, expergefactus gessit in signo. Cum nobis inde oratio [Col. 0315A] consecrantis inclamat, nobis ibi somnium dormientis invigilat. Scalae vero quas vidit, gradus sunt supplicationis humanae, quibus quisque pro viribus in divinas aures precum qualitate mittatur. Ascendunt autem per eas angeli, cum vota nostra in coelum porrigunt: descendunt, cum de coelis obtenta transmittunt. Assistunt hi precibus nostris, non pennarum flatu, sed donorum spiritu, quorum volasse voluisse est. Interque hos sibi vindicat Michael princeps principem locum, quem Daniel (X, 13) ille sublimis vir desideriorum, visionum potens, dissolutor aenigmatum, expositor figurarum, hebdomadae triplicis fervente jejunio, parum fuit ut haberet visibilem, nisi acciperet adjutorem. Quocirca etiam hic Michael noster, sinceritate voti, jocunditate loci, devotione [Col. 0315B] populi, provocatus adstat, conferendo magna, maxima obtinendo, conspectum Divinitatis quo semper illustratur, huc attrahat. Ad quem, quia multis Scripturarum locis agnovimus, subvehentibus angelis, sive quod pium poscitur, sive quod rectum geritur pervenire, acceptabilium operum salubriumque votorum prospiciamus in studio beatitudinem, qui providimus in archangelo portitorem.



AD COLOSSENSES.

    I. Qui est principium primogenitus ex mortuis.





I.
(Ex sermone die primo Paschae.)

Fit Christus in hodierna festivitate non unigenitus, sed, sicut Apostolus dicit, primogenitus ex mortuis [Col. 0315C] (Coloss. I, 18). Video tamen posse aliquos hic moveri cur Christus primogenitus ex mortuis nominetur, cum factum sit, sicut plerumque nos sacer coelestium lectionum cursus instruxit, ut aliquos mortuorum, etiam sanctorum intercessione redivivos, laxatis naturae vinculis, lux secunda susciperet. Quod admirabiliter quoque ac triumphaliter ipse Dominus fecerat (Matth. IX, 24; Luc. VII, 12; Joan. XI, 43), cum prohibitis prius duobus spiritibus de inferno, corporibus de sepulcro, Lazarum novissime suscitans, jussione tertia, die quarta, non de fauce, sed quodammodo de ventre mortis, vinctas funere, putredine relaxatas, fetentes tempore, jussione viventes retraxit exsequias. Sed quicunque sic temporaliter resurrexerunt, ut deinceps morerentur, [Col. 0315D] hos mortuorum primitias, id est primogenitos ex mortuis, quod de solo Christo dictum est, appellare non possumus. Siquidem isti de morte cum mortis vinculis revertentes, nec sub remedio, sed adhuc sub chirographo, non sunt a conditione liberi, sed pro opportunitate laxati. Christus autem resurgens, ut Apostolus ait, jam non moritur, mors ei ultra non dominabitur (Rom. VI, 9). Ergo hactenus ipse solus est, qui non moriturus resurrexerit; hoc etiam suis postmodum largiturus, cum eos a morte perpetuo victuros resuscitabit. Quocirca illa jam secunda laetitia erit, qua fideles resurgent. Caeterum primum resurgendi gaudium primogenito ex mortuis jure debetur.



AD THESSALONICENSES PRIMAE.
[Col. 0316A]

    I. Quoniam ipse Dominus in jussu et in voce archangeli, et in tuba Dei, etc.
    II. Rapiemur in nubibus obviam Christo in aera.
    III. Item de eodem.





I.
(Ex sermone de Ascensione Domini.)

Vas electionis gentium doctor, in quo adhuc mortali homine angelicus sermo vivebat, cum resurrectionem mortuorum non mortuo sermone describeret, Dominumque nostrum in jussu, id est cum imperio, et in voce archangeli adfore, quasi cum praeconis terrorem monstraret, tum deinde, inquit, etiam nos rapiemur in nubes obviam Christo in aera (I Thess. IV, 15). Tunc erit possibile quod modo arduum. [Col. 0316B] Quod nunc in Christo veritas divinitatis, tunc in nobis poterit similitudo. Tunc etiam nostris aere pedibus subjugato, levibus elementis defaecatorum corporum membra ponemus: si tamen veniente eodem rege nostro, non in praeteritum timida differendi conscientia retrahat, sed fida securitas ad percipiendam citius dignitatem gloriae coelestis occurrat.



II.
(Ex sermone die primo Rogationum.)

Praeparare in occursum Dei tui Israel (Amos. IV, 12). Dicit quidem Paulus apostolus, ubi Redemptoris (I Thess. IV, 15) describit adventum, qualiter rapiemur ad nubes obviam Christo in aera. Hic tamen puto occursum istum ad alium pertinere. Nam [Col. 0316C] et hic viventes quasi occurrimus Deo, si praeceptum quod porrigitur amplectimur: et quia paratus est ille ad ignoscendum, occurrat ei correctio ad poenitendum. Sed et quicunque propter amorem aeternae vitae, non solum ab illicitis abstinet, verum etiam a licitis se coercet, sponte occurrisse judicandus est. Nam, ut exempli gratia unum quodcunque dicamus, adulterio generaliter interdicto, simplex conjugium lege permittitur; cui tamen virginitatis nitor sine comparatione praefertur: unde qui dat nuptum virginem suam bene facit, et qui non dat melius facit (I Cor. VII, 36). Hoc ergo de omni debemus observatione sentire. Qui male facit, fugit; qui bene, exspectat; qui melius, occurrit.



III.
(Ex libris contra Arianos.)
[Col. 0316D]

Intelligendum est, quod dicente filio, Nemo ascendet in coelum, nisi qui de coelo-descendit (Joan. III, 13), divinitatis tantum potestas unde venerat ascensura dicatur, non eo modo quo ascensum sanctis vel tribuit idem Dominus, vel promisit. Ex quibus Enoch (Hebr. XI, 5) propter meritum translatus a terris, Helias (IV Reg. II, 11) curru elatus est coelis. Taceo illum qui (II Cor. XII, 2, etc.) in corpore an extra corpus nescio Deus scit, in triplicibus supernorum secretis audivit verba quae non licebat hominibus eloqui, quia videbat arcana quae non licuerat mortalibus intueri. Sed forte parum videtur de ascensu fidelium personalia replicari. Noverat videlicet Apostolus [Col. 0317A] praemia futurorum, cum sponderet illis ad quos scribebat (Philipp. III, 20), quod recte viventium conversatio jam nunc esset in coelis, quo utique post resurrectionem corporis et habitatio servaretur: sicut et Dominus noster discipulis suis in Evangelio Joannis insinuat dicens: Vado parare vobis locum. Et si abiero, et paravero vobis locum, iterum venio, et accerso vos ad me, ut ubi ego sum et vos sitis (Joan. XIV, 2). Juxta quam promissionem sancti in coelo futuri sunt. Nunquid sine ascensu celsitudinem regni coelestis intrabunt? Et quomodo Nemo ascendet in coelum, nisi qui de coelo descendit (Joan. III, 13)? Sed quia incommutabilis veritas, tam de se falli cum protestatur, quam de nobis fallere non potest cum pollicetur; quamlibet illic cum illo futuri [Col. 0317B] sint qui fuerint glorificandi, ille solus ascendit qui levari alterius ope non indiget. Cui cum voluit solide substratus est aeris gradus. Cujus quo venerat revertentis, de superno vigore vibratum, de terrestri substantia corpulentum, viae famulata pendenti sustinuit aura vestigium. Praeter hunc ergo solum, cui, ut saepe jam dixi, per duplicem generationem suppetiit haec potestas, multi in coelo futuri sunt, sed nullus ascendet. Quia ut impleatur fidelibus divina promissio, non ascensuris, sed assumendis dabitur altitudo. Quod praevidebat Apostolus (I Thess. IV, 15), cum sociandos nos Domino, et apud ipsum semper futurus, per nubem rapiendos in aera praemoneret. Porro intelligi promptum est, quod alieno subvectus arbitrio non graditur propria libertatis [Col. 0317C] sponte qui rapitur. Nec semper invitos rapi rearis: frequenter raptos suos monstrat et gratia. Siquidem teste Evangelio (Joan. VI, 46), et Pater trahit qui ad Filium veniunt, et a violentis rapitur regnum coeleste (Matth. XI, 12). Quae sic rapina desiderii sui sancti efficit compotem, ut Dei cui hoc violenter eripitur, magis provocet largitatem.



AD TIMOTHEUM PRIMAE.

    I. Unus mediator Dei et hominum, homo Christus Jesus.
    II. Si quis episcopatum desiderat, bonum opus desiderat, etc.
    III. Cum enim luxuriatae fuerint in Christo, nubere volunt, etc.
    [Col. 0317D] IV. Nihil intulimus in hunc mundum, etc.





I.
(Ex libris contra Arianos.)

In Christo Deus et homo, non alter, sed ipse: non duo ex diversis, sed unus ex utroque mediator. Gemina quidem substantia, sed una persona est. Quam soliditatem si quis scindere dualitate praesumat, primum est quod publice contra Apostoli sententiam profitetur, dicentem: Unus mediator Dei et hominum Christus Jesus (I Tim. II, 5). Deinde eligat necesse est de duobus, id est divina humanaque, quam naturam mediationis hujus velit mysteria suscepisse. Si solus Deus mediator, non est alius apud quem intercedat: si solus homo, non est qui reconciliare [Col. 0318A] praevaleat. Junge porro ut sit (II Cor. V, 19) Deus in Christo, et est mundum reconcilians sibi. Ipse videlicet penes quem agendum est, ipse qui agat: sic idem missus, et idem regressus; sicut ipse judicatus, et ipse judicaturus.



II.
(Ex sermone de ordinatione episcopi.)

Superest nunc, ut lectionis hujus semper meminerit, quae peculiariter ei nunc lecta est, inclamante Apostolo, acclamante populo, conclamante judicio, Si quis episcopatum desiderat, bonum opus desiderat (I Tim. III, 1). Solent autem plerique propriae ambitionis incendium dicti hujus apostolici quasi refrigerio temperare, quod jam et libertate permissa res boni operis concupiscatur. Sed statim cessaret [Col. 0318B] tale desiderium, si sequentia tractarentur. Oportet, inquit, hujusmodi irreprehensibilem esse (Ibid., 2). Hic secum rogo crescens ambitus et animosa honorum vota decertent: hic permissam sibi desiderii securitatem merita semetipsa scrutata considerent; si ab omni interdictae reprehensionis naevo candida divinae imaginis integritas custoditur; si quandocunque mentis impetus moderationis limitem non excessit; si quibuscunque indigentibus superfluum quispiam manus non tenuit; si nunquam sermonis petulantia honestatem silentii salubrioris irrupit; si (Ephes. IV, 26) calentem diei ferventis iracundiam limes occidui solis absolvit; si nunquam corde duplici diversum sonantis cogitantisque aliud verba quam vota moliuntur; si ad ultimum digna observantiae [Col. 0318C] cura, ut de juramentis taceam, vel perjuria formidantur. Non quod ab his omnibus liberi esse omnes possimus, sed quod periculosum sit unumquemque merita sua non recolere, et quod solis irreprehensibilibus debetur, ambire. Jam quid de illis dicatur, quos pretiositatem gratiae pretii vilitate mercantes, usque ad jacturam pecuniae verecundiae jactura producit? Quorum acclamationibus militant conducta mendacia, quorum prurientes scalpentibus praeconiis aures mercenarius clamor inflammat; quique non reminiscentes Simonem Magum (Act. VIII, 18) divini muneris dispensationem pretio voluisse mercari, cum pecunia sua non in sacerdotium, sed in interitum deputantur. Libere ergo haec coram ambitu electo compulsoque detester: placere Deo penitus [Col. 0318D] nequit, qui usque ad sui electionem sibi ipse placuerit. Quin potius de innocentum antistitum labore dicamus. Neque enim levis est administraturi causa pontificis, quem manet dupliciter, sermo ut populi magistrum, actus ut Christi discipulum: qui plebem non minus pietate quam severitate recturus est. Quem timere convenit dispendiis suis, quem communicare non convenit criminibus alienis. Qui alium onerat se contestante, qui damnum patitur alio pereunte. Quando audit, non turpis lucri cupidum, temperaturus est ut sit cupidus, et quidem lucri, nec tamen turpis: id est, ut studeat commissa sibi talenta assiduae praedicationis sermonibus expolire, et acquisita multiplicataque gregis sui salute geminare. [Col. 0319A] Jubetur esse ornatus; nec istud corporaliter accipiendum est. Episcopum cui injuncta merito ornamenta suppeditent, non comit pompa, sed gratia. Sic itaque sacerdotalis locus, arctam illam et contribulatam Evangelii semitam tenens, perque angustias ejus post se etiam populum trahens, sinistram fugiens, dexteram non praesumens, periculosum ex utraque parte lubricum pertimescat, et sermonis apostolici libram aequalitate considerationis appendens, si districtus esse voluerit, legat non percussorem; si humanus, non vinolentum; si sobrius, non avarum; si subditus, non abjectum; si servus, non elatum; si misericors, non remissum; si terribilis, non cruentum; si domum suam bene regentem, utique ordinantem omnia, negligentem nulla, acquirentem [Col. 0319B] multa, plurima dispensantem. Ergo et huic ex administratae domus probato rectoque judicio, super evangelici illius nummularii mensam pecunia multa committitur, quae multiplicato reddenda compendio vos eritis.



III.
(Ex epistola contra Faustum.)

Fateor in necessitate positis, etc., ut in epistola 4 (col. 221, a), usque ad in carne non vicerat conjugatos.



IV.
(Ex sermone die 2 Rogationum.)

Age nunc, in quantum potest fieri, videamus quae nostra quaeve aliena sint. Ait Paulus apostolus: Nihil intulimus in hunc mundum, sed nec auferre possumus (I Tim. VI, 7). Et quid nostrum dici potest, [Col. 0319C] quod non intulimus, quodque non relaturi sumus? Nudus, inquit Job, exivi de utero matris meae, nudus revertar in terram (Job I, 21). Patet quam infidelis sit usus divitiarum, qui nos nec in principio nostro, nec in fine comitatur. Quid aurum et argentum avare multiplicas? quid tuum dicis, ad quod nudus venisti? Mundi est facultas quam tuam, communis est quam propriam putas. Via itineris cujuscunque quam gradimur, breviter dici nostra potest, dum a nobis ambulatur: nobis vero praetergressis, illorum est qui sequuntur. Quomodo potest nostra esse facultas caduca atque terrena, si non pascat egenum, cum possit pascere violentum? Quomodo nostrum est, in quo nec capiendo innoxii, nec continendo justi, nec possidendo certi, nec conservando securi sumus? Et [Col. 0319D] quam pro certo tenemus, nos nudos in terram venisse, tam certo sciamus, de terrestribus nos auferre nihil posse. Apostolus se recolit nihil intulisse, nihil ablaturum esse. Job fatetur nudum se natum, nudumque moriturum. Salomon omnibus parem clamat interitum et similem exitum. Quantumlibet ambitione velit quisque discerni, principio et fine conjungitur. Nam quod dixit, Unus introitus omnibus ad vitam, et par egressus ad mortem (Sap. VII, 6), non meritorum aequalitatem, sed aequalem docuit conditionem. Unde si apparet, ut opinor, nec infida fidelium, nec peritura esse salvorum, quae sint nostra paululum discernamus. Ecce, ut supra dixi, cum in hunc mundum venientes nihil terrenae facultatis inferimus, [Col. 0320A] animam tamen arbitrii compotem capacemque rationis, ad eligendum bonum, si Deus inspiraverit, exhibemus. Cumque processu temporis voluntatis nostrae qualitas confirmatur, Dei voluntas est ut bene faciamus, sed nostrum est quod fecerimus. An forte dicit aliquis, et hanc ipsam boni actionem potest homo insidiante diabolo perdere. Verum est, quod amittere homo bonum proprium furante adversario potest. Sed hinc magis nostrum conjici debet, quia non violenter aufertur. Non enim taliter perdimus mercedem, qualiter facultatem. Quod enim extra nos est, carnalis inimicus rapiendo auferre potest: quod vero intra nos, non potest spiritualis nisi insidiando furari. Et ideo, si sciret pater familias qua hora fur venit, vigilaret utique, et non sineret perfodi [Col. 0320B] domum suam (Luc. XII, 39). Illa ergo est domus nostra, quae, si vigilamus, non potest dirui: illa vero prorsus aliena est, quae potest vigilantibus nobis occupari.



AD TIMOTHEUM SECUNDAE.

    I. In magna autem domo non solum sunt vasa aurea et argentea, sed et lignea et fictilia.





I.
(Ex sermone die 3 Rogationum.)

Quomodo si, inquit (Isai. LXVI, 20), inferant filii Israel munus in vase mundo in domum Domini; legimus in Apostolo, in domo magna non solum argentea vel aurea, sed etiam lignea vasa et fictilia (II Tim. II, 20) reperiri. Quae in ipsa graduum diversitate omnia possunt esse usui, etiamsi non sunt aequalia [Col. 0320C] dignitati. Cuilibet distantiae nitor opus est. Potest in fictilibus vasculis, dummodo munditia non desit, divinae domui munus offerri, si vas ex eadem massa fictum, quia peccando ceciderat in contumeliam, poenitendo redeat ad honorem. Habemus enim thesaurum istum in vasis fictilibus (II Cor. IV, 7). Haec ergo vascula, ut dixi, poenitentium teneant compunctionem. Porro lignea legitimam conjugatorum praeferant simplicitatem: cruore martyris aurea rubeant; virginitatis radio argentea perlucescant. Vasorum talium capacitas est, quod rationabilis naturae coditi sumus. In haec modo provideat de suo quisque quod offerat: pro qualitate munerum fit pretiositas vasculorum. Istis credo vasculis Heliseus (IV Reg. IV) quondam liquorem olei vivacis infudit, quod cum [Col. 0320D] flueret irriguum, non effluxit impletum.



AD HEBRAEOS.

    I. Filius meus es tu, ego hodie genui te.
    II. Minorasti eum paulo minus ab angelis
    III. Ubi enim testamentum, mors necesse est inter cedat testatoris.
    IV. Fide obtulit Abraham Isaac, cum tentaretur.
    V. Lapidati sunt, secti sunt.





I.
(Ex libro de Christi divinitate.)

Filius meus es tu, ego hodie genui te (Psal. II, 7) Hodie hic aeternitas, etc., ut in epistola 28 (col. 246, a) usque ad nomen filii ejus, si nosti.



II.
(Ex libris contra Arianos.)
[Col. 0321A]

Minorasti eum paulo minus ab angelis (Psal. VIII, 6). Quod Apostolus de Christo exponit dictum, cum in natura divinitatis suae major esse angelis a nemine dubitetur. De quo dicit Apostolus ad Titum scribens, ut abnegantes impietatem, et saecularia desideria, prudenter et juste et pie vivamus in hoc saeculo, exspectantes beatam spem, et adventum gloriae magni Dei et Salvatoris nostri Jesu Christi, qui dedit pro nobis semetipsum (Tit. II, 12). De quo alio loco Scriptura nostra dicit: Qui est, qui erat, quique venturus est omnipotens (Apoc. XI, 17). Si omnipotens, unde minor? Nam et illud omnipotens dicit jam post resurrectionem suam secundum Matthaeum, Data est mihi [Col. 0321B] omnis potestas in coelo et in terra (Matth. XVIII, 28). Quod si quis minorem putat accipientem eo qui dat, legat et de Christo per Apostolum dici: Cum tradiderit regnum Deo et Patri (II Cor. XV, 24); cum sic non possit esse pater sine regno, quod ei filius dicitur esse traditurus, sicut nec filius sine omni potestate quam sibi dicit datam in coelo et in terra. De quo S. Paulus ad Colossenses, prohibens ne credamus secundum traditionem hominum, secundum elementa hujus mundi, et non secundum Christum: Quoniam, inquit, in ipso habitat omnis plenitudo divinitatis corporaliter (Coloss. II, 9).



III.
(Ex. sermone de Natali calicis.)

[Col. 0321C] Impleturus Redemptor noster sacramentum carnis assumptae, sicut aeternus et piissimus pater, creatis a se redemptisque filiis spem indultae adoptionis aperiens, substantiamque nobis coelestem ante diem suae mortis assignans, testamentum fecit, quo nos haeredes ab his quae largiebatur instituit, humana quidem comparatione, sed non humana necessitate, non amissurus quod filiis deputabat, sed habiturus magis filios cum haereditate quam scripserat. Testamentum hoc appellamus testamentum novum. In quo exhaeredatis omnibus, solus haeres instituitur populus Christianus. Non autem juxta terrenum morem haereditas ista dividitur, nec corruptibili distributione in plures dispersa tenuatur. Omnes recepit, omnes invitat: nec de portione tenentum tollitur [Col. 0321D] quod aliis nascentibus deputetur. Crescat quantum vult, et multiplicetur renascendi cupida filiorum voluntas, omnibus se incontaminatam reservat haereditas. Sed istud testamentum novum vetere suppleto ordine suo agitur, et totius firmitatis mysteriis celebratur. Quod ipse ineffabilis redemptor noster, adhibitis [Col. 0322A] valde idoneis testibus, discipulis suis, conscripsit traditus, signavit passus, aperuit suscitatus. Et quia cuncta rite peracta sunt, merito apostolus Paulus dicit: Quod hominis confirmatum testamentum nemo irritum facit, aut superordinal (Gal. III, 15), id est mutat. Agnoscamus nunc fideliter summam haereditatis indeptae. Illud est videlicet quod coenantibus apostolis aeterni libaminis ordinem consecravit. Itaque videmus, quod nihil nobis de substantiae plenitudine minuit, qui quod pro nobis assumpsit, totum nobis reliquit. Alii haeredibus suis sua tribuunt, ille semetipsum, id est carnem vel sanguinem corporis sui.



IV.
(Ex sermone die Paschae.)

[Col. 0322B] Universis igitur ferte quae sumitis. Quod mensae apposui, mundo transmisi: calix quem vos gaudetis gustasse, cunctorum est. Novi et aeterni testamenti paucos testes adhibuit, multos haeredes. Nulla tamen sortis conditio admittit alienum. Certos quosque recipit coelestis cognitio: populus est quidem adoptione, sed unicus.



V.
(Ex sermone de Ezechia rege.)

Ille quondam patriarcharum maximus pater (Gen. XXII), qui immolandum filium jussus offerre, viriliter praesumpsit, nec majestati hominem posse resistere, nec pietati praeceptum parricidii convenire. Et tamen, cum mysterii ignoraret eventum, altari filium quasi jugulaturus imposuit: unum certissime [Col. 0322C] tenens, si hujus hostiae Deo irrevocabilem libuisset tenere sententiam, non homicidium, sed sacrificium fore quod obedientia commisisset.



VI.
(Ex sermone die 2 Rogationum.)

Nos magis instruunt isti prophetae, et infirmitatem nostram quasi sub suae impatientiae sermonibus consolantur. Illorum porro patientiam testantur multiplices in infirmitate virtutes. Quorum ut vel paucissimos, propter istum qui dolet justum ab impio devorari, exempli gratia proferamus, probat hoc de Jeremia gloriosior in captivitate libertas, neque per ligamen corporis licentia vincta sermonis. Probat Esaias, quem ob praeconium veritatis, divaricante serra obtusis dentibus, doloribus acutis, saeviens civicus [Col. 0322D] furor, quantum ad poenam mortaliter torsit, tantum ad gloriam vitaliter occidit. Cumque victore defuncto, victus superstes doleret, per laniatam carnem mentem nequivisse lacerari, cum multas membrorum partes quas disjunxerat numeraret, plus quam unam fidem invenire non potuit.


[Col. 0321] (Ex veteri codice.) Ex dictis Patrum diversis catholicorum. Haec Lugdunensis Florus collegit in unum.



[POEMATUM DE MOSAICAE HISTORIAE GESTIS LIBRI QUINQUE.]




[Col. 0323]
ALCIMI ECDICII AVITI [a 2Kb] POEMATUM DE MOSAICAE HISTORIAE GESTIS LIBRI QUINQUE. (C,G)*



PROLOGUS.
[Col. 0323A]

[1 1Kb] Domino sancto in Christo piissimo ac beatissimo Apollinari episcopo Alcimus Ecdicius Avitus frater.

Nuper quidem, paucis homiliarum mearum in unum corpus redactis, hortatu amicorum discrimen editionis intravi. Sed adhuc te majora suadente, in cothurnum petulantioris audaciae edurata fronte procedo. Injungis namque, ut si quidquam de quibuscunque causis metri lege conscriptum est, sub professione opusculi vestro nomini dedicetur. Recolo equidem nonnulla me versu dixisse: adeo ut si ordinarentur, non minimo volumine stringi potuerit epigrammatum multitudo. Quod dum facere servato causarum vel temporum ordine meditarer, omnia [Col. 0323B] pene in illa notissimae perturbationis necessitate dispersa sunt. Quae quoniam singillatim aut requiri difficile, aut inveniri impossibile foret, abjeci ea de animo meo, quorum mihi vel ordinatio salvorum, vel dispersorum reparatio dura videretur. Aliquos sane libellos apud quemdam familiarem meum postea reperi: qui licet nominibus propriis titulisque respondeant, et alias tamen causas inventa materiae opportunitate perstringunt. Hi ergo, quia jubes, etsi obscuri sunt opere meo, tuo saltem nomine illustrabuntur. Quanquam quilibet acer ille doctusque sit, [Col. 0324A] si religiosi propositi stylum non minus fidei quam styli lege servaverit, vix aptus esse poemati queat. Quippe cum licentia mentiendi, quae pictoribus ac poetis aeque conceditur, satis procul a causarum serietate pellenda sit. In saeculari namque versuum opere condendo, tanto quis peritior appellatur, quanto elegantius, imo, ut vere dicamus, ineptius falsa texuerit. Taceo jam verba illa vel nomina, quae nobis nec in alienis quidem operibus frequentare, ne dicam in nostris conscribere licet: quae ad compendia poetarum, aliud ex alio significantia plurimum valent. Quocirca saecularium judicio, qui aut imperitiae aut ignaviae dabunt, non uti nos licentia poetarum, plus arduum quam fructuosum opus aggressi, divinam longe discrevimus ab humana existimatione [Col. 0324B] censuram. Quoniam in asserendis quibusque rebus, vel etiam prout suppetit explicandis, si quacunque ex parte peccandum est, salubrius dicente clerico non impletur pompa quam regula, et tutius artis pede quam veritatis vestigio claudicatur. Non enim est excusata perpetratione peccati libertas eloquii. Nam si pro omni verbo otioso quod locuti fuerint homines, rationem redhibere cogentur (Matth. XII, 36), agnosci in promptu est, illud periculosius laedere, quod tractatum atque meditatum et antepositum vivendi legibus, loquendi lege praesumitur.



LIBER PRIMUS. DE INITIO MUNDI.
[Col. 0323]

   [Col. 0323C] Quidquid agit varios humana in gente labores,
Unde brevem carpunt mortalia tempora vitam,
Vel quod polluti vitiantur origine mores,
Quos aliena premunt priscorum facta parentum,
Addatur quanquam nostra de parte reatus,
[Col. 0324C] Quod tamen amisso dudum peccatur honore,
Ascribam tibi, prime pater, qui semine mortis
Tollis succiduae vitalia germina proli.
Et licet hoc totum Christus persolverit in se,
Contraxit quantum percussa in stirpe propago:
[Col. 0325A] Attamen auctoris vitio, qui debita lethi
Instituit, morbosque suis ac funera misit,
Vivit peccati moribunda in carne cicatrix.
   Jam Pater omnipotens librantis pondere verbi
Undique collectis discreverat arida lymphis,
Littoribus pontum constringens, flumina ripis:
Jam proprias pulchro monstrabat lumine formas,
Obscuro sedente die, varioque colore
Plurima distinctum pingebat gratia mundum.
Temporibus sortita vices tum lumina coelo
Fulsere alterno solis lunaeque meatu.
Quin et sidereus nocturno tempore candor
Temperat horrentes astrorum luce tenebras
Actutum suavi producens omnia fetu,
Pulchra repentino vestita est gramine tellus.
[Col. 0325B] Accepere genus sine germine jussa creari,
Et semen voluisse, fuit. Sic ubere verbi
Frondescunt silvae; teneris radicibus arbor
Duravit vastos parvo sub tempore ramos.
   Protinus in varias animalia multa figuras
Surgunt, et vacuum discurrunt bruta per orbem;
Elatae in altum volucres, motuque citato
Pendentes secuere vias, et in aere sudo
Praepetibus librat membrorum pondere pennis.
Post etiam clausi vasto sub gurgite pisces
Respirant lymphis, flatusque sub aequore ducunt.
Quaeque negant nobis, illis adut humida vitam.
Nec minus in pelago viviscont grandia cete,
Accipiuntque cavis habitacula digna latebris:
Et quae monstra solet rarus nunc prodere pontus,
[Col. 0325C] Aptat ad informes condens solertia formas.
Quodque hominum falso credit mens nescia foedum,
Per propriam speciem natura judice pulchrum est.
   Ergo ubi completis fulserunt omnia rebus,
Ornatuque suo perfectus constitit orbis,
Tum Pater omnipotens aeterno lumine laetum
Contulit ad terras sublimi ex aethere vultum,
Illustrans quodcunque videt: placet ipsa tuenti
Artifici factura suo, laudatque Creator
Dispositum pulchro quem condidit ordine mundum.
Tum demum tali sapientia voce locuta est:
En praeclara nitet mundano machina cultu;
Et tamen impletum perfectis omnibus orbem
Quid juvat ulterius nullo cultore teneri?
Sed ne longa novam contristent otia terram,
[Col. 0325D] Nunc homo formetur, summi quem tangat imago
Numinis, et nostram, celso donatus honore,
Induat interius formosa in mente figuram.
Hunc libet erectum vultu praeponere pronis,
Qui regat aeterno subjectum foedere mundum,
Bruta domet, legem cunctis ac nomina ponat,
Astra notet, coelique vias et sidera norit;
Discat et inspectis discernere tempora signis:
Subjiciat pelagus saevum, ingenioque tenaci
Possideat quaecunque videt; cui bestia frendens
Serviat, et posito discant mansueta furore
Imperium jumenta pati, jussique ligari
Festinent trepidi consueta in vincla juvenci.
Quoque magis natura hominis sublimior exstet,
[Col. 0326A] Accipiat rectos in coelum tollere vultus:
Factorem quaerat proprium, cui mente fideli
Impendat famulam longaevo in tempore vitam.
   Haec ait, et fragilem dignatus tangere terram,
Temperat humentem consperso in pulvere limum,
Moliturque novum dives sapientia corpus.
Non aliter quam nunc opifex cui artis in usu est
Flectere laxatas per cuncta sequacia ceras,
Et vultus implere manu, seu corpora gypso
Fingere, vel segni speciem componere massa,
Sic Pater omnipotens victurum protinus arvum
Tractat, et in lento meditatur viscera coeno.
Hinc arcem capitis sublimi in vertice signat,
Septiforem vultum rationis sensibus aptans,
Olfactu, auditu, visu, gustuque potentem.
[Col. 0326B] Tactus erit solus, toto qui corpore judex
Sentiat, et proprium spargat per membra vigorem.
Flexilis arctatur recavo sic lingua palato,
Pressus ut in camera pulsantis verbero plectri
Percusso resonet modulatus in aere sermo.
Exin succiduum porrecto in corpore pectus
Spargit ramosas post brachia fortia palmas.
Succedit stomacho medius, qui tegmine molli
Inter utrumque latus foveat vitalia, venter.
Dividuam partem femur excipit, aptius ut se
Alternus moveat duplicato poplite gressus.
At parte ex alta, fingit quam conditor unus,
Occipiti submissa suo descendere cervix
Incipit, et vastos compagibus addere nervos.
Spina rigens crebris inter commercia nodis
[Col. 0326C] Diffundit duplicem costarum ex ordine cratem.
Pars interna novos vitae formatur ad usus,
Naturale parant tegmen vitalia cordi,
Massaque congestis pendens absconditur extis.
Additur his tenui pascendus ab aere pulmo,
Qui concepta trahens fenti spiramina flatus,
Accipiat reddens, reddat quas sumpserit auras,
Inque vicem crebro pellatur anhelitus haustus.
Dextra tenet jecoris vegetandum sanguine fontem,
Quo clausum venae spargunt per viscera flumen.
Lienis laevum sortitur regula partem,
Qua crines perhibent unguesque recrescere sectos,
Nec concisa dolent: hinc nunc augmenta resumunt
Quae vivunt sensuque carent in corporis usu.
   Postquam perfectae jacuit novitatis imago,
[Col. 0326D] Formatumque lutum speciem pervenit in omnem:
Vertitur in carnem limus, durataque molles
Visceribus mediis traxerunt ossa medullas.
Inseritur venis sanguis, vivoque colore
Inficit ora rubor: toto tum corpore pallor
Pellitur, et niveos depingit purpura vultus.
Inde ubi perfectis consuescit vivere membris
Totus homo, et sumant calefacta ut viscera solam
Exspectant animam, puro quam fonte creator
Promat, et erectos recturam mittat in artus.
Lenem perpetuo flatum profundit ab ore,
Inspiratque homini: quem protinus ille receptum
Attrahit, et crebri discit spiraminis auras.
   Postquam nascentem solers prudentia sensum
[Col. 0327A] Imbuit, et puro rationis lumine fulsit,
Surgit, et erectis firmat vestigia plantis.
Tum varias mundi species, coelique figuras
Mirantem, tali compellat voce Creator:
Haec quae mundanis cernis pulcherrima rebus
Incrementa novis, ornatum tensa per orbem,
Solus habe, totisque prior dominare fruendo.
Tu mihi, cuncta tibi famulentur: maximus ordo est,
Te parere pio qui subdidit omnia patri.
Non species ullae, nec numina vana colantur,
Non si quid coelo sublime novumque coruscat,
Non quae vel terris vivunt formata, vel undis,
Nec quod forte premens prohibet natura videri.
Usibus ista tuis, non cultibus, esse memento:
Praecellens factis factorem pronus adora.
   [Col. 0327B] Interea sextus noctis primordia vesper
Rettulit, alterno depellens tempore lucem;
Dumque petunt dulcem spirantia cuncta quietem,
Solvitur et somno laxati corporis Adam,
Cui Pater omnipotens pressum per corda soporem
Jecit, et immenso tardavit pondere sensus,
Vis ut nulla queat sopitam solvere mentem.
Non si forte fragor securas verberet aures,
Nec si commoto coelum tunc intonet axe,
Sed nec pressa manu rupissent membra quietem.
Tum vero cunctis costarum ex ossibus unam
Subducit laevo lateri, carnemque reponit.
Erigitur pulchro genialis forma decore,
Inque novum subito procedit femina vultum.
Quam Deus aeterna conjungens lege marito,
[Col. 0327C] Conjugii fructu pensat dispendia membri.
   Istius indicium somni mors illa secuta est,
Sponte sua subiit sumpto quam corpore Christus.
Qui cum passurus ligno sublimis in alto
Penderet nexus, culpas dum penderet orbis,
In latus extensi defixit missile lictor.
Protinus exsiliens manavit vulnere lympha,
Qua vivum populis jam tum spondente lavacrum,
Fluxit martyrium signans et sanguinis unda.
Inde quiescenti gemina dum nocte jaceret,
De lateris membro surgens Ecclesia nupsit.
   Principio rector tanti sacrare figuram
Disponens vincli, nectit connubia verbo:
Vivite concordi studio, mundumque replete,
Crescat longaevum felici semine germen:
[Col. 0327D] Non annis numerus, vitae nec terminus esto.
Progeniem sine fine dedi, quam tempore toto
Aspicies, generi primus qui poneris auctor.
Pronepos eductos spargens per saecla nepotes
Viventes numeret proavos, inque ora parentum
Ducant annosi natorum pignora nati.
   Tum lex conjugii, toto venerabilis aevo,
Intemerata suo servabitur ordine cunctis.
Femina persistat de viscere sumpta virili,
Conjugio servare fidem; nec separet alter
Quod jungit sociatque Deus; patremque relinquat
Et matrem justo constrictus amore maritus.
Ista parentales non rumpant vincula curae,
Vita sed amborum carnem teneatur ad unam.
[Col. 0328A] Taliter aeterno conjungens foedere vota,
Festivum dicebat hymen, castoque pudori
Concinit angelicum juncto modulamine carmen.
Pro thalamo paradisus erat, mundusque dabatur
In dotem, et laetis gaudebant sidera flammis.
   Est locus eoo mundi servatus in axe
Secretis, natura, tuis, ubi solis ab ortu
Vicinos nascens aurora repercutit Indos.
Hic gens ardentem coeli subterjacet axem,
Quam candor fervens albenti ex aethere fuscat.
His semper lux pura venit, coeloque propinquo
Nativam servant nigrantia corpora noctem.
Attamen in tetris splendentia lumina membris
Captivo fulgore micant, visuque nitente
Certior accrescit pullatis vultibus horror:
[Col. 0328B] Caesaries incompta riget, quae crine supino
Stringitur, ut refugo careat frons nuda capillo.
Sed magnum nostros quidquid defertur ad usus,
His totum natura dedit telluris opimae.
Quidquid odoratum pulchrumque allabitur, inde est
Concolor his ebeni piceo de fomite ramus
Surgit, et hic, eboris munus quae porrigit orbi,
Informis pulchros deponit bellua dentes.
Ergo ubi transmissis mundi caput incipit Indis,
Quo perhibent terram confinia jungere coelo,
Lucus inaccessa cunctis mortalibus arce
Permanet, aeterno conclusus limite, postquam
Decidit expulsus primaevi criminis auctor,
Atque reis digne felici a sede revulsis,
Coelestes haec sancta capit nunc aula ministros.
[Col. 0328C] Non hic alterni succedit temporis unquam
Bruma, nec aestivi redeunt post frigora soles,
Excelsus calidum cum reddit circulus annum,
Vel densante gelu canescunt arva pruinis.
Hic ver assiduum coeli clementia servat:
Turbidus Auster abest, semperque sub aere sudo
Nubila diffugiunt jugi cessura sereno.
Nec poscit natura loci quos non habet imbres,
Sed contenta suo dotantur germina rore.
Perpetuo viret omne solum, terraeque tepentis
Blanda nitet facies; stant semper collibus herbae,
Arboribusque comae; quae cum se flore frequenti
Diffundunt, celeri confortant germina succo.
Nam quidquid nobis toto nunc nascitur anno,
Menstrua maturo dant illic tempora fructu.
[Col. 0328D] Lilia perlucent nullo flaccentia sole,
Nec tactus violat violas, roseumque ruborem
Servans perpetuo suffundit gratia vultu.
Sic cum desit hiems, nec torrida ferveat aestas,
Fructibus autumnus, ver floribus occupat annum.
Hic quae donari mentitur fama Sabaeis
Cinnama nascuntur, vivax quae colligit ales,
Natali cum fine perit, nidoque perusta
Succedens sibimet quaesita morte resurgit:
Nec contenta suo tantum semel ordine nasci;
Longa veternosi renovatur corporis aetas,
Incensamque levant exordia crebra senectam.
Illic desudans fragrantia balsama ramus
Perpetuum promit pingui de stipite fluxum.
[Col. 0329A] Tum si forte levis movit spiramina ventus,
Flatibus exiguis, lenique impulsa susurro,
Dives silva tremit foliis, ac flore salubri,
Qui sparsus late suaves dispensat odores.
Hic fons perspicuo resplendens gurgite surgit.
Talis in argento non fulget gratia, tantam
Nec crystalla trahunt nitido de frigore lucem.
Margine riparum virides micuere lapilli,
Et quas miratur mundi jactantia gemmas,
Illic saxa jacent: varios dant arva colores,
Et naturali campos diademate pingunt.
Eductum leni fontis de vertice flumen
Quattuor in largos confestim scinditur amnes.
Euphratem, Tigrimque vocant, qui limite certo
Longa sagittiferis faciunt confinia Parthis.
[Col. 0329B] Tertius inde Geon, Latio qui nomine Nilus
Dicitur ignoto cunctis plus nobilis ortu;
Cujus in Aegyptum lenis perlabitur unda,
Ditatura suam certo sub tempore terram.
Nam quoties tumido perrumpit flumine ripas
Alveus, et nigris campos perinundat arenis,
Ubertas taxatur aqua, coeloque vacante
Terrestrem pluviam diffusus porrigit amnis.
Tunc inclusa latet lato sub gurgite Memphis,
Et super absentes possessor navigat agros.
Terminus omnis abest, aequatur judice fluctu
Annua suspendens contectus jurgia limes.
Gramina nota videt laetus subsidere pastor,
Inque locum pecorum viridantis jugere campi
Succedunt nantes aliena per aequora pisces.
[Col. 0329C] Ast postquam largo fecundans germina potu
Lympha maritavit sitientis viscera terrae,
Regreditur Nilus, sparsasque recolligit undas:
Fit fluvius pereunte lacu: tum redditur alveo
Pristina riparum conclusis fluctibus obex,
Donec dividuum spargens per devia finem
Gurgite septeno patulum percurrat in aequor.
Sed cur dicatur tantum mundana latere
Vertex Nile tuus? nam qui nesciris ab ortu,
Non solus, sed quartus eras, diffusus ab illo,
[Col. 0330A] Despicit excelso qui flumina cuncta meatu,
Ipsius atque pater pelagi supereminet omnes,
Quas montes, quas plana vomunt, quas nubila, lymphas.
Quartus Physon erit, quem possidet India Gangem,
Motus odorifero quoties qui vertice crevit,
Deciduas pulchro quas spargunt flumina luco
Praelambens furatur opes, et gurgite nostrum
Ducit in exsilium. Nam ripa largus utraque,
Amnibus ut nostris enodes ferre papyros,
Aut scirpos algasque leves deducere mos est,
Excrementa trahens magnus sic ditia Ganges
Hoc etiam donat mundo, quod projicit alveo.
   Interea primi, summus quos junxerat auctor,
In paradisiaca ponuntur sede parentes.
Tum rector tali proponit praemia lege:
[Col. 0330B] O summum factoris opus, quos sola creavit
Nostra manus, nasci cum caetera voce juberem,
Aspicitis quanto pulcherrimus ubere lucus
Per multas famuletur opes? haec cuncta dabuntur
Ad vestros sine fine cibos, hinc esca petatur:
Sumite concessas fruges, et carpite poma.
Hic operis dulci studio secura quiescat
Deliciisque fruens longaevo in tempore vita.
Est tamen in medio nemoris quam cernitis arbor
Notitiam recti pravique in germine portans:
Hujus ab accessu vetitum restringite tactum.
Nec vos forte premat temeraria discere cura
Quod doctor prohibet: melius nescire beatis
Quod quaesisse nocet; testor quem fecimus orbem,
[Col. 0330C] Quod si quis vetitum praesumpserit arbore pomum,
Audax commissum mortis discrimine pendet.
Non immensa loquor; facilis custodia recti est:
Servator vitam, finem temerator habebit.
Accipiunt juvenes dictum, laetique sequuntur,
Spondentes cuncto servandam tempore legem.
Sic ignara mali novitas, nec conscia fraudis,
Incautas nulla tetigit formidine mentes.
At pater instructos sacrata in sede relinquens,
Laetus in astrigeram coeli se sustulit aulam.



LIBER SECUNDUS. DE ORIGINALI PECCATO.
[Col. 0329]

   [Col. 0329C] Utitur interea, venturi nescia casus,
Libertas secura bonis, fruiturque beata
Ubertate loci. Largos hinc porrigit illis
Telius prompta cibos: fruticis quin altor opimi
[Col. 0329D] Sumitur assiduus tenui de cespite fructus.
At si curvati fecundo pondere rami
Mitia submittunt sublimi ex arbore poma,
Protinus in florem vacuus turgescere palmes
Incipit, inque novis fetum promittere gemmis.
Jam si praedulces delectat carpere somnos,
Mollibus in pratis, pictaque recumbitur herba.
Cumque voluntati sacrum nemus offerat omnes
Delicias, opibusque novis se praebeat amplum:
Sic epulas tamen hi capiunt, escamque requirunt,
[Col. 0330C] Compellit quod nulla fames, nec lassa fovendo
Indigus hortatur compleri viscera venter.
Et nisi concessum libuisset noscere pastum,
Esuriens ignota cibos non posceret ullos,
[Col. 0330D] Nullaque constantem fulcirent pabula vitam.
Corpora nuda vident, et mutua cernere membra
Non pudet, atque rudis foedum nil sentit honestas.
Non natura hominis, vitium sed causa pudori est;
Nam quaecunque bonus formavit membra Creator,
Ut pudibunda forent, carnis post compulit usus.
Tunc mens intactos servabat candida visus,
Angelicae qualis narratur gloria vitae
Sidereas habitare domos; qualemque redemptis
Spondet reddendam mortis post tempora Christus:
[Col. 0331A] Queis neque conjugium curae nec foedere turpi
Miscebit calidos carnalis copula sexus.
Cessabit gemitus, luxus, metus, ira, voluptas,
Fraus, dolor, atque dolus, moeror, discordia, livor.
Nullus egens, nullus cupiens, sed pace sub una
Sufficiet cunctis sanctorum gloria Christus.
   His protoplastorum sensum primordia sacra
Continuere bonis, donec certamine primo
Vinceret oppressos fallacem culpa per hostem.
Angelus hic dudum fuerat, sed crimine postquam
Succensus proprio, tumidos exarsit in ausus,
Se semet fecisse putans, suus ipse Creator
Quod fuerit, rabido concepit corde furorem,
Auctoremque negans, Divinum consequar, inquit,
Nomen, et aeternam ponam super aethera sedem,
[Col. 0331B] Excelso similis, summis nec viribus impar.
Talia jactantem praecelsa potentia coelo
Jecit, et ejectum prisco spoliavit honore.
Quique creaturae praefulsit in ordine primus,
Primas venturo pendet sub judice poenas.
Quandoquidem gravior talem sententia punit,
Quem mirum cecidisse putes? nam crimen acerbat
Auctor, in ignaro minor est peccante reatus,
Durius atque malum quod major fecit habetur,
Sed quod vivaces praetendit in abdita sensus,
Quodque futura videt, rerumque arcana resignat,
Angelici fervens superest natura vigoris.
Horrendum dictu, signisque notabile monstrum.
Nam quidquid toto dirum committitur orbe,
Iste docet, scelerumque manus ac tela gubernat,
[Col. 0331C] Pugnat et occultus per publica crimina latro.
Et nunc saepe hominum, nunc ille in saeva ferarum
Vertitur ora, novos varians fallentia vultus.
Alitis interdum subito mentita volantis
Fit species, habitusque iterum confingit honestos,
Apparens nec non pulchro ceu corpore virgo,
Pertrahit ardentes obscena in gaudia visus.
Saepe etiam cupidis argentum immane coruscat,
Accenditque animus auri fallentis amore,
Delusos fugiens vano phantasmate tactus.
Nulli certa fides constat vel gratia formae
Sed quo quemque modo capiat, teneatque nocendo
Opportuna dolis, clausaeque accommoda fraudi,
Sumitur exterior simulata fronte figura.
Major adhuc etiam saevo permissa potestas,
[Col. 0331D] Ut sanctum vincat; dudum collata creato
Sic natura valet, rectam quam condidit auctor,
Sed post ad pravos subversor transtulit usus.
   Vidit ut iste novos homines in sede quieta
Ducere felicem nullo discrimine vitam,
Lege sub accepta Domino famularier orbis,
Subjectisque frui placida inter gaudia rebus:
Commovit subitum zeli scintilla vaporem,
Excrevitque calens in saeva incendia livor.
Vicinus tunc forte fuit, quo concidit alto,
Lapsus, et innexam traxit per prona catervam.
Hoc recolens, casumque premens in corde recentem,
Plus doluit periisse sibi quod possidet alter.
[Col. 0332A] Tunc mixtus cum felle pudor sic pectore questus
Explicat, et tali suspiria voce relaxat.
   Proh dolor, hoc nobis subitum consurgere plasma,
Invisumque genus nostra crevisse ruina!
Me celsum virtus habuit, nunc ecce rejectus
Pellor, et angelico limus succedit honori.
Coelum terra tenet, vili compage levata
Regnat humus, nobisque perit translata potestas.
Non tamen in totum periit: pars magna retentat
Vim propriam, summaque cluit virtute nocendi.
Nec differre juvat; jam nunc certamine blando
Congrediar, dum prima salus, experta nec ullos
Simplicitas ignara dolos, ad tela patebit.
Et melius soli capientur fraude, priusquam
Fecundam mittant aeterna in saecula prolem.
[Col. 0332B] Immortale nihil terra prodire sinendum est:
Fons generis pereat, capitis dejectio victi
Semen mortis erit; pariat discrimina lethi
Vitae principium; cuncti feriantur in uno;
Non faciet vivum radix occisa cacumen.
Haec mihi dejecto tandem solatia restant.
Si nequeo clausos iterum conscendere coelos,
His quoque claudentur: levius cecidisse putandum est,
Si nova perdatur simili substantia casu,
Si comes excidii subeat consortia poenae
Et quos praevideo nobiscum dividat ignes.
Sed ne difficilis fallendi causa putetur;
Haec monstranda via est, dudum quam sponte cucurri
[Col. 0332C] In pronum lapsus; quae me jactantia regno
Depulit, haec hominem paradisi limine pellet.
Sic ait, et gemitus vocem clausere dolentis.
   Forte fuit cunctis animantibus altior astu,
Aemulus arguto callet qui pectore serpens:
Hujus transgressor de cunctis sumere formam
Eligit, aerium circumdans tegmine corpus,
Inque repentinum mutatus tenditur anguem:
Fit longa cervice draco, splendentia colla
Depingit maculis, teretisque volumina dorsi
Asperat, et squamis per terga rigentibus armat.
Qualis vere novo, primis cum mensibus aestas
Praemittit laetos post frigora pigra tepores,
Evadens veterem reparatis motibus annum,
Et siccum nitido discingens corpore tegmen,
[Col. 0332D] Procedit coluber, terrarumque abdita linquens,
Praefert terribilis metuendum forma decorem.
Dira micant oculi: tum lumine visus acuto
Laetior optatum discit consuescere solem.
Nunc simulat blandum, crebro ceu carmine fauces
Ludunt, et trifidam dispergunt guttura linguam.
   Ergo ut vipeream malesuada fraude figuram
Induit, et totum fallax processit in anguem,
Pervolat ad lucem; nam forte rubentia laeti
Carpebant juvenes viridi de palmite mala.
Tum veritus serpens, firma ne mente virili
Non queat injecto subvertere corda veneno,
Arboris erectae spiris reptantibus alto
Porrigitur, tractumque suum sublimibus aequans,
[Col. 0333A] Auditum facilem leni sic voce momordit.
O felix, mundique decus pulcherrima virgo,
Ornant quam roseo praefulgens forma pudore,
Tu generi ventura parens, te maximus orbis
Exspectat matrem: tu prima et certa voluptas
Solamenque viri, sine qua non viveret ipse,
Ut major, sic jure tuo subjectus amori
Praedulcis conjux, reddes cui foedere prolem.
Vobis digna datur paradisi in vertice sedes,
Vos subjecta tremit famulans substantia mundi:
Quod coelum, quod terra creat, quod gurgite magno
Producit pelagus, vestros confertur in usus.
Nil natura negat, datur ecce in cuncta potestas.
Non equidem invideo, miror magis: ut tamen una
Contineat liber dulci super arbore tactus,
[Col. 0333B] Scire velim quis dira jubet, quis talia dona
Invidet, et rebus jejunia miscet opimis.
Haec male blanditam finxerunt sibila vocem.
Quis stupor, o mulier, mentem caligine clausit
Cum serpente loqui? verbum committere bruto
Non pudet, ut vestram praesumat bellua linguam,
Et monstrum pateris, responsumque insuper addis?
   Ergo ubi mortiferum seductilis Eva venenum
Auribus accipiens cladi consensit iniquae,
Tunc ad serpentem vano sic ore locuta est.
Suavibus o pollens coluber dulcissime dictis,
Non, ut rere, Deus nobis jejunia suasit,
Nec prohibet largo curari corpora pastu.
Ecce vides epulas totus quas porrigit orbis:
Omnibus his licito genitor promptissimus uti
[Col. 0333C] Praestitit, et totas vitae laxavit habenas.
Haec sola est nemoris medii quam perspicis arbor
Interdicta cibis, haec tantum tangere poma
Non licitum, dives praesumit caetera victus.
Nam si libertas temerarit noxia legem,
Jurans terribili praedixit voce Creator,
Quadam nos statim luituros morte reatum.
Quid vocitet mortem tu nunc, doctissime serpens,
Pande libens, quoniam rudibus non cognita res est.
   Callidus inde draco, et lethi tum sponte magister,
Interitum docet, et captas sic fatur ad aures.
Terroris vacuum formidas femina nomen.
Non veniet vobis rapidae sententia mortis:
Sed pater invisus sortem non contulit aequam,
Nec vos scire dedit, sibimet quae summa reservat.
[Col. 0333D] Quid juvat ornatum comprendi aut cernere mundum,
Et caecas misero concludi carcere mentes?
Corporeos pariter sensus, oculosque patentes
Sic brutis natura creat, sol omnibus unus
Servit, et humano non distat bellua visu.
Consilium mage sume meum, mentemque supernis
Insere, et erectos in coelum porrige sensus.
Namque hoc quod vetitum formidas tangere pomum;
Scire dabit quaecunque pater secreta reponit.
Tu modo suspensos tantum ne contine tactus,
Ne captiva diu frenetur lege voluptas.
Namque ubi divinum libaveris ore saporem,
Mox purgata suo facient te lumina visu
Aequiparare deos, sic sancta ut noxia nosse,
[Col. 0334A] Injustum recto, falsum discernere vero.
   Talia fallaci spondentem dona susurro
Credula submisso miratur femina vultu.
Et jam jamque magis cunctari ac flectere sensum
Incipit, et dubiam letho plus addere mentem.
Ille ut vicino victam discrimine sensit,
Atque iterum nomen memorans arcemque deorum,
Unum de cunctis lethali ex arbore malum
Detrahit, et suavi pulchrum perfundit odore,
Conciliat speciem, nutantique insuper offert.
Nec spernit miserum mulier male credula munus.
Sed capiens manibus pomum lethale retractat.
Naribus interdum labiisque patentibus ultro
Jungit, et ignorans ludit de morte futura.
   O quoties ori admotum compuncta retraxit,
[Col. 0334B] Audacisque mali titubans sub pondere dextra
Cessit, et effectum sceleris tremefacta refugit!
Diis tamen esse cupit similis, serpitque venenum
Ambitione nocens; rapiunt contraria mentem,
Hinc amor, inde metus; pulsat jactantia legem,
Interdumque etiam lex subvenit; aestuat anceps
Dividui cordis dura inter praelia fluctus.
Nec tamen incentor desistit fallere serpens;
Ostentatque cibum dubiae, queriturque morari.
Et juvat in lapsum pendentis prona ruinae.
   Ut tandem victae gravior sententia sedit,
Aeternam tentare famem per criminis escam,
Serpentem satiare cibo quem sumeret ipsa,
Annuit insidiis, pomumque vorata momordit.
Dulce subit virus, capitur mors horrida pastu.
[Col. 0334C] Continet hic primum sua gaudia callidus anguis,
Dissimulatque ferum victoria saeva triumphum.
   Ignarus facti diversa parte revertens
Adam diffusi laetus per gramina campi
Conjugis amplexus atque oscula casta petebat.
Occurrit mulier, cui tunc audacia primum
Flabat femineos animosa in corda furores.
Et sic orsa loqui, semesum namque gerebat
Asservans misero pomum exitiale marito.
Sume cibum dulcis vitali ex germine conjux,
Quod similem summo faciet te forte Tonanti,
Numinibusque parem; non hoc tibi nescia donum
Sed jam docta fero; primus mea viscera gustus
Attigit, audaci dissolvens pacta periclo.
Crede libens, mentem scelus est dubitasse virilem
[Col. 0334D] Quod mulier potui; praecedere forte timebas;
Saltem consequere, atque animos attolle jacentes.
Lumina cur flectis? cur prospera vota moraris?
Venturoque diu tempus furaris honori?
   Haec effata dabat victurae fercula mortis,
Intereunte anima lethum dum crimina pascunt.
Accipit infelix malesuadi verba susurri,
Inflexosque retro dejecit ad ultima sensus.
Non illum trepidi concussit cura pavoris,
Nec quantum gustu cunctata est femina primo;
Sed sequitur velox, miseraeque ex conjugis ore
Constanter rapit inconstans dotale venenum.
Faucibus et patulis inimicas porrigit escas.
Vix uno pomum libarat succida morsu
[Col. 0335A] Ingluvies, summumque dabat vix esca saporem:
Ecce repentinus fulgor circumstitit ora,
Lugendoque novos respersit lumine visus.
Non caecos natura dedit, nec luminis usu
Privatam faciem peperit perfectio formae.
Nunc mage caecus eris, cui jam non sufficit illud
Noscere, quod tantus voluit te nosse creator.
Ad vitam vobis cernendi facta facultas:
Vos etiam lethum vestra sed sponte videtis.
Tum patuisse gemunt oculos; nam culpa rebellis
Fulsit, et obscenos senserunt corpora motus.
Tunc primum nudos (dubium quid dicere possim
Exstinctus natusne) pudor circumspicit artus.
Erubuit propriae jam mens sibi conscia culpae,
Regnavitque suis carnis lex indita membris.
   [Col. 0335B] Namque hinc posteritas vitiato germine duxit
Artibus illicitis cognoscere velle futura,
Arcanisque sacris tardos immittere sensus,
Edita vel coelo, vel tetro mersa profundo
Rimari, et cautas naturae irrumpere leges.
Quaerere nunc astris quo quisquam sidere natus,
Prospera quam ducat restantis tempora vitae,
Dissimilem paribus proventum discere signis.
Nec non et geminos uno sub tempore fusos.
Quos indiscretus luci produxerit ortus,
Motibus adversis varia sub sorte notare.
Indigetes quosdam stellis ascribere divos,
Junior antiquis aetas quos praetulit astris;
Atque infernali jam dudum nocte sepultis
Vana per immensum disponere nomina coelum.
   [Col. 0335C] Jam magicam digne valeat quis dicere fraudem,
Occultas tacito tentantem pectore vires,
Divinis jungi virtutibus et cupientem?
Legifer ut quondam vates, sub rege superbo,
Dum nova monstraret jussi miracula signi,
Commovit livore magos ut talia tentent,
Accumulentque suas zelo fervente ruinas.
Illis suppeteret recta si forte potestas,
Demere, non etiam festinent addere monstra.
Aemula sed signis tantum, non viribus aequa,
Quod removere nequit, duplicavit justius ira.
Hinc est laudato quod possunt carmine Marsi,
Cum tacita saevos producunt arte dracones
Absentes et saepe jubent confligere secum.
Tunc ut quisque gravem bello praesenserit hydrum,
[Col. 0335D] Aspidis aut durae clausas cognoverit aures,
Concutit interius secreti carminis arma:
Protinus et lassis verbo luctante venenis,
Mox impune manu coluber tractatur inermis
Et morsus tantum, non virus, in angue timetur.
Interdum perit incantans, si callida surdus
Adjuratoris contempsit murmura serpens.
Hoc quoniam de matre trallunt, et origine prima,
Anguineae fraudis quod sic linguaeque periti,
Mutua per speciem reddunt commercia fandi.
Nec minus his pulsat contraria cura salutis,
Angit praescitus ducti quos terminus aevi;
Cum tamen eductas infernis sedibus umbras
Colloquium miscere putent, et nota referre.
[Col. 0336A] Spiritus erroris sed qui bacchatur in illis,
Ad consulta parat vanis responsa figuris.
Et ne porrecto dicantur singula verbo
Praesenti illusus, damnabitur ille perenni
Judicio, quisquis vetitum cognoscere tentat.
   Nec jam sola fuit scrutatrix Eva malorum:
Dicam nunc aliam, tali quae peste laborans,
Et conjuncta viro, proprium non vicerit Adam.
Peccandi quasdam fervor succenderat urbes,
Civica permittens laxatis crimina frenis.
Incestus pro lege fuit, totumque libido
Jus habuit, regni sedem metata voluptas
Indigenas populos domina sub carne tenebat:
Et scelerum studio, fida quod plebe local
Dudum parendi promptis respublica jussit,
[Col. 0336B] Abstinuisse nefas, et non peccasse pudendum
Credebant omnes, facinus quos junxerat unum.
Talibus offensus judex atque arbiter orbis
Cum fureret, flammasque loco finemque pararet,
Quemdam dissimilem cunctis, tectoque latentem,
Qui tunc forte fuit propria peregrinus in urbe,
Atque inter multos solum sic alloquitur Loth:
Oppida lascivo jam dudum plena furore
Respergunt coelum maculis, nostrasque fatigant
Quamvis obstructas scelerum clamoribus aures.
Imminet exitium, tellus succensa reatu
Ignibus ardebit, restinguet fulminis imber
Quae non exstinxit ferventia crimina fletus.
Ipsa in perpetuas solvetur terra favillas,
Quae vivos cineres et post incendia servans,
[Col. 0336C] Sicque solum fingens, leviter si calce teretur,
Ad minimum fugiens discedet pallida tactum.
Tu nunc linque domum, perituras desere terras
Et rea cum dignis subsidant arva colonis.
Nec tete impendens lethum conjunxerit illis,
Non junxit quos vita. Tibi solatia conjux
Praebeat, hac tantum socia contentus abito.
Accelerate fugam, tendatur tramite recto,
Neu subvertendas quisquam respexerit urbes.
Vos nescite malum; poenas quicunque subibit
Aspiciat, mortisque suae spectacula secum
Qui meruere ferant: salvandis terror abesto.
Haec Pater; ast illi properant abscedere terra,
Inciduntque moras, crudeliaque arva relinquunt.
   Coeperat obduci victum caligine densa,
[Col. 0336D] Atque ignota prius demittere murmura coelum.
Nec sic ut tonitru crebro cum percitus aether
Ostentat pavidis innoxia fulmina terris.
Sed prorsus finale malum stridore minaci
Tetra per aerios mittebant signa tumultus.
Tendebant moniti simul, et mandata tenentes
Concessam rectis ad sedem vultibus ibant.
Callidus alta petens sed qui subverterat Evam
Serpens, femineam consuetus tangere mentem,
Hic quoque formidans animum tentare virilem,
Conjugis inspirat votis, ut nosse ruinas
Vellet, et evasas visu deprendere clades.
O demens animi, cui jam non sufficit unam
Succubuisse dolo: caruit jam parte bonorum
[Col. 0337A] Quae mala cognovit: si non exempla priorum
Terrent, exemplum fies; nostroque timori
Vel post te pereat secreti dira cupido.
Illicitum quod scire fuit, vetitumque tueri,
Respicies tantum nec narratura videbis.
   Ergo ubi majorem vicina ex urbe tumultum
Accepit mulier, vultum deflexa retortum,
Vix primo in visu restrictis motibus haesit,
Cernere desistens cum coeperat; inde gelato
Sanguine marmoreus perfudit viscera torpor;
Diriguere genae, pallor novus inficit ora.
Lumina non clausit, non saltem concidit illo
Pondere quo pulsant demissa cadavera terram;
Sed stetit horrendo perlucens massa nitore,
Servavitque suam species decepta figuram.
[Col. 0337B] Nec facile ut nosses, vitrum, lapis, anne metallum
Succedens homini, si non sal fauce notetur.
Ex tunc insipido mulier praeventa reatu
Plus salsum sine mente sapit, quae pungere sensus,
Exemplique potest salibus condire videntes.
Hoc tamen hic magnum, quod non inflectitur iste,
Nec sequitur sociam, fortis nec vincitur Adam.
[Col. 0338A] Credo equidem melius, quod non occurrerit uxor
Enarrare viro: nam si comperta referret,
Forsan et hunc visu suasisset temnere jussa,
Ceu proprium gustu fecit primaeva virago:
Quae postquam sese pariter comitemque fefellit,
Et nondum natam percussit vulnere prolem;
Tum victor serpens certamine laetus ab ipso,
Puniceam crispans squamoso in vertice cristam,
Jam non dissimulans quem presserat arte triumphum,
Acrior insultat victis, et talibus infit:
En divina manet promissae gloria laudis.
Quidquid scire meum potuit, jam credite vestrum est,
Omnia monstravi, sensumque per abdita duxi,
Et quodcunque malum solers natura negabat,
Institui, dextrisque dedi conjungere laevam.
[Col. 0338B] Isthinc perpetua vosmet mihi sorte dicavi.
Nec Deus in vobis, quanquam formaverit ante,
Jam plus juris habet; teneat quod condidit ipse,
Quod docui mecum est: major mihi portio restat.
Multa Creatori debetis, plura magistro.
Dixit, et in media trepidos caligine linquens,
Confictum periit linquens per nubila corpus.



LIBER TERTIUS. DE SENTENTIA DEI.
[Col. 0337]

   [Col. 0337B] Tempus erat quo sol medium transcenderat axem,
Pronus et excelsi linquens fastigia centri,
Vicina jam nocte leves praemiserat auras.
Illis sed major curarum volvitur aestus,
[Col. 0337C] Ferventesque tenent male conscia corda dolores.
Utque pudor capto detorsit lumina sensu,
Reppulit et miseros alterno a corpore visus,
Nec jam secura praestatur luce tueri
Signatam fixo peccati stigmate carnem,
Indumenta petunt, foliis ut mollibus ambo
Membra tegant, nudumque malum de veste patescat.
   Umbrosis propter stabat ficulnea ramis,
Frondentes diffusa comas, quas protinus Adam,
Humentem capiens raso de cortice librum,
Assuit, et viridi solatur veste ruborem.
Induitur simili mulier lacrymabilis arte, et
Quos pavit misero fallax insania pomo,
Vestivit folio; saeva quos arbore nudos
Reddidit, hos gravius tenui super arbore texit.
[Col. 0337D] Et tamen adveniet tempus, cum crimina ligni
Per lignum sanet, purgetque novissimus Adam,
Materiamque ipsam faciat medicamina vitae,
Qua mors invaluit: letho delebere lethum.
Aereus excelso pendebit stipite serpens,
Cumque venenatum simulaverit, omne venenum
Purget, et antiquum perimat sua forma draconem.
   Interea genitor viridis per mollia luci
Rorantes sudo capiebat ab aere ventos.
Protinus attonitis senserunt auribus ambo
Praesentem Dominum: tristi tum luce perosam
Expavere diem detecto in crimine testem.
Illos nam vastis specubus si forte barathrum
Panderet, aut subitum tellus monstraret hiatum,
[Col. 0338B] Non pigeat prono trepidos descendere saltu;
Et si suppeteret jam tum sententia lethi,
Hanc etiam reparet solandi cura pudoris.
Seu flammis lymphisve darent, vel pectora ferro
[Col. 0338C] Appeteret vindex crudeli vulnere dextra.
Sic miseri mortem, nondum discrimine notam,
Cum primum meruere, volunt; exordia finem
Signant, et similes praedicunt adfore luctus,
Ultima cum mundi senium consumpserit aetas,
Cumque repentinus percusserit omnia fulgor
Coelorum, clangente tuba, qua nuntius ante
Judicis adventu concussum terreat orbem:
Tunc cum sinceros pastor discreverit agnos,
Haedis disparibus diversa in parte locatis,
Per medium dirimente chao, quod fluctibus implet
Sulphureis volvens undosa incendia gurges,
Flammarum stagnante lacu, quo fervida quondam
Dicitur attracto nubes Sodomitica nimbo
Guttatim sparsum fudisse in crimina fulmen,
[Col. 0338D] Cum plueret nox tetra focos, coeloque caducae
Aera per calidum stillarent undique mortes.
Taliter ignifero missi de fonte gehennae
Fluxerunt tristes aliena in saecula rivi.
At quos terribili judex decreverit hora
Vivere post mortem, poenaque ardore perenni,
Subtrahet optato gravior sententia letho:
Cumque foret melius, dispersis corpora membris
Carpere perpetuum dura sub morte soporem,
Invitos tamen urna vomet, queis sola voluntas
Rursus posse mori, sensuque carcre dolendi.
Sed sic accipiet ferventis flamma camini,
Ambustura suas ut nunquam finiat escas.
   At primi interea juvenes conamine casso
[Col. 0339A] Per deserta ruunt, tutoque abscondita furto
Facta putant, caecis optant latuisse tenebris.
Quid juvat, infelix, oculos a judice flecti?
Te judex cernit: nolis cur ipse videre,
Cum videare palam? solem non fuscat amoenum,
Si depressa gravem formidant lumina lucem,
Debilis et clarum visus non sustinet orbem.
Tum sic terribili primum Deus increpat ore,
Atque ubi sit miserum noscens interrogat Adam.
Qui trepidam pavido producens pectore vocem,
Vix haec pauca refert. Tuus, o Celsissime, terror
Mentibus insidens latebram tentare coegit.
Nam quia nuda forent inopertis corpora membris,
Erubui fateor, coelumque per abdita fugi.
   Et quis, ait, subditum concussit corde pudorem?
[Col. 0339B] Visus et unde novus? Nam te nec vellera dudum,
Nec contexta prius velavit tegmine vestis.
Forma rudis, proprio melius contenta decore,
Judice se placuit: sed postquam foedere rupto
Interdicta tuus perstrinxit germina gustus,
Naturale tibi tegmen non sufficit unum.
Hactenus et nudis nunc denudata patescunt,
Arguit obscenus quia turpia corpora motus.
   Ille ubi convictum claro se lumine vidit,
Prodidit et totum discussio justa reatum,
Non prece submissa veniam pro crimine poscit,
Non votis lacrymisve rogat, nec vindice fletu
Praecurrit meritam supplex confessio poenam.
Jamque miser factus, nondum miserabilis ille est.
Erigitur sensu, timidisque accensa querelis
[Col. 0339C] Fertur in insanas laxata superbia voces.
Heu male perdendo mulier conjuncta merito!
Quam sociam misero prima sub lege dedisti,
Haec me consiliis vicit devicta sinistris,
Et sibi jam notum persuasit sumere pomum.
Ista mali caput est, crimen surrexit ab ista.
Credulus ipse fui, sed credere tu docuisti,
Connubium donans, et dulcia vincula nectens.
Atque utinam felix, quae quondam sola vigebat,
Caelebs vita foret, talis nec conjugis unquam
Foedera sensisset, comiti non subdita pravae.
   Hac igitur rigidi commotus mente Creator,
Moerentem celsis compellat vocibus Evam.
Cur miserum labens traxisti in prona maritum?
Nec contenta tuo deceptrix femina casu,
[Col. 0339D] Sublimi sensum jecisti ex arce virilem?
Illa pudens, tristique genas suffusa rubore,
Auctorem sceleris clamat decepta draconem,
Qui pomum vetito persuasit tangere morsu,
   Post haec finalem promit sententia legem,
Serpentemque reum prima sic voce notavit.
Tu coluber, cujus peccavit femina fraude,
Errorisque virum consortem reddidit ipsa,
Propter utrumque reus, pendes quod fecit uterque.
Nec tibi sublimi constabit pectore vertex,
Callida sed pronus per terram pectora volves:
Utque fuga trepido sinuosa volumina currant,
Non gressus sed lapsus erit, teque ipse sequeris
Flexibus, et spiras viventia vincula nectent.
[Col. 0340A] Tum propter suasam miserorum cordibus escam,
Tellurem captans, pastu vesceris inani;
Mensibus et certis supero depulsus ab orbe,
Inclusus terris communi sole carebis.
Inter cuncta replent quae nunc animantia mundun
Auctor mortis eris, fies gravis omnibus horror.
Praecipue infelix mulier, cum prole futura,
Sic inimicitias odio currente reponat,
Semina seminibus mandent ut vota nocendi.
Insistens semper pavidae sectabere calcem;
Conterat illa caput, victoremque ultima vincat.
   Post haec attonitam Judex commotus in Evam,
At tu, quae primam violasti femina legem,
Accipe succiduum vitae quod restat in aevum.
Imperium patiere tori, dominumque timebis
[Col. 0340B] Quem socium dederam: parebis subdita jussis.
Et curvata caput libitus assuesce viriles.
Moxque ubi concipiens fetum praesenserit alvus,
Ventris onus gemitu testaberis, ac tibi clausum
Anxia crescentem portabunt viscera fascem;
Donec transacto fastidia tempore complens,
Naturale malum partu sub vindice pendat
Producens vitam proles sic poena parentis.
Quid diversa loquar post jam discrimina matris?
Nam cum praeduro mulier confecta labore
Optatam sobolem tali produxeris ortu,
Lugebis vacuos nonnunquam orbata dolores.
   Interea trepidus jam dudum sustinet Adam,
Quid sibi terribilis tandem sententia servet.
Cui pater, Attentis, inquit, nunc auribus et tu
[Col. 0340C] Accipe quid mereare, levis quem femina vicit.
Impolluta prius pulchro sub germine tellus,
Non jam fida satis, nec puro semine simplex,
Pristina monstrabit corruptum terga per orbem,
Exemploque tuo semper tibi terra rebellans,
Vepribus ac tribulis armata resistere discet.
Aut si frangenti cedens succumbet aratro,
Vomeris et fixo mordaci dente subacta est,
Pinguia decipient mentito germine culta.
Nam pro triticeo lolium consurgere fructu,
Et fictas segetes, vacuasque dolebis avenas,
Sic vix extortum producent jugera panem,
Sudore assiduo nitens quem sumat egestas,
Illecebramque cibi poenalis vindicet esca.
Aequalem brutis facient tibi pabula vitam,
[Col. 0340D] Et simul herbarum succos pastumque requirens.
Stercore consimili depressa gravabitur alvus.
Aerumnosa diu volvetur talibus aetas,
Donec praescriptum ponant tibi saecula finem,
Et compacta luto solvantur tempore membra.
Limo formatus rursus redigeris in arvum.
Ante tamen proprium nati praecurrere lethum
Conspicies, poenasque tuas in prole videbis,
Ut metuenda magis cernatur mortis imago;
Peccasse agnoscas quid sit, quid mortua fleri,
Quidve mori. Ac ne quid desit tibi forte malorum
Quae castigandis corruptus parturit orbis,
Acrior immenso miscebitur ira dolori;
Nam cum prima tibi producent tempora natos,
[Col. 0341A] Livor edax arcto certabit limite mundi:
Nec jam sufficiet vacuus qua tenditur orbis,
Totaque germanis stringetur terra duobus.
Alter in alterius consurget funera frater,
Telluremque novam cognato sanguine tinget.
Exin posteritas, varios passura labores,
Casibus in multis mortalia debita pendet,
Dum veterem ductus dissolvat terminus orbem,
Decidat omne vigens, finisque redarguat orta.
Audierat, motumque dedit conterrita tellus.
   His Pater exactis haedorum pellibus ambos
Induit, et sancta paradisi ab sede rejecit.
Tunc terris cecidere simul, mundumque vacantem
Intrant, et celeri perlustrant omnia cursu.
Germinibus quanquam variis, et gramine picta,
[Col. 0341B] Et virides campos, fontesque et flumina monstrans,
Illis foeda tamen species mundana putatur
Post, paradise, tuam, totum cernentibus horret,
Utque hominum mos est, plus quod cessavit amatur.
Angustatur humus, strictumque gementibus orbem
Terrarum finis non cernitur et tamen instat.
Squalet et ipse dies, causantur sole sub ipso
Subductam lucem, coelo suspensa remoto
Astra gemunt, tactusque prius vix cernitur axis.
   Tunc inter curas permixti felle doloris,
Affectus sensere novos, et pectora pulsans
Nondum compertas prorumpit fletus in undas,
Attentisque genis injussus defluit humor.
Haud aliter vivax deceptus mole caduca
Spiritus, impleto venit cum terminus aevo,
[Col. 0341C] Post obitum peccata dolet; tum quidquid iniquum
Gesserit ad mentem revocat, tum poenitet omnis
Errorum lapsus, semet quos judice damnat;
Et si praeteritae reddatur copia vitae,
Sponte ferat quoscunque dabunt mandata labores.
   Sanctus namque refert de quodam divite Lucas,
Quem nimio luxu dissolvens vita fovebat.
Ipse cothurnatus gemmis, et fulgidus auro,
Serica bis coctis mutabat tegmina blattis.
Inde ut bacchantem suasissent tempora mensam,
Currebant epulae, totus quas porrigit orbis.
Cumque peregrinus frugem misisset acervus,
Fervebat priscum crystallo algente Falernum.
Uvida quin etiam miscebant cinnama thuri,
Et suffita domus pingui fragrabat amomo.
[Col. 0341D] Quod pelagus, quod terra creat, quod flumina gignunt,
Certatim mensis cedentibus undique lassus
Portabat pallens auri cum fasce minister.
Languidus ante fores pauper tunc forte jacebat
Divitis, obstrictis resoluto corpore membris,
Et supplex poscebat, opem, non munera captans,
Relliquias tantum sed si quas copia jecit,
Has tunc opperiens alvus jejuna rogabat.
Sed proclamanti dives non addidit aurem,
Nullaque languentem pietas respexit egenum.
Nec quae completis cecidere superflua mensis,
Pauperis ad victum quisquam dedit: insuper aegri
Despicitur facies, et putria vulneris horrent.
Cumque canes miti perlambant ulcera lingua,
[Col. 0342A] Blandior et fesso feritas medicabilis adsit,
Sola hominum nescit mens semper dura moveri.
Haec, sed diversa penitus dum sorte geruntur,
Impendens obitus pariter pulsavit utrumque,
Divite praevento, nunquam qui credidit istud:
Pauper ad optatam longo vix tempore mortem
Post venit, et victor morbos artusque relinquit.
Ille quidem, celsa qui dudum floruit arce,
Fletibus ad tumulum stipato funere fertur,
Auratoque datur conditus membra sepulcro,
Et pretiosa tegunt elatum lintea marmor.
Spiritus abstruso sed mox demissus averno
Incidit aeternas per saeva incendia poenas.
E quarum medio sublimi in sede locatum
Haud procul (hoc certe censetur, nam procul inde,
[Col. 0342B] Ut docet eventus) sinibus conspexit ovantem
Abrahae justi mutatum in paupere vultum,
Nec ejus similem, quem dudum luce receptum,
Quarto forte die vix quisquam largus humandi,
Ne cito dispersum naturae lege cadaver
Dira frequentatae contagia mitteret urbi,
Obtectum laceris tenui velamine pannis,
Naribus astrictis nuda tellure locavit.
Angelicis manibus tunc in sublime levatus,
Jam dives, jam sanus erat: contraque superbi,
Qui congesta tenens opibus diffluxerat amplis,
Arida sic flammis mendicant guttura guttas.
   O pater, electas animas qui sede beata
Colligis, et meritis dispensas praemia justis,
Haec ego non mereor; sed saltem deprecor unum,
[Col. 0342C] Lazarus ut missus veniat digitoque levatum
Afferat huc labris ardentibus inde liquorem,
Quique refrigerio, si non exstinxerit omnes,
Ad tempus saltem tantos vel mitiget aestus,
Donec fessa brevi respirent membra quiete.
Taliter immixto lacrymis stridore rogantem
Magnanimus tandem compellat sic patriarcha.
Desine jam seras incassum fundere voces,
Et vacuas miscere preces; haud talia dudum
Dicta dabas, foribus cum te prandente jaceret
Ipse ignotus, egens, aeger, jejunus, inanis,
Cum tua non caperet congestos mensa paratus
Pauperis atque tuas non iret clamor ad aures.
Quapropter tandem, librato examine veri,
Praeteritae vitae sortem dependit uterque,
[Col. 0342D] Permutatque vices; et te jam sufficit amplis
Exundasse bonis; laetetur fine malorum
Qui doluit coeptis: non est jam terminus ultra.
Insuper horrendo cingit qui tramite limes,
Et chaos objectum lato distinguit hiatu,
Non sinit abjunctas misceri foedere partes,
Accessumque negat, sic vobis semper, ut istis.
   Ille gemens vanum repetita voce precatur.
Si nil post obitum prodest commissa fateri,
Nec tua mutatur fixis sententia verbis,
Hoc concede mihi, nulla quod lege vetatur.
Fratres quinque modo discedens luce reliqui:
His peto mittatur qui vivos corrigat, ante
In tormenta cadant quam talia carne soluti.
[Col. 0343A] Nam quamvis duro persistant corde rebelles,
Si tamen obstructa quisquam de morte rediret,
Credent experto, poenasque intrare timebunt.
Ille quidem poscens effectum non capit ullum;
Nos autem, dum vita manet, dum luce vigemus,
Olim defuncti perterret nuntius Adam.
Dum locus est flendi, dum non injusta petuntur,
Nec obturatis pulsatur janua serris.
   Novimus en cuncti, quid primus planxerit ille,
Qui pulsus prisca nescivit sede reverti.
Namque obitum quemdam casu tum pertulit ipso,
Perdita ne precibus lacrymisve reduceret ullis.
Ex tunc paulatim retro sublapsa referri
Vita prior, coepitque malis laxata potestas.
Tum tristes morbi, et varii subiere dolores,
[Col. 0343B] Et corrupta satis dira pinguedine tellus
Lethali quaedam suffudit germina succo.
Inde truces saevire ferae, dudumque timentes
Excitat ad pugnam tum primum conscia virtus,
Reddit et armatas unguis, dens, ungula, cornu.
Ipsa etiam leges ruperunt tunc elementa,
Et violare fidem mortalibus omnia certant.
Inflatur ventis pelagus, volvuntur et undae,
Excitusque novum turgescit pontus in aestum.
Tunc primum tectis tetra caligine coelis,
Ingratos hominum castigatura labores,
Grandineos pavidis foderunt nubila nimbos,
Atque polus discors invidit germina terris.
Quin magis ipsa sibi tellus adversa negavit,
Seminis excepti vertens mentita nitorem.
   [Col. 0343C] Haec gemini primum senserunt tunc protoplasti.
Posteritas nam quanta ferat dispendia rerum,
Non, cui vel centum linguae, vel ferrea vox est,
Enumerare queat; nec si quem Mantua misit,
Maeoniusve canant diversa voce poetae.
Quis tales referat motus? quis denique fando
Evolvat totos qui volvunt saecula fluctus?
Arma fremunt, crebra quatitur formidine mundus,
Funditur irriguus sanguis, majorque sititur.
Quid dicam celsas praeclaris coetibus urbes
In deserta dari? populos populante ruina
Dispergi, et lacerum vacuari partibus orbem?
Servitio subdi dominos, famulosque vicissim
Praeferri dominis, et belli sorte perire.
Sors generis claro quondam quos sanguine misit?
[Col. 0343D] At si forte brevi requiescant tempore bella,
Legibus armatas furere in certamina lites,
Jus anceps pugnare foro, quo jurgia fratrum
Non levius votis feriunt, quam praelia telis?
Sed quis vota notet, clament cum facta nocentum?
Quis fraudes et furta gemat gaudente rapina?
Quisve minora fleat? stringi nec maxima possunt.
Inde minora tamen, si summis juncta notentur:
Nam per se nullum facinus sub judice parvum est.
Nec refert cunctas percurri carmine causas.
Hoc parvo sermone loquar: post damna priorum
Nil superesse mali, quod non vel perpetret orbis,
Vel toleret, plenus scelerum, pariterque laborum,
In casu discrimen habens, et crimen in actu.
   [Col. 0344A] Sed tu, Christe potens, cui semper parcere promptum est,
Tu figulus massam potis es reparare caducam,
Et confracta diu resolutaque fingere vasa.
Qui dudum multo latitantem pulvere drachmam
Invenis accensis verbi virtute lucernis.
Linquentem caulas, turpique errore vagantem,
Pastor ovem celeri dignatus quaerere gressu,
Subvehis, utque suo gaudens reddatur ovili,
Sarcina fit quae cura fuit. Sic filius ille
Junior, exhaustos postquam dispersit acervos,
Vitaque consumpto mutata est prodiga censu,
Turpia porcorum digne convivia sectans,
Optavit siliquis compleri vilibus alvum,
Donec saeva fames longo discrimine victum
[Col. 0344B] Cogeret offenso tandem se reddere patri,
Confessumque reum laxato crimine solvi
Denique prostratum mitis pater allevat ultro,
Et trepidum blanda solatur voce pudorem.
Ornatus reduci vestis dat prima secundos,
Laetaque solemnis celebrat convivia coetus,
Quod rediviva suis quodam de funere proles
Surgat, et orbato redeant nova lumina patri.
At tu, praepollens hominum rerumque Creator,
Quanquam cuncta velis fidae constare saluti,
Nulla tamen pateris nostrae dispendia mortis,
Nec quoquam pereunte tuis contingere damnum
Divitiis poterit; nescis decrescere, nescis
Augeri, et pleno perstat tibi gloria regno.
Sed famulis tu redde tuis quod perdidit Adam;
[Col. 0344C] Quodque tulit primum vitiatae stirpis origo,
Ortu restituat melior jam vita secundo.
Sorduerit nimium lacero circumdata peplo
Forma vetus, scissam ponens cum crimine vestem,
Pallia prima pater redeunti porrige proli.
Seminecem quondam miserans qui forte repertum
Projectumque via, quem saevi caede latrones
Impositis cuncto spoliarant tegmine plagis,
Sed tu, sancte, viam sumpto dum corpore curris;
Invenis allisum, nec praeteris: insuper aegrum
Jumento carnis propriae sub tecta reportas.
Nos fuimus quondam rabido data praeda furori;
Sed si nunc medico percurrat vulnera fotu
Gratia producens oleum, sapientia vinum,
Commendet stabulo Samaritidis extera cura,
[Col. 0344D] Pelletur validus medicato corpore languor.
Suscipe, qui non vis moriendi crescere causas,
Quos confessa tibi gemitus pia pectora fundunt.
Ut quondam tecum, passae sub tempore carnis,
Proximus immani dependens stipite praedo,
Quem non culpa tibi similem sed poena tenebat;
Ille tamen nexus membris, nec corde ligato,
Et si confixas clavis extendere palmas
Non potuit, liber mentem cum voce tetendit.
Sicque reus scelerum dum digna piacula pendit,
Martyrium de morte rapit: cui fine sagaci
Maxima cura fuit tales non perdere poenas,
Praeripuit scandens aditum, coeloque levandus
Ardua sublimi tenuit compendia saltu.
[Col. 0345A] Porrige sic nobis celsam, pater inclyte, dextram.
Nos quoque perpetuae conquirat vita saluti,
Atque profanati deceptis fraude latronis,
[Col. 0346A] Ceu tibi compasso miserans succurre latroni.
Livida quos hostis paradiso depulit ira,
Fortior antiquae reddat tua gratia sedi.



LIBER QUARTUS. DE DILUVIO MUNDI.
[Col. 0345]

   [Col. 0345A] Infectum quondam vitiis concordibus orbem,
Legitimumque nefas laxata morte piatum
Diluvio repetam; sed non quo fabula mendax
Victuros lapides mundum sparsisse per amplum
Deucaliona refert, durum genus unde resumpti
Descendant homines, cunctisque laboribus apti
Saxea per duram monstrent primordia mentem.
Sed veri compos, fluctus nunc prosequar illos,
[Col. 0345B] Per quos immissus rebus vix pene creatis
Lactentem velox praevenit terminus orbem.
   Extulerat mortale genus crudelibus ausis
Ingentes animos: licitum quod cuique liberet
Credidit; et propria valuit pro lege voluntas.
Jus adeo nullum, sic nil distare putatum
Fasque nefasque inter, recti custodia nusquam.
Non judex, non testis erat, non denique rector,
Arbiter aut morum, vel qui suaderet honestum;
Sed princeps sibi quisque fuit virtute nocendi:
Nec meritis sed mole potens, qui fortior esset
Hic melior sibimet, sed se censore, placebat.
Sic hominum vitam brutorum more tenebat
Motibus addicens mens inclinata ferinis.
Sanguine potus erat, caesorum viscera passim
[Col. 0345C] Indomitis laceras praebebant faucibus escas.
Insuper et quadrupes, propria qui morte necatur,
Saevior aut certe quem vincens bestia cepit,
Pastus erat, quem nulla fides, lex nulla vetabat.
Ut vero pecorum ritu permissa voluptas,
Et diffusa palam ruptis lascivia frenis,
Luxuriaeque forum, atque obsceni nundina mundi
Ferveret, casto fas non est dicere cantu.
   Talibus ac tantis hominum gens improba gestis
Silvestres animos, naturae foedere rupto,
Induerat, pulsaque simul ratione furebat,
Et deserta jacens Domini coelestis imago
Omne decus mentis turpi dejecerat actu.
Haud secus ac pulchri cum fertilis area campi,
Quam succisa dedit purgato robore silva,
[Col. 0345D] Dum colitur, justo paret fecunda labori,
Subjicitur restris, respondit frugibus, ac se
Servat composito ruralis gratia vultu;
Agricola oblitus si brachia forte remisit,
Laxavitque manus, fessoque quievit aratro,
Pigrescit primum durato cespite tellus,
Mox rudibus ramis atque aspera palmite crebro
Disciplinatos dissuescit promere fructus,
Effundit frutices varios, silvamque minatur:
Quam si nec sera succisor falce repurget,
Non jam virgultis, sed denso stipite lucus
Texitur, et steriles diffundit in aera frondes;
Donec conclusa ramis currentibus umbra,
Mox opportunae, depulso sole, tenebrae
[Col. 0346A] Jam secura feras invitent credere lustra:
Taliter humani generis, non ordine recto,
Perdita mandatae jam post primordia legis,
In pravum labens paulatim vita tetendit,
Proficiens pejore via, constantior ipso
Jam paribus studiis nutriti criminis usu.
Et tamen auctorem vitii, culpaeque magistrum,
Doctior errorum, lapsuque peritior omni,
[Col. 0346B] Succiduae prolis crescens audacia vicit.
   Ut fluvius parva primum diffusus ab urna,
Perspicuum leni promit cum gurgite fontem,
Tramite quem summo facili transmittere saltu
Quisque potest, mox irriguo deductus ab ortu
Viribus augetur subitis, ripasque retrorsum
Pellens, crescentes tendit per plana liquores,
Occupat et spatium, pereuntique imminet arvo,
Tum circumfusos vicinis vallibus amnes
Sorbet praeteriens, externasque incipit undas
Augmento finire suo, mixtasque sub uno
Nomine, corrasis diffuso gurgite terris,
Cum trabibus, stabulisque boum, lustrisque ferarum,
Saevior accessu, longoque furore potitus,
Tandem desistens pelagi transportat in undas.
   [Col. 0346C] Hos inter motus, similisque ad turbinis instar,
Humanum vitiis ibat genus: et tamen ipsa
Longior insanas mentes dissolverat aetas.
Centenos novies crebro cum duceret annos
Vita tenax, tanto suspensi tempore lethi
Nullus terror erat: sors si quem sera tulisset,
Ceu qui nec natus fuerit, nunquamque levandus
Morte putabatur: sic cunctis nulla futuri
Spes inerat, solusque sibi fundaverat omnem
Sensibus in caecis periturus mundus amorem.
   Tempore quin etiam peccatrix terra sub ipso
Nutribat saevos immania monstra gigantes.
Nec tamen effari licitum quo semine cretos.
Communem cunctis ortum de matre ferebant,
Qui genus, unde patres, prohibent arcana fateri.
[Col. 0346D] Si speciem quaeras, humani corporis illis
Plus vultus quam forma fuit; sic linea membris
Conveniens hominem monstrabat, dissona molem.
Quam propter deinceps commentis Graecia fictis
Dedecus infandum massis informibus auxit,
Et portentosis descripsit corpora membris;
Pube tenus quod forma viris, cum corporis ima
Supplerent vasti mixto pro crure dracones.
Artus semihominum patulis qui faucibus atri
Ferrent, et verso praeberent vertice gressus.
Tunc etiam solitos, jusso terrore tonanti,
Blasphemis coelo convicia mittere plantis,
Mordacesque pedes motu fremuisse veneni.
His similes mendax Phlegraei fabula belli
[Col. 0347A] Excussas finxit fecisse per aera rupes,
Pro telis spatiosa manus quod turbine montes
Sparserit, et missis coelum quassaverit arvis.
   Haec sunt priscorum quae de terrore gigantum
Carmine mentito Graii cecinere poetae,
Et tamen audaci voluit contendere pugna
Quisque rebellis erat: qui cum confligere telis
Non potuit, saevis concepit praelia votis.
Montibus impositos fas non est credere montes,
Hoc tamen et deinceps illos tentasse putabo,
Qui coctos lateres, lentoque bitumine junctos,
In sublime rati manibus sic posse superbis
Sustolli, et celsas in sidera surgere moles:
Cum fureret mortale genus, cassoque labore
Irrita transcensis caementa inferret in altum
[Col. 0347B] Nubibus, et refugum sequeretur machina coelum,
Non prius absistens, subditas discordia linguas
Quam daret, et varius confunderet omnia sermo.
   Hinc sparsum foedus, scissa sic lege loquendi
Consensum scelerum turbata superbia rupit,
Dum se quisque suis, possit quae noscere, verbis
Aggregat, atque novas sequitur gens quaeque loquelas.
Sic interruptae perierunt culmina massae,
Effectuque carens cessavit in aethere turris.
Haec post diluvium. Nam quantas quae tempore prisco
Pressa gigantaeas tellus produxerit arces,
Atque lacessitis contemptum immiserit astris,
Abstergente Deo sat nostra silentia damnant.
   Cernebat patiens jam dudum insana frementes
Terrarum populos hominum rerumque Creator,
[Col. 0347C] Exspectans si quem vani consortia mundi
Linquentem melior moneat resipiscere cura.
Sed conjuratus postquam percurrere coeptum
Perditionis iter statuit, sensumque per omnem
Obtinuit victor peccati insignia mundus,
Nec revocare gradum quisquam, gressumque referre
Praecipiti jam mente potest, exhorruit auctor,
Poenituitque videns totum quod fecerit orbem.
Tum tales tonuisse minas commotus ab alto
Fertur, et excitas laxasse his vocibus iras.
   O nullis attracta bonis, nullisque repressa
Legibus; antiquo tantum submissa draconi,
Effera gens hominum, ducto corruptior aevo.
Non Evam cecidisse sat est; transcenditur omni
Inventor lethi lapsu; nec sufficit illud,
[Col. 0347D] Vicit inexpertum quod serpens pristinus Adam.
Non contenta suo foedari vita parente,
Affectat mortem propria virtute mereri.
Exspectasse diu non profuit; insuper omne
Concessum venia rapuerunt crimina tempus.
Jam nimium longas patientia presserit iras:
Vindictae jam tempus adest. Non fulmina coelo
Flammeus ardor aget; vasto nec cedet hiatu
Quae premitur nimio succumbens terra tumultu:
Sed sordens vitiis fluctu delebitur orbis.
Ad chaos antiquum species mundana recurrat,
Inque suas redeant undarum pondera sedes.
Arida decedat lymphis, rursusque sepultas
Terrarum species informis contegat humor.
[Col. 0348A] Haec clades vivis, carnique hic terminus esto.
Sic pater aeternus disponens funera rerum,
Diluvium dextra terras vibrabat in omnes.
   Interea pleno vivebat justus in orbe
Unus homo, et mentem solus servabat honestam.
Nullus vota Deo donis precibusque ferebat
Hunc praeter, dignum quem summus laude Creator
Nosset, et exceptum vitae servare pararet.
Stemmatis hic sancti; nam claro nobilis ibat
A proavo, quem prisca fides et conscia virtus
In coelum sine morte tulit: sic celsa petenti
Successit magno non impar pronepos actu.
Nec plus est illum salvi cum corporis usu
Terrenas liquisse domos, intrasse supernas.
Denique quo priscus quondam conscenderat Enoch
[Col. 0348B] Elias curru post tempora longa secutus,
Scribitur ignitis scandens penetrasse quadrigis,
Cum suspensa leves transmitteret orbita ventos,
Ungula vel premeret calcatas pondere nubes.
Vallatumque ferens sanctum non ureret ignis,
Et motus servans nesciret flamma calorem.
Hos igitur satis est coelum potuisse mereri
Membrorum sub lege sitos; sed non tamen illud
Segnius admirer, sancti quod tempora Noe
Unius ob meritum, natis nuribusque tuendis
Orbis in exitio potuerunt ferre salutem.
   Est ille in coelis, numero praestantior omni,
Angelicus sine fine chorus, qui laude perenni
Conclamat celebratque Deum, famulantia suetus
Ferre ministeria, et jussis parere supernis.
[Col. 0348C] Hi nunc quod rectum mortalia corda precantur,
Concipitur dignis sacro quod pectore votis,
Quidquid larga manus collectio sparget egenis,
Excipiunt, sanctoque ferunt super astra volatu.
Quin etiam justos, fragilis dum vita fatigat,
Tutantur, mundique inter discrimina servant.
Sed tamen in cunctis praecellit clarior ille,
Maxima quaeque Dei quo dispensante ministro
Res geritur, summisque parat mysteria causis.
Hic Dominum coeli venturum corpore sumpto
Virginis intactam jussus praedixit in alvum,
Sacraque dotali complevit viscera verbo,
Hic et Baptistae praecurrens nuntius ortum,
Desperata diu dum ferret germina patri,
Inter sacra virum conterruit, et dubitantes
[Col. 0348D] Protinus ingrato restrinxit in ore loquelas,
Donec praedicto fecundam redderet ortu
Prolis anum, multo sterilis quae tenta per annos,
Fudit diffidens effeta puerpera fetum.
Hic rerum solers summusque archangelus, alto
Aerea per liquidum, levibus circumdatus auris,
Vibratasque movens ignito in corpore pennas,
Nulli conspectis ad terram motibus ibat.
Et tum forte gemens cunctorum crimina Noe
Inflexis stratus genibus, cum supplice planctu
Mundanis veniam, mundo nolente, petebat.
Cum subito clausis foribus tunc aliger intrat
Conspicuus, claro resplendens nuntius ore.
Horrescit visu tanto perterritus heros,
[Col. 0349A] Mortalisque oculus personam ferre supernam
Vix valet, et pavidi detorquet lumina vultus.
Ille salutiferis primum mulcere timentem
Aggrediens verbis, coeli mandata ferebat.
Pax tibi, juste virum, pacem tibi missus ab alto
Imprecor, ut pulso capias mea dicta pavore.
Haec mandat summus terrae pelagique Creator.
Insperata quidem cunctis sententia lethi
Imminet; hanc solus sed qui transire mereris,
Et praescire potes. Nam te calcata voluptas
Jam pridem rectum toto discrevit ab orbe.
Unica sed quoniam saevum depellere lethum
Vita tibi poterit, tantos evadere casus
Qualiter incipias, paucis ex ordine fabor.
Finis erit rerum, permissis undique lymphis,
[Col. 0349B] Atque relaxata vastabitur orbis abysso.
Nunc age, congestis crescat fortissima lignis
Machina, quae surgens fluctus superenatet omnes.
Ter centum cubitos per longum ducta tenebit,
Bis quinis late claudetur, bisque vicenis.
In triginta illi constabit culminis altum.
Per medium per ter longo coenacula tractu
Edita suspensis domibus tabulata levabunt:
Ut generis proprii servans consortia mansor
Componat parcis dispersa cubilia cellis.
Tum ne rimosi compagum forte meatus
Accipiant inimicum imbrem, linire memento
Juncturas laterum, pigrumque infunde bitumen.
Taliter affectam cum consummaveris aedem,
Protinus ingredere, ac mundum dimitte cadentem;
[Col. 0349C] Exclusit quem culpa frequens, includere vita
Incipiat, circumque fremant te sospite mortes.
Quin etiam lateris sociam succedere tecto,
Et cum conjugibus natos intrare jubeto.
Tuque secundus eris deleti germinis auctor,
Ut te post primum repleatur terra parente.
Sed quia perfecto divinis viribus orbe,
Post operis finem, post leges, postque sacrata
Sabbata, formari quidquam non convenit ultra:
Ne penitus cessans intercidat omne creatum,
Spirantum e cunctis pecorum, celerumque volucrum,
Silvarumque feris, et quae jumenta vocantur.
Vel quae per tacitos reptant labentia motus,
Bina cape, et tecum claustro victura reconde.
Sic tamen ut proprios teneant sua vincula sexus,
[Col. 0349D] Unde genus rursum fellus implenda resumat.
Ne timeas ne forte feros animantia motus
Servent, aut subitis praesumant rictibus iras.
Foedus erit totis, quae discordantia profert
Per varios natura modos, et pace fideli
Parebit jussis quidquid concluseris illic.
Serpentis tantum semper figmenta caveto.
Vertice submisso blandum licet ille trisulcis
Finxerit abscondens per dulcia sibila linguis
Immortale odium, nunquam tu credulus illi,
Quem nimis expertus vitandum praemonet Adam.
Hostis namque semel voluit quicunque nocere,
Hic semper suspectus erit, penitusque cavendum est,
Ne jam mentito conjungat foedera prudens.
[Col. 0350A] Tu post exemplum jussis servire memento.
   Haec fatus, vacuum levibus secat aera pennis,
Mortalem fugiens aciem, coeloque relatus
Heroem trepidum mandata lege reliquit.
Ipse tamen tali manibus cum voce levatis,
Quisquis, ait, nobis tantam spondere salutem
Seu missus, seu sponte tua, super aethere celso
Venisti, et placidum sacrasti foedere pactum,
Sis fautor, firmentque tuas promissa loquelas,
Auxiliumque tuum conatibus insere nostris,
Ut tenuis tantam valeat manus edere molem.
   His breviter dictis, vitae spem corde reponit,
Aggrediturque celer sacri praecepta laboris.
Quis tantos capiat sensus? quis denique sermo
Explicet, advectis fuerit quae copia lignis?
[Col. 0350B] Nudati colles, spoliatae robore silvae,
Mons ut quisque fuit, famulo placuere paratu.
Pelion immensas cum mittat vertice quereus,
Insuper exponit multa virtute recisum
Ossa nemus, Pindoque abies subducitur al a.
Atlas ipse novas ictu resonante secures
Sensit, et annosas dedit ad navalia pinus.
Invictum tunc surgit opus, contexta levatur
Porrectis trabibus praecelsi culminis aedes.
   Haec inter, discors varii sententia vulgi.
Nam multi lymphis obstacula tanta parantem
Irrisere virum, moles quod clausa moveri
Fluminibusque dari nequent, quam forte vel ampli
Euphrates Nilusque queant vix claudere ripis.
Humani generis quid mens incredula reris
[Col. 0350C] Mortalem non posse manum conjungere ponto
Aedem longinquam? pontus namque obvius ultro
Curret, et adductum tangent stans fabrica littus.
Ast alios celsam compacto robore massam,
Ignaros quanquam cladis, causaeque latenti,
Mirari novitas et formidare coegit.
Haud aliter studium jam tunc diviserat omnes,
Quam nunc mundus agit. Sunt qui compuncta fideli
Corda dicant operi, rebusque instare supremum
Discrimen norunt, corpus quo concidat omne,
Bacchatamque diu consumant saecula carnem.
Effugiet tunc ille malum, quicunque paratus
Construat ut validam praeduri tegminis arcam,
Per lignum vitale crucis servatus ab undis,
Tunc cernet quanto contempserit otia fructu.
   [Col. 0350D] Haud procul attentum contemplans hunc operantem,
Nonne piger quisquam lucri, taedensque laberis,
Insanire putet, cura quod solus inani
Aestuet, et rebus nolit pereuntibus uti?
Sic epulans parcum, sic largum quisquis avarus,
Sic nudum raptor, sic castum ridet adulter,
Sic circumscribens illuso simplice gaudet.
Sic sapuisse dolet dives, cum congregat aurum,
Spargentem nummos, ultroque in paupere censu
Consumptis opibus miserum ratus esse beatum.
   Inde repentinum Judex cum cerneret orbi
Adventare diem: Finis sic protinus, inquit,
Imminet, ut justi quondam sub tempore Noe,
[Col. 0351A] Diluvium varios mundi cum repperit actus,
Et carnem consumpsit aquis, opifexque salutis
Evasit parto diffusa pericula claustro.
Haec evangelicis sunt inclamata figuris.
   Providus interea consummat conditor arcam.
Tunc jussae accurrunt volucres, tunc bestia quaeque,
Consuetum linquens silvoso tegmine lustrum,
Deposita feritate venit, seseque tenendam
Ingerit occurrens, et libertate relicta
Includi gaudet: tantum decreta futuri
Vis valet; occultus brutis in sensibus ardet
Terror, et exspectans agitat formidine vitam.
Ast homines quos sors certi discriminis urget,
Vicina nec morte pavent, satis undique constat
Vitali indicio praecedere saepe timorem.
[Col. 0351B] Securos laetosque reos tellure Gomorrhae
Jam prope sub flammis sententia dicta videbat.
Ninivae contra populis terrore salubri
Praevaluit pro pace metus. Nam venerat illuc
Jussus, multum ille et terris jactatus et alto,
Qui clamaturus tantae discrimina plebi
Diluvium timuit mundo constante propheta.
Hauserat huc valido pervadens bellua rictu,
Immersumque mari ventris concluserat arca.
Deglutire virum, faucesque implere capaces,
Ardenti monstro cum sit permissa potestas,
Non licuit mordere tamen, nil dentibus actum.
Intravit cupidum deludens praeda vorantem,
Invasusque cibus jejuna vixit in alvo.
Dum tres luce dies una sub nocte prophetae
[Col. 0351C] Sol ageret, littusque novum vacuanda viderent,
Et castigatum vomerent ergastula pastum.
   Ut monstro exutus vates, coelumque recepit
Contingens terras, magnam tunc percitus urbem
Terribili cum voce petens: Quid criminis, inquit,
Ardetis flammis? restringent omnia poenae.
Jamque venit finis, lentum est hoc dicere, venit.
Non plus fatus erat: totus conjurat in omne
Lamentum populus: procurrunt undique fletus,
Pectora tunduntur, coelum suspiria pulsant.
Mollibus abjectis Cilicum dant tegmina setae,
Inque cibos cinerem, lacrymasque in pocula fundunt,
Ipse etiam, dignus tali qui tempore princeps
Ante aciem flentum portet vexilla salutis,
[Col. 0351D] Atque novum dictu metuens discrimina vincat,
Projicit hinc sceptrum, linquit sublime tribunal,
Pallia blattarum spreto diffibulat auro,
Serica despiciens, atque aspera tegmina sumens.
   At pius ex alto contemplans talia Rector
Exsertas revocat sedatis motibus iras,
Vibratumque tenens restinxit missile fulmen.
Temporibus propriis justus sic conditor arcae
Securo solus timuisse pericula mundo
Gaudebit, finem cunctis, sibi ferre salutem,
Diversam cernens meriti discrimine sortem.
Ergo ubi silvestres sexu collegit utroque
Inclusitque feras, pecudum tunc eligit illa
Sumere, quae licitum est mandi, vel munda vocantur,
[Col. 0352A] Hinc tantum septena dedit viventia claustro,
Ut ternis paribus servato semine salvis,
Septima quae fuerint sacris quandoque litentur.
Et jam vitalis concluserat omnia carcer.
Tunc justum, cunctosque suos, natosque, nurusque,
Accipit exspectans claustrum, vitaeque reponit.
Nam servos nondum dederat natura vocari,
Nec dominos famulis discernere noverat ordo.
Primus enim maculam servili nomine sensit
Hujus natorum medius, qui forte cachinno
Distectum petiit misero spectamine patrem,
Materiamque sui risit deformior ortus,
Et plus jam turpis nudato simplice nequam.
Quod postquam sanctus potuit cognoscere Noe,
Natum germanis famulum dedit; inde repertum
[Col. 0352B] Tale jugum; cuncti nam semine nascimur uno.
Servitii certe causam fecisse reatus
Cernitur, et liber peccans fit crimine servus;
Si rursum nexu famulus stringatur honesti,
Natales faciens sibimet, jam nobilis hic est.
   Nuntius interea, dudum qui missus ab alto
Detulerat justo coelestis munera verbi,
Protinus ut clausum vidit, rebusque paratis
Exspectare diem, rursus descendere coelo
Festinans, laxos firmavit cardine postes,
Inclusitque viros, atque ostia fortia traxit,
Confestimque levans supero se rettulit axi.
Aevo sexcentos senior transcenderat annos,
Lunaque bis plenos addebat menstrua cursus,
Septimus et decimus qui post illuxerat orbi,
[Col. 0352C] Ultimus ille dies jam nunc dabit omnia letho.
   Ilicet obtegitur coelum, nimiisque tenebris
Victa repelluntur fuscati lumina solis.
Insanas hominum mentes vix tangere terror
Coeperat, insuetus mox profluit aethere nimbus,
Et valido primum similis demittitur imbri.
Arida terrarum pariter maduere per orbem,
Una fuit toto facies et nubila coelo
Aegyptus tunc ipsa novas expavit ad undas,
Alsit et infusus Garamas, dudumque calentes
Humida Massylas tetigerunt frigora Syrtes.
Nec longum pluviae species, non denique guttae
Stillant, sed rupto funduntur flumina coelo.
Non aliter Tanais, nivibus cum pascitur albis,
Riphaeo de monte ruens illiditur amni,
[Col. 0352D] Praecipitatque simul longo quod tramite ducit.
Undarum tali quatitur certamine tellus,
Fitque lacus instar compressus fluctibus aer.
Nec tamen hic lymphas tantum fudere superna,
Terrestres etiam mundus consurgit in iras.
Rumpitur omne solum, crebros dant arva meatus,
Prosiliunt fontes ignotaque flumina manant.
Vergitur in sursum mutato pondere nimbus,
Inde cadens coelis, hinc terris undique surgens,
Occurrit mox unda sibi, junctoque furore
Conjurant elementa neci; transcenditur omnis
Riparum limes fluviis, atque obice rupta
Saevit laxatis discurrens humor habenis.
Sed cum diffusae spatium concludere terrae
[Col. 0353A] Omnia certarent, mundumque implere capacem,
Suspendi forsan potuit sententia lethi,
Atque mora majore trahi, quo tardius omnem
Concedens spatium rapiat sors ultima carnem;
Oceanus vertex rerum in fervidus uno
Littore, quo tantum terras atque aequora cingit,
Exiret, rumpensque fidem perfunderet arva.
Dissipat aeternas leges, et sede relicta
Regna aliena petens naturae foedera turbat.
   Ut diros primum pelagi sensere furores
Illustres fluvii, magnos quos inclyta cursu
Fama refert, motusque novos stupuere parumper,
Ut credas sapuisse fugam, sic versa retrorsum
Per terras spargunt sublata volumine ponto.
Insequitur tamen Oceanus, refugisque fluentis
[Col. 0353B] Imminet, et salsis impellit molibus amnes.
Tunc major strepitu tanto mortalibus aegris
Fit metus, ascendunt turres, et celsa domorum
Culmina, praesentemque juvat vel tempore parvo
Sic differre necem: multos dum scandere tentant
Crescens unda trahit, quosdam montana petentes
Consequitur, lethoque fugam deprendit inanem.
Ast alii longo jactantes membra natatu,
Defessi exspirant animas, aut pondere nimbi
Obruta flumineas commixta per aequora lympnas
In quocunque bibunt morientia corpora monte.
Aedibus impulsis alii periere ruina,
Inque undas venere simul dominique domusque.
It fragor in coelum sonitu collectus ab omni,
Quadrupedumque greges humana in morte cadentum,
[Col. 0353C] Augent confusos permixta voce tumultus.
Haec inter miseri ferventia funera mundi,
Praegravis insanis pulsatur motibus arca,
Compagesque tremunt, stridens junctura laborat.
Non tamen obstructam penetrat vis improba, quanquam
Verberet, et solidam fluctu feriente fatiget.
   Non aliter crebras Ecclesia vera procellas
Sustinet, et saevis sic nunc vexatur ab undis.
Hinc gentilis agit tumidos sine more furores,
Hinc Judaea fremit, rabidoque illiditur ore,
Provocat inde furens haeresum vesana Charybdis;
Turgida Graiorum sapientia philosophorum,
Inter se tumidos gaudet committere fluctus.
Obloquiis vanos sufflant mendacia ventos,
[Col. 0353D] Sed clausam vacuo pulsant impune latratu.
   Jam medium crescens Arcae contexerat unda,
Commovitque cavam suspendens undique molem.
Et melius tutam facili portante natatu,
Quoque vocant undae, sequitur jam mobile pondus.
Cedamus mundo, dum ducimur: omne resistens,
Si flecti nescit, metuat vel pondere frangi.
Sed si cedamus, fluxum ne sentiat intus,
Peccatumve trahat mens impenetrabilis ullum.
Navigat interea claustro commissus cunti
Fons vitae, servatque furens super omnia pontus
Orbis depositum, fido quod tegmine promat,
Cum pax terrarum reddi sibi debita poscet.
   Ergo ibant undae, tellus subducitur omnis
[Col. 0354A] Collibus impositae vicerunt edita lymphae.
Delituit tectus ponto tum pinifer Othris,
Parnassi vertex cautem non protulit altam,
Ipsa cupressiferi latuerunt saxa Lycaei,
Subductae rupes, aequatae fluctibus Alpes,
Omnibus exclusis totus jam denique mundus
Axis et unda fuit. Nam cunctis morte subactis
Regnabant pelagi silvoso in gurgite monstra.
Et jam vicinum pulsabant humida coelum,
Jamque quater denis manabat noctibus imber,
Compleratque necem, nec jam quod tolleret ultra
Mors habuit, pressitque natantia funera pontus.
Frenantur tandem pluviae, resplenduit aether,
Redditur et coelis vultus. Sol ipse reductus,
Sed non inventis queis reddat lumina terris,
[Col. 0354B] Tantum luxit aquis: tristis videt aequora fulgor,
Quamque breves radios admotas frangit in undas,
Tam consumendis fervens ac proximus instat.
Nec minus et patuli terrae clauduntur hiatus,
Quaeque prius vomuit lethali ex ore fluenta,
Obicibus propriis constricta resorbet abyssus.
Nec tamen ut venit, breviter sic unda recedit;
Siccant non pauci longo sed tempore menses,
Quod pauci fudere dies: jam ducta natatu
Armeniae celsis instabat montibus arca,
Et nondum nudis fundo consedit in arvis.
   Ut stabilem sensit senior, motuque carentem,
Nec fluitare natans ventosa per aequora lignum
Credidit abductis nituisse liquoribus orbem.
Tunc reserat summam sublimi a fronte fenestram,
[Col. 0354C] Emissa refluos exploret ut alite fluctus.
Illa volans longo diverberat aera plausu,
Atque quatit vacuas pennarum motibus auras,
Cumque diu fessis undas perstringeret alis,
Nec locus optatam requiem concederet ullus,
Consuetum repetit prospecto ex aequore claustrum,
Exceptam senior manibus tunc colligit intus,
Advertens nullas patuisse per humida terras.
   Interea magna pontus se mole movendo
In chaos antiquum linquens mundana redibat.
Excelsi tandem proferre cacumina primum
Incipiunt, post quos tenues crebrescere montes.
At vero ut pelagus cinxerunt littora priscum,
Oceanusque sacer, notas collectus in oras,
Contentus solito labentia flumina tractu
[Col. 0354D] Sorbuit, et cunctis distinxit frena fluentis,
Torrentesque suae clauserunt undique fossae,
Libera subductis nituerunt arida lymphis.
Tunc interposito producens tempore corvum,
Scire cupit senior, vacuumque interrogat orbem.
Ales ut extensis nitidum petit aera pennis,
Aspiciens plenis stipata cadavera terris,
Carnibus incumbens, et mox oblita reverti,
Rectorem placidum communi in sede reliquit.
Sic nescis, Judaee, fidem servare magistro,
Sic carnem dimissus amas, sic gratia nunquam
Custodi vitae Dominoque rependitur ulla.
Mente vaga sic laxus abis, sic foedera legis
Rupisti, et primum violasti, perfide, pactum.
   [Col. 0355A] Temporis ut spatio senior collegit inertem
Jam potuisse satis corvum se reddere claustris,
Ignarus tardi reditus, causaeque morandi,
Ne fors innexis fessum consumpserit alis,
Junxerit et cunctis pereuntibus unda recurreno:
Protinus albentem mittit de sede columbam.
Illa memor jussi rapido petit arva volatu,
Paciferaeque videns ramum viridantis olivae,
Decerpit, mitique refert ad condita rostro.
Tali legatus firmavit foedera simplex
Indicio, purumque pius sic comperit orbem.
   Integer emensum vertebat circinus annum,
Quo felix claustrum spirantia cuncta tenebat,
Tum pater ablatis obducta repagula serris
Pandit, et inclusis desuetum reddere solem
[Col. 0355B] Incipit, effeto redeant ut semina mundo.
Ante tamen Justus jubeat quam sparsa vagari,
Singula de septem, quae dudum claudere munda
Curavit, natis pariter, nuribusque vocatis,
Cespite constructa disponens immolat ara,
Accendens sanctos his primum altaribus ignes.
Plurima dum magnis adolentur corpora flammis
Et numerosa levat praepinguem victima fumum;
Suavis odor laetum tetigit trans aethera coelum,
Primaque purgati suscepta est hostia mundi.
Tunc igni permixta sacro vox intonat ista.
Hactenus infectus contagia traxerit orbis,
Sufficiat regnasse nefas, mundata lavando
Perpetuo niteat tellus, vultusque reductos
Contineant elementa suos: haud amplius ullis
[Col. 0355C] Perturbata malis moles mundana fatiscat.
Vos quoque, quos lethi salvavit tempore vita,
Intactosque tenens casu defendit ab omni,
Ducite securum servatis legibus aevum:
Vosque caput generis fecundo semine prolem
Spargite, diffusum late quae compleat orbem,
Deletum instauret numerum, dominetur et orbi.
Fertile quin etiam reddent animantia germen,
Quod tamen inflexum famulabitur ordine prisco:
Insuper et terris ex hoc jam non erit ultra
Diluvium regnans, carnem quod conterat omnem.
Unum quod fuerit: signo monstrabitur uno.
Nec similem repetita necem peccata videbunt;
[Col. 0356A] Et si crimen erit, terror non deforet alter.
Sic unum genitor jurans baptisma sacrabat,
Ut semel ablutum lymphis purgantibus orbem,
Sic sperare reos lavacrum non posse secundum.
   Vix tribus exactis coeli jam partibus ibat
Pronus in occasum radius, cum forte remotam
Axe sub eoo jussus contingere nubem,
Protulit excussum madefacto ex aere signum,
Arcus et emicuit, quae nunc Thaumantida Graio
Irim Romuleo vocitant sermone poetae.
Pendulus obliquum solem cum senserit humor,
Ancipites vario mittit splendore colores:
Nec numerare queas, sic mixtos lumine visus
Illudunt dubii diversis vultibus orbes,
Sapphitusque virens, maculosus, caerulus, albus,
[Col. 0356B] Purpureum de nube trahit, de sole coruscum
De coelo nitidum, de terra sumit et atrum,
Et tamen abjunctis quae constant haec elementis,
Sic diversa putes, ut concordantia cernas:
Hanc formam signo trepidis mortalibus arcus
Praestitit esse Deus, promittens nube serenum,
Nullaque jam terris debere pericula coelum.
   Nunc quicunque cupis veram servare salutem,
Illud suspicies signum, quod signa figurant.
Namque dator vitae praemisit talia Christus,
Et geminata dedit substantia salvatorem.
In terris sumptae nitida de virgine carni
Naturalis inest patrio de germine fulgor:
Et medius quidam mediator in aethere celso
Munere multimodo varius, sed fulgidus omni,
[Col. 0356C] Vitalem monstrat sacrati pignoris arcum.
Istum corde vide, quisquis baptismate lotus
Ad coelum liber culpis percuntibus exis.
Nam legis forma vos, inquit Apostolus, ista
Salvabit lavacrum, prisci cum tempore Noe
Conclusas lignis animas describeret octo.
Comparat ille datum, tu servans dilige donum,
Hoc votis precibusque gerens, hoc fletibus optans,
Ne redeant peccata tibi, ne mersa leventur,
Mortua ne surgant, ne debellata rebellent,
Ne post ablutum valeant discrimina crimen,
Et flammam timeas, quia jam non suppetit unda.



LIBER QUINTUS. DE TRANSITU MARIS RUBRI.
[Col. 0355]

   [Col. 0355D] Hactenus in terris undas patuisse canenti
Terram inter fluctus aperit nunc carminis ordo.
Illic diluvium quos perderet ante petivit,
Nunc ad diluvium pleno succensa furore
Sponte sua current periturae millia gentis.
Si non ut dignum tanti praeconia facti
Eloquium captent, divina in laude voluntas
Sufficit, et famulo monstrari munere votum.
Quod si quis nequeat verbis persolvere grates,
Non minimum virtutis habet vel credere gestis,
Signa per electos quae perrexere priores.
[Col. 0356D] In quibus excellit longe praestantius illud,
Quod pelago gestum Rubro celeberrima perfert
Scriptorum series, in cujus pondere sacro
Causarum mage pignus erat, pulchramque relatu
Pulchrior exsuperat praemissae forma salutis,
Historiis quae magna satis, majorque figuris,
Conceptam gravido peperit de tegmine vitam.
   Sustinuit duros externa in sede labores,
Dum Pelusiacae serviret subdita genti,
Plebs oppressa diu: densi quam pondere coeni,
Et laterum numeris, operis mensura diurni
[Col. 0357A] Afflictam saevi vexabat fraude tyranni.
Invisam sibimet frendens qui crescere turbam,
Augeri doluit famulos. Nam jusserat, ut lux
Vidisset quoscunque mares, mox docta necaret
Omnis anus, natumque premat solertia sexum.
Sed tamen aversae fugerunt talia matres,
Atque interdictos detrectant perdere fetus,
Persistente Deo plebem diffundere sanctam:
Quoque magis mens caeca trahit crudelia vota,
Hoc plus accrescunt tenerae primordia gentis.
   Viderat interea Genitor de sede superna,
Afflictamque manum placido prospexerat ore.
Jam sacer innocuas dederat de fomite flammas,
Et rubus in rubeo viridis permanserat aestu;
Quo signo spinas nostrae fervescere mentis,
[Col. 0357B] Et lucere pio qui non consumeret igne,
Devotus nosset sanctis in cordibus ardor.
Ilicet electi vates mandata ferebant,
Depromit regi cum primus talia Moses:
Servitii longo lassatam pondere plebem,
Oppressos cophinis humeros, attritaque colla,
Quasque opus assiduum fecit durescere palmas.
Laxandi jam tempus adest: dimitte precantes
Tandem coelesti Domino persolvere vota,
Et complere datos patrio moderamine ritus.
   Ille fremens inquit: Quae tanti causa tumultus,
Quisve novus populum Deus exigit omine misso?
Scilicet hae vacuae tangunt coelestia curae,
Ut Dominus dominis famulos nunc tollere priscos
Vellet, et ad tumidos mittat mandata rebelles.
[Col. 0357C] Quis Deus iste foret, cui me parere necesse est?
Aut sceptris celso quid formidabile regi?
Sed vestras nimium seducunt otia mentes;
Et nisi laxatos requies concessa foveret,
Nulla supervacuis tererentur tempora verbis.
Quae si castigans restringet sarcina major,
Illicitus vetitum conari desinet ausus.
At vos signifero qui talia vota ducatu
Instruitis, vano et plebem subvertitis ore,
Conspectus vitate meos, vultumque cavete.
Ditem namque Pharon, vel pollentissime cursus
Testor, Nile, tuos, et divae vocis Anubem
Cum rabidus latrat, jam non impune futurum,
Si nostrum rursus repetant haec dicta tribunal.
   Virgam forte manu gestabat legifer heros,
[Col. 0357D] Quo baculo nitens gressum dum dextra regebat,
Excutit hanc valido projectam cominus ictu.
Tum mirum dictu, commotum serpere lignum,
Non insensibiles ceu promit palmite ramos
Vita movens tantum quos praestat crescere fructus:
Sed flexu reptans, mutati et corporis usu
Sensum animamque gerens, coepit decurrere virga,
Mox anguem formata refert. Conterritus haesit,
Aeternumque niger tum palluit ore tyrannus.
Sed ne confusum tali succumbere signo
Cerneret assistens vultu nutante satelles,
Dissimulat summo rem gestam credere jussu,
Nec divina volens, hominum sed facta putari,
Tum mandat quoscunque magos, vel carmina doctos,
[Col. 0358A] Illicitam diris tentantes fraudibus artem
Aegypti, longinqua darent hastilia, cogens
Murmure funereo faciat monstrata minister.
Undique tunc jussi concurrunt, et medicatas
Armant quique suas noto medicamine virgas,
Dant jactae vanas species, anguesque putati
Illusos terrent oculos fallente figura.
Nec longum tumuere magi; consumitur omne
Quod fecisse rati; fictos namque arte dracones
Primus adhuc mordax absorbuit ore cerasta.
Postquam virtutis clausit spectacula Moses,
Victorisque tenens caudam tellure levavit,
Decedit serpens ligno, vultusque recedit,
Diriguere vagi durato corpore flexus.
Quid multis? fit virga prior, qua deinde sacerdos
[Col. 0358B] Plurima succiduo monstravit tempore signa.
   Hinc dirum frendens Pharaonis conscius ardor,
Divinae incipiens per cuncta resistere dextrae,
Et quae cognoscens, nolens tamen ipse fateri,
Protinus expulsos jussit discedere vates.
Illi divinas pulsant cum fletibus aures,
Ut fremitus gentis tandem frenetur iniquae,
Quam gravius saevam monitus fecere superni,
Ipsis quin etiam coelestibus arma minantem.
Tum pater, accipiens gemitus lacrymasque precantum
Taliter hortatu blando solatur amaros:
Ne tantum vacuo submittite corda timori,
Plebs mea, quam toto mundi de corpore sumptam
Elegi, et propria solam mihi sorte dicavi.
Jam nunc cernetis quanto primordia vestra
[Col. 0358C] Prosequar auxilio, saevos ac persequar hostes.
Ducam sublimem portenta per omnia dextram,
Nec volet in paucis Pharius rex cedere signis,
Longius ut duram vincant miracula mentem.
Post haec laxatos quin et discedere coget,
Expelletque solo: quod nunc negat, ingeret ultro.
Ibitis ad magnas post fortia praelia sedes,
Quo vocat exspectans praefertilis ubere terra,
Et claras victis condetis gentibus urbes.
Vos modo promissis tantum confidite donis,
Et quos deposcent ingentia facta labores
Laeta ferat virtus, seseque ad prospera servet.
Talibus auditis, melior spes accipit illos.
Attollunt animos, palmasque ad sidera tendunt,
Concipiuntque fidem votis, gratesque rependunt.
   [Col. 0358D] Postera lux dubios primum praemiserat ortus,
Et successorem depulsa nocte ferebat
Insistens aurora diem: tum flumina sanguis
Imbuit, et subito maduerunt arva cruore.
Sed non hoc minimis portentum contigit undis,
Fluviorum rex ipse rubet, nec lumine prisco
Nilus agit proprium quem sumpsit fonte nitorem.
Quin magis, averso ne tangat pristina limo,
Sanguis in externum certans manare canalem,
Carnosus non carnis erat, nec corpore fusus,
Aut strages quae multa simul, quo vulnere possit
Lympharum damnum proprio supplere cruore.
Naribus obstructis pressi, victoque natatu,
Interiere simul peregrini in gurgite crasso.
[Col. 0359A] Auxeruntque suo saniem de funere pisces.
Et fortasse rear cladis mortisque futurae
Sanguinis indicio jam praecessisse ruinam,
Hoc ipsum ni poena foret. Nam scilicet omne
Aegypti spatium, vel quo patet ampla Canopus,
Mox inter pingues sitiens defecerat undas,
Si non Omnipotens celerem super arva medelam
Spargeret, et nitidos revocaret vallibus amnes.
   Tum vero ut requiem pestis subducta reduxit,
Effertur rursus dilata morte tyrannus,
Et vix evasum contemnens mente flagellum,
Innocuam flagris persistit subdere gentem.
At quid per cunctam stylus aestuet ire superbi
Perfidiam, caesi numerans perjuria regni?
Sed tamen extorquent varium mendacia monstrum,
[Col. 0359B] Undaque vicino vixdum purgata cruore,
Ranarum foedis texit cantatibus urbes.
Complentur cellae, strati penetralia, mensae,
Sustinet innumeros regalis purpura saltus,
Atque premens homines frendet succumbere ranis,
Quarum mox cumulis flamma tonitruque subactis
Congestisque, sonans muscarum nubis ad auras
Exiit, infectum corrumpens aera flatu.
Illic quas scinifes vocitant, quantosque volatus
Pendula committunt levibus corpuscula ventis,
Pennarumque vicos peragunt stridentibus alis?
Fundunt se pariter, turbataque moenia complent.
Et licet immersis defigant vulnera rostris,
Plus horror quam poena movet; sed tollit et istam
Ventus agens, cessat laxata molestia paulun
[Col. 0359C] Confestim cessante metu, nec longius ira
Sentitur quam plaga calet. Sed peste remota
Succedunt aliae gravius: consumitur omne
Jumentum, cunctosque greges nox abstulit una,
Nec tantum damnosa reos portenta fatigant:
Vertitur ad carnem quae suscitat ira dolores.
Insidunt penitus turgentia vulnera membris,
Et sacer incubuit percussis artubus ignis.
Creditur hic etiam casu contingere languor:
Sed morbus mentis discrimina corporis urget.
Praeterit ille dies; tum demum luce secuta
Concutitur coelum tonitru, nubesque coactae
Terribili splendore micant; ferit omnia fulgur
Fulmina agens; totas uno sub tempore mortes
Aethere turbato terris elementa minantur.
[Col. 0359D] Ignibus inseritur praegrandis corpore grando,
Non ut nube solet terris nimbosa venire:
Sed quocunque cadens ut deprimat, atque ruinam
Pondere vel solo faciat; conjungitur ergo
Grandineum flammis ferventibus aere frigus,
Et natura neci servans assignat utrumque.
Hic primus stragem sparsis dat mortibus imber;
Exin restantem surgit consumere fructum
Bruchus, et excusso confidens crure locusta.
Hoc sed docta malis, et jam discrimine crebro
Tanquam lene satis callosa superbia duxit.
Insequitur velox gravius quae vindicet ira.
Caecas mane novo surgens sol sparserat umbras,
Et laetus jubaris splendebat fronte sereni,
[Col. 0360A] Cum surgens mediam nubes se porrigit atra,
Nascentemque diem depulso lumine claudit.
In molem nox densa coit, perit obrutus aer,
Palpantesque manus densas sensere tenebras,
Atque repercussus vexatur anhelitus aeger;
Et si sopitos flando quis suscitet ignes,
Aut flammas excire velit, compressa necantur
Lumina, nec vibrant restricti pondere motus:
Quo quemcunque loco tenebrosus repperit horror,
Continuit, vidit nullum, nec visus ab ullo est.
Squalentes pariter viventia millia credas
Infernas intrasse domos, aut forte revulsa
Obice terrarum patriam sordentis abyssi
Migrasse in superos, ac mundum luce fugata
Sub leges misisse suas. Tres perdidit ista
[Col. 0360B] Nocte dies, digne pendens perjuria tellus
Isthaec damna tulit; nam caetera fulgidus orbis
Continet, et solitos distinguunt tempora cursus.
   Moses interea lacrymas, jejunia, vota
Continuat, precibusque frequens ac pervigil instat,
Majoris natu fultus solamine fratris.
Instruit hos sacris simul, informatque Creator
Mystica solemnem qua pandat victima ritum.
Cernitis ut multa desudans clade reatum
Aegyptus contrita gemat satis undique tacta,
Sed tamen immota perstans cervice rebellis?
Nec portanda diu praecedunt ista ruinam.
Aegrotat quodcunque tumet, nec sana superbo
Causa subest, junctum monstrat mens turgida lethum.
Unus adhuc restat qui vindicet omnia luctus,
[Col. 0360C] Postque novem decima percellat caede merentes.
Vos modo perpetuos sacrorum discite mores,
Cultibus et propriis mansura lege tenete.
Mensibus in cunctis, orbis quos circinat anni,
Iste caput princepsque foret, quem nomine belli
Gentiles vocitant, vos tantum dicite primum:
Lunaque bis septem cum fecerit addita noctes,
Vespere tum sero dabitis primordia sacris.
Sumite mansuetum perfecti temporis agnum,
Qui careat macula, et purum det corpore vellus.
Hoc animal festis mactabitis; hujus utrumque
Signabit sanguis nitido de corpore postem.
Hoc dabit indicium servandae cura salutis.
Cum percussor aget tacitam sine vulnere caedem,
Perspiciet sacro limen maduisse cruore,
[Col. 0360D] Hoc tantum transire volens distantia talis
Custodit vestras sparsis a mortibus aedes.
Sic nos, Christe, tuum salvet super omnia signum
Frontibus impositum: sic sanguis denique sanctus,
Tunc praemonstrati dudum qui funditur agni,
Oribus infusus postes lustrasse tuorum
Inter labentis ferventia funera mundi
Credatur, casuque tuos discernat ab omni.
Dum non signatos percurrit funere mucro,
Tu cognosce tuam salvanda in plebe figuram.
Ut quocunque loco sanctus mactabitur agnus,
Atque cibo sanctum porrexerit hostia corpus
Rite sacrum, celebret vitae promissa sequentis
Fermento nequam duplici de corde revulso,
[Col. 0361A] Sincerum nitidae conspergant azyma mentes.
   Finierat rector leges et foedera festi
Paschalis mandare viris, quod protinus omnes
Arripuere simul; peragunt convivia laeti,
Solemnisque novo cultu disponitur esus,
Transeat ad seros quae condita forma nepotes.
Nox erat, et mediam carpebant cuncta quietem,
Umbraque libratas jam jam diviserat horas:
Ecce venit tacito per dira silentia motu
Angelus exserto missus qui saeviat ense:
Nec confusa datur subiti sententia lethi,
Omne malum sed sorte cadit, longeque videtur,
Quem petat in tenebris praefixi funeris ordo:
Majores natu pereunt, solique leguntur
Ad mortem primos luci quos edidit ortus.
[Col. 0361B] Cum dominis famuli pereunt, natique potentum
Permixta cum plebe cadunt: sic vilis, ut ille
Quem celsi tenuit morientem purpura fulcri.
Haec nuda tellure jacent, haec serica velant,
Disparibus stratis sternuntur corpora letho.
Non quemquam mors aequa timet, non excipit ullos
In vivis tantum qui discernuntur honores.
Pauperis ad fletum nulla pietate movetur,
Ditibus ut parcat nullo corrumpitur auro.
Aegrotum sanus, longaevum junior ante
Migrat: huic soli debet confidere nemo.
Hoc tantum tamen est sibimet quo mortua distent,
Vivant ut meritis qui complent tempora sorte.
Haec nunquam penitus morti licet auferat, et si
Jure potestatis lutea compage creatum,
[Col. 0361C] Semine mortali genitum, terraeque reductum,
Justorum in factis letho nil creditur ulli.
   Ergo ut percussas soboles confusa repente
Aula videt, currunt flentes ad funera matres,
Pectora contundunt pugnis, crinesque revellunt
Unguibus, et nigras festinant scindere malas.
Nec dominos planxere diu, mox occupat omnes
Luctus quemque suus, sonat unus in aethere clamor
Non uno ex fletu, confundit voce tumultum
Nulla vacans a morte domus; tum lumine multo
Omni curatur populorum funus in urbe.
Judicium justum cogit moerere merentes.
Et dum quis proprio servat lamenta dolori,
Exsequias tardant luctus, inhumataque turba
Dilata jacuit tantisper sorte sepulcri;
[Col. 0361D] Et nisi jam tandem vacuos et honore carentes
Vel nuda tellure locet, vel concremet igni,
Vix collecta manus quae tantos clauderet urna.
   Tum regem circum commoto murmure sistit
Moesta cohors, humi e depromens voce querelas.
Heus! nimium nostris adversa potentia rebus
Hebraei populi, toties cui vindice dextra
Militat omne malum, totus cui denique mundus
Pugnat, et irato succedunt prospera coelo.
Vix quaedam secreta Dei, majorque potestas
Haec in sceptra furit, gentemque ulciscitur ipsam
Urbis jactura; solos pereuntia salvant
Victores elementa suos, redimuntque cadendo.
En jacet Aegyptus, nec jam reparabilis ultra.
[Col. 0362A] Atque utinam poenas vivis, damnumque per arva
Ferret adhuc divina manus, nec funere tanto
Deceptam subita vacuasset caede Canopum:
Tandem parce solo, causasque expelle ruinae,
Dum levior strages; dum quisquam luce tenetur,
Dum superest qui terga premat, qui limite trudat,
Et ne quem, si forte velint ex corde morari,
Non sinat ejecto depellens hospite cladem,
Permoveat noster natorum funere luctus,
Permoveat te forte tuus; vel pauca superstent
Pignora, quae tantos tergant servata dolores,
Et detruncatae reparent dispendia gentis.
His dictis lacrymas populus dedit; ipse superbus
Frangitur ad fletum princeps, victumque fatetur.
   Haec perturbata sed dum tractantur in aula,
[Col. 0362B] Hebraei vatum studio, monitisque supernis
Optima quaeque sacris fingunt, epulisque requirunt,
Vasaque solemnes quae poscunt plurima cultus.
Ornamenta etiam, vestesque, monilia, gemmas,
Ut reddenda petunt: nec tardus commodat hospes,
Ditat et ignorans trepidam manus aemula plebem.
Quae jam digna tuis pandantur laudibus ora,
Summe pater, qui tam saevo sic uteris hoste?
Annuit adversus, largitur munera nolens,
Quae secum dimissa ferant; nec solvere tantum
Sufficit oppressos, opibus ditantur euntes,
Thesaurosque novos libertas reddita sumit.
Inter ferventes inimica in sede furores
Praedatur dominum fugiens, fallitque videntem,
Praesentem vacuat, ne tam discedere pulsos
[Col. 0362C] Quam laetos migrasse putes; portantur avari
Sic Pharaonis opes, quem tunc mercede soluta
Servitii longum credas taxasse laborem.
Nonnunquam rectis et quae contraria prosunt,
Et quae laeva malus voluit, mutata recurrunt,
In dextram vertente Deo, solosque nocentes
Vis odii perimens meditata in vulnera ducit,
Et partos fratri laqueos incurrere cogit.
   Egressi interea trepido de rege ministri
Compellunt celare fugam, coguntque volentes,
Praecipitant alacres, et festinantibus instant,
Pellendasque putant pulsa cum gente ruinas.
Jam prope centenum compleverat advena lustrum
In regnis, Aegypte, tuis, ex tempore quondam
Quo priscus patriarcha Jacob perduxerat illuc
[Col. 0362D] Bis sena cum prole domum, carosque nepotes,
Quo per fecundum creverunt millia patrem.
Procedit tandem populus, moxque agmine juncto
Diram linquit humum tenebris ac luctibus orbam.
Nam vicina dies nondum produxerat ortus:
Haec nox festa Deo redeuntibus annua sacris
Haec gentis solemnis erit, quae solvitur hoste.
   Primo conspicuus fulgebat in ordine ductor
Legifer, adjuncto praecedens agmina fratre.
Post quos belligerae disponunt arma cohortes,
Ducunt et validas instructo robore turmas.
Arma ferunt humeris, enses per singula laevo
Dependent lateri, presso tum vertice cassis
Fulget, et albenti certat lux ferrea lunae.
[Col. 0363A] Nituntur jaculis alii, clypeosque sinistris
Volvunt, et rapido meditantur bella rotatu.
Gaudet pars etiam pharetris, volucresque sagittas
Hostis in occursum mittendis mortibus aptat.
Aut si forte virum fugientia terga sequatur,
Ut pennata leves transmittant spicula ventos.
   Incedit pavidum postrema per agmina vulgus,
Non impar numero, coelum cum pingitur astris,
Aestuat aut motus pelagi crispantibus undis,
Littore vel quantas convertit fluctus arenas,
Vel quantis stillant humentia nubila guttis.
Mirantur Pharii satrapae, nec credere tantum
Se potuisse vident: placet ejecisse tot hostes.
Sed non hac acie duri salvabere ferri.
Quamlibet innumeris peditum stipere catervis,
[Col. 0363B] Unus pugnabit cunctis pro millibus auctor.
At populus lento moderatus tramite gressum
Arreptum carpebat iter, praecedere tantum
Aggressis ducibus, quantum vel tarda senectus
Vel rudibus reptans infantia sustinet annis,
Ne praematuris fragilem contristet eundo
Aetatem sexumque labor. Sic cuncta supernus
Dispensat nutus, plebique assistit ovanti.
   Ergo ubi signatis sederunt millia castris,
Armatusque pedes vulgus vallavit inerme,
Vespere tum primo stanti assimulata columna
Insistens puro resplenduit aethere flamma:
Non tamen ut noto dirum micat ignis in axe,
Prodita cum terris coeli portenta minantur,
Seu morbis tristem, bellisque aut cladibus annum;
[Col. 0363C] Sed radiis fulgens, et lumine candida laeto,
Ostendit nitidum castris mirantibus ignem.
Diffugiunt tenebrae, vicinaque sidera cedunt.
Obstupuere viri primum, perterruit omnes,
Incussitque metum novitas, tum luminis usus
Paulatim coeleste jubar commendat amori.
   Maxima nocturnas jam pars exegerat horas,
Et volvenda dies instabat sorte propinqua;
Cunctorum ante oculos per coelum visa moveri,
Arripuitque viam populo spectante columna.
Protinus hanc patres sancti sensere sequendam,
Esse ducemque ducum; laeti mox praesule tanta
Abrupere moras, castris excedere certant.
Tunc ut quaeque tribus primum sortita laborem
Ordine carpit iter, sequitur tum caetera pubes.
   [Col. 0363D] Haec inter clarum rediens lux pandit olympum,
Flammea pallescit conspecto sole columna.
Vertitur in nubem totus qui fulserat ignis,
Sed specie perstat tensae super aethera formae.
Tertia nocturnos deterserat hora liquores,
Et matutinas scandens sol vicerat umbras:
Ecce novum dictu, coelo servata sereno
Frigida ferventi jussa est opponere nubes
Se radio, densumque parat tenuissima tegmen.
Sic circumjectis, tellus queis ardet eoa,
Aestibus ignorat genuinum turba calorem,
Vesperis ut credas leni respergere flatu,
Blanda vel humentes diffundere frigora ventos.
Nec tamen hanc nubem tetro suffusa calore
[Col. 0364A] Forma dabat, nec concreto sic horrida vultu,
Ut terrent validos cum promunt nubila nimbos;
Sed qualis madidus solem cum viderit arcus,
Tanta fuit pulchrae species extenta columnae.
Noctibus ignis erat, lumenque accensa ferebat;
Cum sol torreret, gelidi dabat humida roris.
Has alternantem ducens cum tempore sortem
Mutavit natura vices, substantia discors
Muneribus propriis concordem reddidit usum.
Si mansit, mansere viri; si mota, secuti.
Si multis etiam visa est pendere diebus.
Subdita defixo tardabant agmina vallo.
   Ista quaterdenis pietas percrebuit annis,
Dum vastos eremi curris, Judaea, recessus,
Vincla pedum firmante via, dum tempore tanto
[Col. 0364B] Non attrita suum servarent tegmina pondus,
Mollitieque nova prisci durantur amictus.
Sic longaeva foret, quod non damnosa vetustas.
Dum sacrum populo victum candentia manna
Ferrent, et coeli frugem terrena viderent.
Per quam sublimis praediceret ante figura
Edendum ex utero purum sine semine corpus.
Quo caperet pascenda salus de sede superna
Illabente Deo sanctis altaribus escas.
Hoc signo summus percussa rupe sacerdos
Protulit irriguos populis sitientibus haustus.
Christum namque vides stabilem consistere petram,
Percussus jaculo largas qui praebuit undas,
Porrexitque suis sacro de vulnere potum.
   Hebraei interea laeti ducente columna
[Col. 0364C] Per terras gressu, per coelum visibus ibant.
Ecce iterum Phariis insedit mentibus ira,
Et populus sine more ferox his vocibus armat,
Tandem postremos vicina morte furores:
O nimium stultis illudens mentibus error,
Praestigiaeque satis nebulosa in fraude peractae.
Nonne pudet famulam nullo certamine gentem
Sic impune rapi, quod nemine praesule tantus
Deseruit vacuas discedens accola terras?
Rura vacant, coeptis desistunt oppida muris.
Non solitum consurgit opus, nec cultor in agris
Exercet validos attrito dente ligones.
Turbidus exactor siluit, nulloque tumultu
Fervida consuetos repetunt suspendia census.
Quin potius sumptis exercitus irruat armis,
[Col. 0364D] Imbellemque manum, profugosque reducat alumnos.
Quos si servilis tantum succenderit ausus,
Ut telis certare velint, mox occidat omnis
Confusa cum plebe manus: ferventibus armis
Permixtae pereant confosso pectore matres,
Uberibus junctos configant spicula natos.
Prolem quisque suam cernens ante ora cadentem,
Oblatis optet jugulis succurrere mortem.
Orbatum nostros faciat libare dolores
Ultima sors populum: sic vivens omnia perdat,
Tum pereat; densa campi sub strage jacentes
Tristi committant inhumata cadavera coelo.
Inde ubi jam totos satiaverit ense furores,
Thesauros revocet fugientes dextera victrix.
   [Col. 0365A] Talibus excitas acuebant flatibus iras,
Irridente Deo, solus qui despicit omnem
Conatum rigido meditantem vana timore,
Consiliumque ducum cassato dissipat actu.
Ergo bella rogant, fervens rapit arma juventus,
Spumantes ducuntur equi, phalerisque potentes
Suspendunt alacres splendentia frena jugales.
Pugnax pompa nitet, subjectos curribus axes
Aurato temone trahunt; tum caetera pubes
Induitur calybe, aut fulvo circumdatur aere.
Hi loricarum vasto sub tegmine gaudent,
Intexit creber sibimet quas circulus haerens,
Atque catenosi crepitant per corpora panni.
Ast aliis tenui concurrens lumina ferro,
Qua se succiduas junctim scandente per oras
[Col. 0365B] Flectitur, assuti crates compacta metalli
Horrentes habitus diversa fecerat arte.
Et tamen ardentum cuncta inter tela virorum
Terribilis plus forma fuit: quis namque furentes
Spectet, quos laetos vix possit cernere vultus?
Inclusae galeis facies, et ferrea vestis
Cinxerat iratas armorum luce tenebras.
Progreditur collecta manus; rex ipse frementes
Curru cogit equos; telis tamen undique septus
Delituit, densam reddunt hastilia silvam.
Concutitur pulsata rotis et pondere tellus,
Angustavit humum latam stipata juventus,
Conclusitque vias; quidquid virtutis habere
Aegyptus potuit, totum mors proxima ducit.
   Junxerat interea, ponto qua Magdalus instat,
[Col. 0365C] Hebraeus populus rubranti castra profundo,
Evasos credens securis mentibus hostes.
Dum resident, fixoque parant requiescere vallo,
Cernunt pulvereas in coelum surgere nubes.
Cunctatis primum mox agmina saeva patescunt,
Non tamen infensas patitur committere partes
Sole sub occiduo vicinus praelia vesper.
Distulit in lucem vallatus bella tyrannus,
Et fors ardentes nondum compesceret iras,
Nec servare furor potuisset foedera nocti,
Auroramque velit motis praecedere signis,
Flammea ni retro subsistens forte columna
Objectu medio gentes discerneret ambas.
Contemplans rex ipse tamen mirabile lumen,
Sic ignem metuit, quod sensu fervidus ardet.
[Col. 0365D] Paulatimque mori non profuit: itur ad unam
Quae claudat cunctos pelago pandente ruinam.
   Plebs trepidat conclusa loco, finemque sequenti
Exspectat pavefacta die, non tela, nec ullas
Bellorum molita vices, sed voce levata
Vatibus insistens: O terque quaterque beati!
Aegyptus quos morte tulit, tellure vel ampla
Urnam defunctis suprema sorte paravit!
Digni qui tantos nequeant sentire dolores,
Nec stragem prolis, vel pignora capta videre.
Alitibus nos esca dati, nec sede sepulcri
Condita deserto solventur corpora vasto.
Talia voce viri; respondit luctibus omne
Vulgus, et accenso persultat turba tumultu.
   [Col. 0366A] Tum sancti coepere duces promissa referre,
Solarique metum, fletusque abstergere dictis.
Quaesumus ingratos deponite mente timores,
Experti multum nec desperanda putetis
Quae tantis spondent coelestia munera signis.
Infidisne potest elabi cordibus unquam
Aegyptus tot caesa malis, interque flagella
Succumbens quae sensit humus, vos, cunctaque vestra
Afflicto regno salvos vixisse sub hoste?
Quid de transactis dicatur? Nempe videtis
Ut mediatricis curet tutela columnae,
Ne quid ab adversa liceat nos fraude vereri.
Quin magis erectas firma spe tollite mentes.
Ultima namque dies defixa est crastina genti,
Quae nunc bella crepans sumptis confidit in armis,
[Col. 0366B] Non sic pugna feret, nec telis tela feretis
Obvia, nec vestro vobis sudore triumphus
Hac vice proveniet; coeli pugnabitur ira,
Qua vobis placido peragentur praelia nutu.
   Talibus intenti vates dejecta levabant
Corda virum, sancta sedantes voce timorem.
At pontum validus ferventi flamine ventus
Urebat, tota consumens nocte profundum,
Contra naturam Genitor dum fulminat undas,
Ardet et afflatus percusso in gurgite fluctus.
Jam matutinum pervenerat horrida tempus
Vix acies, primosque nitens aurora rubores
Spargebat mundo, tetris dum protinus omnes
Erumpunt castris, fremit undique mota juventus.
At pavidae plebis postquam pervenit ad aures,
[Col. 0366C] Clangentisque tubae percussit pectora terror,
Arripiunt carpuntque viam, qua proxima ponti
Littora sollicitant rubro insignita liquore.
   Ut summas pelagi populus pervenit ad oras,
Cessit confestim ducti reverentia fluctus,
Expanditque viam, cui terram clauserat hostis.
Machina, pendenti struxit quam scena liquoris,
Frenatas celso suspenderat aere lymphas.
Aggreditur medium fugiens, vincensque sequentes
Gens electa Dei, figens vestigia terris
In regione maris, calcantur saxa profundi,
Conterit et nudum percurrens orbita limum.
Torridus aspectum scissis sol inserit undis,
Ignotamque novo contigit lumine terram;
Longior et radius spatium descendere tantum
[Col. 0366D] Certavit, fessumque jubar vix intulit imis.
   Credidit exclusos primum, fluctuque repulsos
Inque fugam versos Pharius dare terga tyrannus.
Praecipitare moras tali jubet agmina verbo:
Ecce iterum fugitiva cohors pendentia bella
Deserit, auxilioque pedum confisa recedit;
Vos, armis premite, et clausis insistite tantum;
Caetera pontus aget. Vix haec perdixerat, illi
Prosiliunt, cursuque ruunt attingere littus.
Ut venere, vident arentis vasta profundi
Insolitam praebere viam, pansoque recessu
Ceu trepidas fugisse piis calcantibus undas.
Hos quoque per siccum tutos descendere callem
Securos pelagi, atque sui; non arma, nec ipsum
[Col. 0367A] Formidare satis patientem vincula pontum.
Substitit ad modicum restrictis motibus agmen,
Frenaque suspensos tenuerunt ducta jugales.
Atque aliquis, cui vel tenuem mutata calorem
Tunc scintilla dabat cordi, sic forte locutus:
Quis Deus a prisco detorquet cardine mundum
Lege nova, mutatque vices, et condita turbat?
Nam si servatur rebus natura creatis,
Monstriferae quae causa viae? quid denique restat,
Si mare transitur gressu, nisi navibus arva
Sulcentur, coelumque se decurrat ab axe,
In superos inferna levent, plaga fervida coeli
Algeat, afflatam succendat scorpius ursam?
Haec nisi confusus rerum subverterit ordo,
Non duce me quisquam saevum descenderit aequor,
[Col. 0367B] Sit suspecta mihi qua semita dirigit hostem.
Nam si bella velit librans aequalia numen,
Obice servata fugitivum clauserat agmen.
Nunc abeant, tantumque vagos sua monstra sequantur.
Nec satis amplector, siccum circumvenit alte
Quod pelagus, nudo celans discrimina fundo.
Excipit haec ardens cum seditione tumultus,
Instantisque latens urget sententia lethi.
   Vicerat aequoream pedibus plebs inclyta vallem,
Gurgitis et vacui convexa volumina linquens,
Post barathrum superas scandebat littore terras.
Effertur nigri dux agminis, et Pharaonem
Ira subit proprio vocitatum nomine Cenchrem.
Arripiunt pariter reserati concava ponti,
Invaduntque viam. Quid non furor audeat amens?
[Col. 0367C] Hinc equitum pars agmen agit, pars inde citatis
Ire jubet stimulis rapidas super arva quadrigas.
Ut medium venit frendens equitatus in aequor,
Accusatque moras tam lati gurgitis ardens
Ira virum, tremit arctato pars altera mundo:
Tum per sublimem splendenti nube columnam
De coelo vox missa tonat, verbique superni
Interpres, sanctum compellans nomine Mosem,
Venit, ait, tempus mea quo mandata probentur;
Aegypto jam finis erit, jam clade suprema
Tot castigatam vicibus sententia mentem
Puniet expugnans: ensis succede flagellis.
Tu modo divisum virga jam percute fluctum,
Atque reducta suos assumant aequora vultus.
   Ille genu fixo siccati marginis oras,
[Col. 0367D] Et littus cui fluctus abest, mox jussus adesse
Percutit, insigni credens mysteria ligno.
Hinc subitus crepitare fragor, tonat undique circum
Lympha ruens, primumque illic committitur unda,
Qua monstrabat iter Phario sors ultima regi.
Postquam clausa via est, fluctusque repellit euntem,
Poenitet intrati jam gurgitis, et fuga serum
Molitur reditum: trepida dant terga cohortes,
Armaque projiciunt; pontus fugientibus instat,
[Col. 0368A] Occurritque sequens; perit undique circumjectus
Decurrentis aquae laxatis murus habenis.
Ille ferus semper, jam mitis morte sub ipsa,
Non haec humanis cedit victoria bellis,
Expugnamur, ait, coeloque evertimur hoste.
Effuge quisque potes, victusque evade satelles,
Nec jam tela Deo conatibus ingere cassis.
O si compunctas humana superbia mentes
Ante obitum mutare velit! Quid denique prodest
Tunc finem posuisse malis, cum terminus urget,
Praesentis vitae spatium cum caeditur aevo?
Confitearis, ait, sanus, scriptura, valensque,
Si tunc peccatum quisquam dimittere vovit
Cum peccare nequit, luxu dimittitur ipse.
   Ergo exaltatis pendens sustollitur undis
[Col. 0368B] Mox mergenda phalanx: lympharum monte levata,
Pondere telorum premitur, fundoque tenaci
Indutum revehunt morientia corpora ferrum.
Pars exarmatis cum primum libera membris
Implicuit nantes miseris complexibus artus,
Auxilio decepta perit, pariterque tenentes
Aeterno sub fasce ruunt, nexique necantur.
Ast alii, lassata diu dum brachia jactant,
Incurrunt enses, jaculisque natantibus haerent,
Concolor et rubro miscetur sanguine pontus.
   Quin et conspicuus princeps Memphitidis aulae,
Candentes ducens nigro rectore jugales,
Inspector cladis propriae, gentisque superstes
Ultimus ingressis per currum naufragat undis.
Bella vacant pugnante salo, vincitque quietus
[Col. 0368C] Israel solo peragens certamina visu.
Tum vallis completa perit, fluctuque reverso
Ducitur extentum planati gurgitis aequor.
Littore jactantur tum tetra cadavera toto,
Exposuitque suum pelagus super arva triumphum.
   Inclytus egregium solemni carmine ductor
Describit factum, toto quod psallitur orbe,
Cum purgata sacris deletur culpa fluentis,
Emittitque novam parientis lympha lavacri
Prolem, post veteres quos edidit Eva reatus.
De qua sermonem praemisso carmine sumpsit,
Luctificos replicat tenuis dum pagina lapsus.
Si quid triste fuit, dictum est quod paupere versu,
Terserit hoc sacri memorabilis unda triumphi,
Gaudia quo resonant, crimen quo tollitur omne
[Col. 0368D] Per lavacrum, vivitque novus pereunte veterno:
Quo bona consurgunt, quo noxia facta necantur,
Israel verus sacris quo tingitur undis,
Consona quo resonat persultans turba tropaeum,
Quo praecurrentis complentur dona figurae,
Quae pius explicuit per quinque volumina vates,
Nosque tubam stipula sequimur, numerumque tenentes
Ponimus hoc tenui cymbae nunc littore portum.



PRAEFATIO IN LIBRUM SEQUENTEM
[Col. 0367]

[Col. 0367D] Domino sancto, beatissimo et piissimo germano, Apollinari episcopo, Avitus frater.

Post consummationem libellorum quos non sicut voluerat [Col. 0368D] edidit dispositio mea, sed tua sodaliumque quorumdam pia festinatio, affectuosa quidem, sed inconsulta praeripuit; cogis insuper tibi specialius dari versus [Col. 0369A] illos quos ad venerabilem Fuscinam sororem nostram de consolatoria castitatis Laude conscripsi. Quos tunc cum ego post denuntiatum poematis finem, epigramma rectius dicerem, tu primum libri nomine vocitasti, hoc scilicet vocabulum prolixitati ejus asserens convenire. Quapropter habe me etiam in hac parte famulantem judicio, imo potius affectui tuo; quoniam profecto iniquum est, ut cui parui in majoribus, in exiguis contradicam. Meminerit autem pietas tua, hunc ipsum quia sic vocas libellum, vel de religione parentum communium, vel de virginibus nostrae familiae familiarius disputantem, illis tantummodo legendum dare, quos revera nobis, aut vinculum propinquitatis, aut propositum religionis adnectit. Potes enim ex materiae qualitate [Col. 0370A] metiri, quod de germanae sanctimonialis affectu secreta meditatione compositum, vix vel tibi crebra victus jussione confiteor, quando aut qualiter venire in extraneorum manus velim: sane a faciendis versibus pedibusque jungendis pedem de caetero relaturus, nisi forte evidentis causae ratio extorserit alicujus epigrammatis necessitatem; cujus tantam exiguitatem fore polliceor, ut ei aliud nomen assumere nec ipse praesumas. Decet enim dudum professionem, nunc etiam aetatem nostram, si quid scriptitandum est, graviori potius stylo operam ac tempus insumere, nec in eo immorari quod paucis intelligentibus mensuram syllabarum servando canat, sed quod legentibus multis mensurata fidei astructione deserviat.



LIBER SEXTUS. DE CONSOLATORIA LAUDE CASTITATIS, AD FUSCINAM SOROREM DEO VIRGINEM SACRATAM.
[Col. 0369]

   [Col. 0369B] Suscipe, complectens, Christo dignissima virgo,
Alcimus ista tibi quae mittit munera frater,
Inque levi calamo causarum respice pondus,
Et tenuis fortem commendet cantus amorem.
Nam quoties sanctum compleverit ordine cursum,
Alternos recinens dulci modulamine psalmos
Quos vivens in corde chelys, virtute canora,
Interiore sono castis concentibus aptat:
Tum licet excusso libeat tibi ludere versu,
Atque fatigatam meditando absolvere mentem.
Non hic fallaci tingetur barbitos unda,
Pegasus unde leves praevertens motibus auras
Fingitur assumpto pendens hinnisse volatu,
Dum ferretur equi gravis ungula praepete penna.
Sed nec Pierio ducent hic cantica ludo,
[Col. 0369C] Quas sibi ter ternas mentitur fama sorores.
Dat tibi germanum, sed verax musica plectrum,
Et Christum resonans claudetur fistula Phoebo.
   Edidit ut quartam genitrix Audentia prolem,
Teque dedit generi partu fecunda supremo;
Confestim parcam promittit ducere vitam.
Ac deinceps paribus castum servare cubile
Constituit votis carorum cura parentum.
Et quia principium tam sancti foederis esses,
Tu simul offerris Christo, qui protinus ipsis
Accipit in cunis lactentia membra dicatis.
Sic quondam, cum prima novo splendesceret ortu
Terra nitens, pulchrasque darent sua semina fruges,
Viventem ducens ad sancta altaria fetum,
Innocuis sonuisse Deo balatibus agnum,
[Col. 0369D] Insinuante fide justus cognoverat Abel,
Et capite oblato placuit grex totus ab uno.
Ergo ubi vitalis fovit te lympha lavacri,
Jamque suum peperit coelestis gratia pignus,
Non tibi gemmato posuere monilia collo,
Nec te contexit, neto quae fulgurat auro,
Vestis ductilibus concludens fila talentis.
Nec te Sidonem bis cocti muricis ostrum
Induit, aut rutilo perlucens purpura fuco,
Mollia vel tactu quae mittunt vellera Seres.
Nec tibi transfossis fixerunt auribus aurum,
[Col. 0370B] Quo dependentes ornarent vulnera baccae,
Et pretiosa quidem mala sed saxa gravarent.
Latius haec vero sanctus describit Esaias,
Ornatusque refert varios qui membra venustant,
Quae mox pascendis praebebunt vermibus escam,
Et forsan dum vita manet, percurrere verbis
Morborum tot saeva potest discrimina nemo,
Ante obitum cuncti quae formidare docemur.
Singula vel totis obnoxia mortibus esse,
Omnia dum proprio solvantur corpora fine,
Atque unus praestet reliquos desistere casus.
Et quid quisque cupit periturum comere vultum,
Interior dum sordet homo, ac se crimine turpat?
   Sed tibi cum geminum tetigerunt tempora lustrum
Mox stola sincero velat te candida cultu,
[Col. 0370C] Virginis os habitumque decens, et concipit omnem
Floribus imprimis jam mens matura pudorem.
Haud secus exsultans sterilis, post damna juventae
Fecundata novum cum ferret femina fetum,
Vestem laeta suo parvam texebat alumno,
Disceret ut Samuel jam tum puer esse sacerdos.
Sic te laeta domus sanctis altaribus aptans,
Assueto docuit dignam concrescere templo,
Scribens in thalamos ac magni foedera regis.
Et cupit electam speciem sibi jungere Christus,
Ornatu vario ditat quam gratia pollens.
   Haec ubi respirans praevenit gaudia mater,
Ac tibi collatum parvo conspexit in aevo
Grande bonum, toneris dum virtus creditur annis,
Teque reparturiens melius quam corporis alvo,
[Col. 0370D] Spemque metumque inter, quanquam iam libera voto,
Fert tamen attonitas sic laeta quod anxia curas,
Insinuans causam lacrymis, tum talia mandat:
Ortu quarta quidem, sacro sed munere prima,
Dulcis nata mihi, coelo quam carne fideque
Bis genui, Christoque rudem de ventre dicavi,
Hactenus hoc nostrum fuerat, sed tempore ducto
Jam decet esse tuum; nam quod servabere, virgo,
A me principium, tibi pervenit; omnia posse
Incipies, cum velle subest: vestigia fervent,
[Col. 0371A] Per quae sectato conscendas tramite coelum;
Nec desunt exempla domi. Nam respice quantas
Virginibus florens jam nostrum stemma coronas
Miserit in coelum, sancto quas dogmate mater
Severiana levans, et te conjungier opat.
Nec multo senior, nunc gaudens Aspida, quondam
Sacratum velata caput, tua munia sumpsit,
Bissenos jungens sanctis altaribus annos.
Quam licet hinc celeri tulerit sors ultima letho,
Nil tamen est subitum semper migrare paratis.
Aspice nunc columen, gemina quod virgine fulget,
Eximiumque decus, cujus tu jure propinqua
Fuscinam Fuscina refers; nec segnius illam,
Quae pietate potens, [a 1Kb] Graia si voce sonetur,
Significat propriam sumpto de nomine mentem.
[Col. 0371B] Queis licet emeritum cedant sua saecula culmen,
Vitaque sublimi cunctis praepolleat arce;
Has generosa tamen matres si corde sequaris,
Gaudebunt vinci dum proficis, ac tibi summam
Sponte dabunt palmam superanti vota magistrae.
Haec dicens teneros sancto exhortamine sensus
Impulit, accendens ad virginitatis amorem.
Sic mater fecunda utero, fecundior actu,
Machabaea potens, et prolis funere felix,
Orbari gaudens, animo vincente senectam,
Edocet hortando sobolem non cedere mundo,
Inflammatque pios ad fortia facta furores.
Quid tua nunc repetam, tenero quae fortior aevo,
Ante annos animumque gerens, responsa dedisti?
Non haec parva tuam suscepit pagina laudem.
[Col. 0371C] Exitus impleto veniet cum tempore victor,
Laus melius canitur, cum jam clamante triumpho,
Consummata tuis reddentur praemia factis.
Nunc decet attonitos cauta te voce monere,
Sollicitas tecum partiri ac volvere curas,
Atque juvare tuos hortantia dicta labores,
Dum pugnat varius per crebra pericula casus,
Lubrica dum fragili currit sub tramite vita,
Dum tua calcatus captat vestigia serpens,
Ascendens dextro quem conterat aggere planta.
Nil non intentum praesentia saecula ducunt,
Nec secura datur requies in carne caduca.
Vertuntur nam saepe boni, perit obruta virtus,
Partaque transactae decedunt praemia laudis:
Ac plerumque solet, subito succensa calore,
[Col. 0371D] Frigida quae nuper fuerat, mens linquere mundum,
Atque repentino restringere crimina freno.
Sic alternantem commutant fata rotatum,
Impius ut speret veniam, justusque timendo
Proficiens, cumulum magnis virtutibus addat.
Nam studium sancti laxet si forte laboris,
Pigraque consuetas dissolvant otia curas,
Labitur in praeceps damnosae gloria vitae.
Stare nequit meritum, si non acquirit eundo,
Amittit rediens; nitendum est viribus amplis,
Ut satis angustum observent vestigia callem.
Nam qui diffusam spatio laxante plateam
[Col. 0372A] Mundanis ludens facili nunc aggere currit,
Strictior hunc carcer crudeli sorte ligabit.
   Tu modo da veniam, qui te exhortatur, amori,
Currentemque monet, cum vix tamen ipse sequatur:
Suadet veloci tardus compendia gressus.
Namque ad doctrinam, canimus quam paupere versu,
Tu melius jam docta venis, quae junior ortu,
Relligione prior, vivendi jura dicasti.
Annorumque sequens, meritorum sorte superstas.
Quod si consequimur, jam nostrum forte putetur;
Quod sequimur, tamen hocce tuum est: conversio fratrum
Exemplo debenda pio, te respicit auctor,
Primitiasque in te sacris de fructibus offert;
Indicit sed sancta fides, ut corde propinquo
[Col. 0372B] Participata levet fraternum sarcina pondus.
Tu germana, pium quae ducis ab ubere fascem,
Non carnis, sed legis habes cervice fideli
Subdita ferre jugum, nec vincla in conjugis ire:
Mundanas odisse vias, percurrere mundas;
Illinc nolle toros, hinc sponsum quaerere Christum,
Sic taedas tempsisse, pio quod amore calere,
Pigra voluptati fervescere corda labori,
Ignorare virum, fetus tamen edere tales,
Quos tristis nunquam possit tibi tollere casus.
   Non orbata gemes fecundae pignora vitae,
Nec viduam sponso metues superesse perenni,
Expers ipsa mali; nec te sententia tanget
Qua prolis mortisque parens compellitur Eva,
Occisam pariens sobolem vivente reatu.
[Col. 0372C] Quae subjecta viro dominum passura cubilis,
Servit in obsceno tolerans connubia lecto.
Sic captiva tori, cum portet nomen inane,
Conjugis et vana dicatur imagine consors,
Sola jugo premitur non aequam ducere sortem.
Et cum longa decem tulerint fastidia menses,
Perfectoque gravis fetu distenditur alvus,
Semina quae patris fuerant, haec pondera matri
Infligunt duros utero turgente dolores.
Nam cum luctato solvuntur viscera partu,
Una luit, tanto carnis discrimine pendens
Quod colere duo; spes palpat forte dolentem,
Editus in lucem si vivat filius; atqui
Contingit plerumque gemens ut mortua fundat.
Saepe etiam soboli nec mortis tempore natae
[Col. 0372D] Dant geminum matris commortua membra sepulcrum.
Illud jam levius quoties intervenit, ipsa
Ut pereat tum sola parens, ac pondere fuso
Emittat cum prole animam? Quid forte levatum
Nutritumque diu rapitur si funere pignus,
Unica quod crebro spes respici, et perit omne
Quod sibi conceptis spondebant gaudia votis?
Omnibus his illud gravius, si forte carentem
Coelesti lavacro tenerum mors invida natum
Praeripiat dura generatum sorte gehennae.
Quique, genitricis cessat cum filius esse,
[Col. 0373A] Perditionis erit; tristes tunc edita nolunt,
Quae flammis tantum genuerunt, membra parentes.
Quis memorare queat tanti discrimina casus,
In quae pertrahitur dilectae gloria carnis?
At late longeque tuam discernere sortem
Libertas cum lege potest qua necteris, ut te
Impia fallentis non stringant vincula mundi.
Tu Mariam sequeris, dono cui contigit alto
Virginis et matris gemina gaudere corona,
Conciperet cum carne Deum, coelique Creator
Intraret clausum reserans mysteria ventrem.
A genitrice satus, sed quam formaverat ipse,
Elegit nitidam de qua procederet alvum,
Solus qui carnis proprium disponeret ortum,
[Col. 0373B] Praesciretque diem longe, tempusque videret
Quo pariendus erat: praecessit membra voluntas.
Ipse Deus Verbum, vestitum, viscere sumpto,
Qui cum Patre jubet, materno in corpore servit,
Suscipit et famulum Dominus, qui jusserat aevum.
Tempora per patrem, per matrem semina nescit.
Illa quidem fecunda fuit, quae pondere casto
Factorem portare suum, Dominumque perennem
Edere promeruit; sed nec tibi gloria tanti
Defuerit facti, Christum si credula corde
Concipiens, operum parias pia germina coelo.
Si quis, ait, nostram compleverit ordine legem,
Hic mihi semper erit frater, materque, sororque.
Aspicis ut sexu careat coelestis imago,
Interior sortitus homo quam mente retentat?
[Col. 0373C] Praebuit exemplum surgens a morte redemptor
Femineum maribus cum sic praeponit honorem.
Gustavit sumptam nostro pro crimine mortem,
In crucis excelso pendens sine crimine Christus.
Atque animam, vivos quae mox remearet in artus,
Fixus adhuc sancto clavis efflaverat ore.
Deseruit populi spectacula talia coetus.
Signaque ferre nequit, coelum quae triste minatur.
Nam sol obductus, vultumque retortus ab orbe,
Cesserat injustas nocturnis luctibus horas,
Atque peregrinis aditum dedit ipse tenebris,
Temporibus magno mutatis ordine rerum.
Nox erat in superis, lucemque inferna videbant
Contremuit tellus, et nisu moenia magno
[Col. 0373D] Concussis summo nutabant vertice cristis.
Senserunt motum priscis descendere saxa
Jussa locis, sonitusque novos collisa dederunt.
Hos inter strepitus, cunctis fugientibus, illae
Decernunt, quanquam trepide, persistere matres,
Pervigil ut sancto sic vivens cura sepulcro
Serviat, et voto praesens persolvat honorem.
Pinguia fragranti componunt illita succo,
Quae salvans salvum servarent lintea corpus.
His amor expensis lugubria dona parabat,
Supremum credens semet persolvere munus.
Et cum sic breviter praevenerit ista resurgens,
Quod credebatur servandum poscere munus
Quo non indiguit, placatur munere Christus.
Pro quo respondens confestim gratia, praestat
Angelicos cernant humana ut lumina vultus.
[Col. 0374A] Splendida candebat coelesti in corpore vestis,
Et vultum rutilus resperserat undique fulgor,
Matribus ut dignis verbum coeleste sonaret,
Angelus alloquitur sancto quas taliter ore.
Femineo sexu mentes transite viriles,
Nec trepidate novo fortissima corda tumultu.
Adversos haec signa petunt, vos nulla timendi
Causa manet, quas cura pii confirmat amoris.
Quaeritis, agnosco, pretiosa in sede sepulcri
Solemni nuper tumulatum funere Jesum.
Sed meminisse decet quid praescius ore fideli
Dixerit ante obitum, duplici non amplius ulla
Servandum se nocte, et jam jam tertius hic est
Qui complet promissa dies: patet ecce sepulcrum
[Col. 0374B] Deseruit vacuum victa quod morte resurgens.
   Taliter excelsus jusso sermone minister,
Sparsurus mundo vitalis dona triumphi,
Has primum gaudere dedit, luctuque levavit.
Ibant impavidae laeto jam pectore matres,
Credula conceptae servantes corda saluti,
Cum medium sese Christus gradientibus offert,
Agnoscique jubet, blando et sermone salutat.
Ite, ait, et nostris haec jam mandata referte
Discipulis, norint ut surrexisse magistrum.
Illae complexis defigunt oscula plantis,
Atque ad discipulos alacri cum mente recurrunt,
Doctoresque docent, et quae spargenda per orbem
Primum femineis instructi discere verbis,
Agnoscunt animam potius quam vivere sexum.
   [Col. 0374C] Communis virtus igitur, commune periclum
Matribus atque viris; nulla est distantia cordis:
Rectum velle subest, si gratia constat utrisque,
Cui tamen attento desudet vita labore.
Aut quid dona juvant hominem, si mente soluta
Turpia collatum disperdant otia munus?
Auxilium conatus amat: quis namque vacantem
Adjuvet, aut somno virtutem jungat inerti?
   Coelestis rex ille, parans discedere terris,
Argentum famulis, ut quis virtute valebat,
Quinque minas primo, duplicem dat sorte secundo.
Atque impar magnis suscepit tertius unam.
Tunc sic discedens famulos simul instruit omnes.
Nunc si quis vestrum devota mente fidelis
[Col. 0374D] Experiar fuerit, quaestu noscendus ab isto
Qua quis sit virtute potens, qua praeditus arte.
Thesauros geminate meos, usuque polite,
Livida ne facies pulla rubigine tingat
Accipitis nitidum pura quod fronte metallum.
Si redeam, meritis addentur praemia justis
Dixit, et abscessu coelestia regna petivit.
Incubuere duo studii certamine vernae.
Fenerat ille citus partem splendentis acervi,
Pauperibus largo dispensans plurima dono,
Crescit et in cumulos quidquid confertur egenis.
Exponens alter sacri mysteria verbi,
Usuras sancto gaudet concrescere lucro,
Et cupidus recti vitam dum praedicat addit.
At solus minimo sumpsit qui pondere libram,
Defossis scrobibus marsupia mersa locavit,
[Col. 0375A] Degenerique fluens elegit vivere luxu.
Sed judex tandem finito tempore mundi
Regreditur, cujusque moram despexerat, excors
Contemnit servus reditum; tunc omnibus ille
Ut doceant ratione jubet, quem tempore tanto
Poscenti reddant operata negotia fructum.
Argentum gemini geminata mole ministri
Promunt, et laeto referunt commercia vultu.
Tertius ille piger drachmam tellure latentem
Promit, quae juncti sorbens contagia coeni
Perdiderit proprios incluso lumine vultus.
Illum terribili dominus tunc increpat ore:
Tantane te nostri tenuere oblivia segnem,
Serve piger, reditusque mei sic cura refugit?
Argentum, nitida quod purum luce tulisti,
[Col. 0375B] En tetrum pressumque refers. Nam cognita quondam
Delituit, nec respondens, ut saepe solebat,
Forma mihi, vultusque mei non paret imago
Assignata tibi; sed si ferrentur ad usus,
Altarisque mei tetigissent credita mensam,
Cresceret inscriptus nostro de nomine nummus.
Nunc igitur famuli vos totum ferte fideles,
Addat ut utilibus sors ultima, tollat inerti.
Improbus in paucis hic dignus non erit ullis:
Quisque voluntatem noscens contemnit herilem,
Caeditur hic multis, paucis qui nescius errat,
Ergo age, succinctis ad fortia praelia lumbis
Armata cum mente veni, nec femina bellum
Formides quod mens peragit: nam gloria dudum
Sexus ista tui nota est tibi saepe legendo.
[Col. 0375C] Nec dubiam te nosse reor, cum Debora quondam
Duceret instructas post fortia classica turmas,
Et mulier sumpto praecederet agmina signo,
Mirantes hortata viros, quos ipsa ducatu,
Exemplo verboque monens accendit in hostem.
Sed postquam ducens princeps animosa catervas
Impulit accendens vegetata furoribus arma,
Barbaricae cecidere manus; dissolvitur omnis
Hostilis virtus, et qua se femina monstrat,
Palantes dant terga viri, latebramque petentes
Si vivant, vicisse putant. Tunc maximus ipse,
Forma gigantaeae junxit quem corpore molis,
Immensamque levans produxit verticis arcem,
Rex Sisara fugam, telorum fasce rejecto
Incomitatus agit, metuens sublime notari
[Col. 0375D] Corpus, et excelsa fugitivum prodere massa.
Sed postquam latuisse putans, tectoque receptus,
Mollia perpetuo dimisit lumina somno,
Hunc etiam sternit mulier, terraque jacenti
Malleus infixo transfodit tempora clavo.
Femineus sic ille fuit per cuncta triumphus.
At tu, virgo Dei, sanctis quam moribus ornant
Hinc pudor, inde fides, internis fortior armis
Bella geris, justis saevus quae commovet bostis
Spes tibi fida foret felix in vertice cassis,
Contineat lumbos pretiosi zona pudoris,
Justitiae lorica tuos constringat amictus,
Pro gladio verbum semper tueatur acutum.
Has virtutis opes, haec sic solatia belli
[Col. 0376A] Describens, mentis varias cum corpore pugnas
Prudenti quondam cecinit Prudentius ore.
Namque ibi bellatrix, et pleno robore pollens
Virginitas armata venit; quam foeda libido
Appetit, et casso vocat in certamina nisu.
Sic bellatricem te sentiat aemulus anguis,
Cumque lacessitae concedent praelia palmam,
Laeta feras summum calcato ex hoste tropaeum.
   Nam quidquid sacrae divina volumina legis
Eloquio sensuque docent, quod praedicat ipse
Antiquus mundi replicans exordia vates,
Sive ille historias texat, seu forte figuras,
Quod diversa retro multorum tempora regum
Post Ruth succiduo gesserunt ordine magnum
Vel quos post reprobum Davidica regna Saulem
[Col. 0376B] Ter quinquageno scripserunt carmine psalmos.
Pacificus quidquid lata inter sceptra Salomon
Obscurum sensu per clara proverbia dixit:
Quodque bis octoni post se videre prophetae,
Quod clausum Job mitis ait cum vulnere aperto.
Esther quid memorem, et castae mendacia Judith,
Ornati cum fraude satraps accenditur oris,
Cum meat illudens obscenum femina lectum,
Desectoque feros compescit vertice visus?
Quod melius cernens caecato in corpore Tobi,
Quae secreta videns perscripsit conditor Esdras.
Quidquid post priscam succedens gratia legem
Intonat, atque Novi miracula Testamenti
Hinc hominis clamat facies, vos inde leonis,
Et pernix aquila, et fortis certamine taurus.
[Col. 0376C] Inde quater terni puris quod mentibus agni
Egerunt toto spargentes semina mundo.
Bis septena pii quod spargit epistola Pauli,
Quod Petrus Jacobusque docent, quod Judas, et ipse
Qui conspecta refert coeli secreta Joannes.
Quin et veridici quae plurima tractatores
Exposuere suis mysteria digna libellis,
Haec tu cuncta tenens animo sitiente bibisti.
Nec si quid sacrum nostri cecinere poetae
Te latet, agnostique legens, et condita servas,
Atque aliena tuo commendas carmina cantu,
Quid totum replicem? Tu sensibus utere doctis,
Et quae nota tibi, vel quae percursa legendo,
Ad virtutis opus studio converte virili.
Nam nisi doctrinae jungatur vita fidelis,
[Col. 0376D] Agnosci gravius non observanda nocebit.
   Esuriit postquam Dominus, cum forte vianti
Conspicitur diffusa levi ficulnea fronde,
Nec jam maturum praedicta ex arbore fructum
Carpere tempus erat, quam mox ut repperit ille
Indutam tantum foliis, sed germine nudam,
Prorsus inane virens ornatus inutilis horret;
Percutitur subito radix afflata calore,
Aruit et posito ramorum tegmine truncus.
Instruimur tali legem cognoscere signo,
Ne Christi famulo, solo sermone fatenti,
Nomine confesso vivens operatio desit.
Nam si Christicolas nosmet sanctosque putamus,
Aggravat hoc etiam, ni dictum facta sequantur.
[Col. 0377A] Sic et virginitas sacro devota pudori,
Indiget adjunctis virtutibus; et nisi mentem
Intactam servans casto cum corpore jungat,
Succumbit vitiis; nec castam dicere carnem
Jure potest, animus quam sic corrumpit adulter.
Ira, furor, moeror, livor, discordia, luxus,
Lingua duplex, constricta manus, laxata voluptas,
Moechantur cum corde hominis, tum semine mortis
Fetus mortis alunt. En quo perducitur omnis,
Nomine virgineo quae se dum jactitat, intus
Criminibus gravidam nescit turgescere mentem.
Ecce tibi e multis unum, quo caetera noscas,
Exemplum. Dominus plebem cum forte doceret
Pervigili cura supremum noscere tempus,
Exspectare diem quo judex imminet orbi,
[Col. 0377B] Virginibus sancto signatos chrismate confert,
Hasque decem nobis documenti in vertice monstrat,
Quarum quinque tamen sapientia dives adornat,
Ast aliis stolidum lentavit inertia sensum.
Sopitas pariter requies complectitur una,
Atque obitum signans depressit lumina somnus.
Transierat medium vix forte quietis, et illud
Tempus erat noctis, quo Christus carne recepta.
Fregerat obstructas, perrupto cardine lethi,
Jam portas, inferne, tuas, spretoque sepulcro
Devictis laeta remeabat luce tenebris.
Perstrepuit subitus rumpitque silentia clamor,
Tandem sponsus adest, nocturnus corpore torpor
Abscedat, sapidae raptim properate puellae.
Protinus exsiliunt omnes, stratisque relictis,
[Col. 0377C] Aptavere suas quaesito lumine flammas.
Tunc sed quinque, quibus cordi solertia major,
Quamvis festinant, oleum tamen addere sumptis
Sollicitudo fuit vasis, pinguique liquore
Ignibus armatis squalentem rumpere noctem.
At quae neglectum liquit pars altera succum,
Sumens flammigeras nequicquam sustulit hastas.
Emicat exiguus commoti luminis ignis,
Sed virtute carens languentem lampada fervor
Deserit, et siccam percurrit flamma papyrum,
Atque inter picei nebulosa volumina fumi
Vanescunt pigra crescentes mole favillae.
Ut sese indignas tali videre paratu,
Occurrant sponso quae cominus advenienti,
Tarda movet lentis pudibundum cura laborem.
[Col. 0377D] Quae prece submissa stultis tum vocibus orant,
Ut porrecta manus torpentes suscitet ignes,
Dividat et proprium sapientia pinguis olivum.
Respondent pariter tali sermone sorores:
Est miseranda quidem vestrorum causa malorum,
Sed tamen hic oleum non plus quam sufficit affert
Unusquisque sibi, constat quia copia vasis,
Et perfecta suum servat mensura liquorem.
Nec fas quaesitum partiri aut perdere succum,
Ne dispersa cavis desint fomenta lucernis,
Cumque lucrum vobis dispendia nostra parabunt,
Tota simul fessis torpescant lumina flammis.
Talibus abjectae dictis, tristique repulsa,
Perlustrant quocunque loci commercia fervent,
[Col. 0378A] Venalesque manus; sed dum disceditur, ecce
Introiit sponsus thalamum, induxitque paratas,
Atque vagas linquens exclusit porta sorores.
Cernis virginei pereat quod nomen honoris,
Ni fertur sanctus thalamis coelestibus ignis.
Felix illa manus, largis quae provida donis
Accensum pura fovit pinguedine lumen.
Tantum namque olei vasis diffunditur amplis,
Quantum poscenti miserans porrexit egeno.
Hinc Dominus palmis ardentes ferre lucernas
Admonet: hoc opus est, haec clarae gloria vitae.
Suppetat ergo tibi pietas, patientia, virtus,
Sed virtus animi; fragiles nam carne puellas
Protulit interdum coelo constantia mentis.
   Eugeniae dudum toto celeberrima mundo
[Col. 0378B] Fama fuit, dum dat Christi pro nomine vitam.
Ante tamen mulier fortes processit in actus,
Cum stipante choro sanctorum fieret abbas,
Atque patrem complens celaret tegmine matrem.
Sed postquam sancto cunctis perclaruit ore,
Et meritis annisque graves, longaque verendos
Relligione senes juvenili rexit in aevo;
Impatiens recti, toto qui tempore serpens
Mille nocendi artes, stimulisque inflammat amoris
Quo famam violare cupit, dedit inde coronam.
Commovet insano qui fingat amore puellae
Accendi Eugeniam, motuque ardere virili.
Turba senum turbata coit, quod crimine tanto
Tam rigidam nuper potuisset solvere vitam
Mens dejecta viri, viduataque praesule summo
[Col. 0378C] Nil non posse dolet titubans perfectio carnem.
Ducitur iste foro juvenis, saevumque tribunal
Intrat adhuc monachus; vincit concordia fraudis,
Et jam jamque reum secreti ignara tenebat
Publica vis, odio tantum flammata sinistro.
Conscia tum sexus proprii, cordisque pudici,
Vincitur ut vincat jam prodens femina fraudem,
Quamvis exterius carnem compulsa fateri,
Interiore tamen servato permanet heros
Semper tuta fuit casti custodia voti,
Quamlibet impugnet miseri fraus callida mundi,
Extendatque dolis laqueos, mendacia nectat,
Non venit ad pronam mens culpae ignara ruinam.
Quosque fremens hostis fallaci tribulat astu,
Purgandos sancto patientia discutit igni.
   [Col. 0378D] Vendiderat quondam juvenem manus aemula fratrum,
Et famulum Joseph tellus Memphitis habebat;
Pertulit ille quidem dominum, cum crimine falso
Confictus voluisse nefas, quod triste refugit,
Sustinuit tolerans ergastula, vincla, catenas,
Dum spatium replicans geminos sol junxerat annos.
Oblitus jam lucis erat, jam crine fluenti
Nutritus macie tangebat terga capillus.
Sed vegetante Deo mens nullis clausa tenebris
Praevidet arcanum quidquid post exitus implet.
Denique producto certatim gloria fertur,
Non tantum venia; et precibus tunc ipse rogatus,
Ut diadema libens captivos in vertice sumat,
Exsilium regno commutat, principe servum.
[Col. 0379A] Praemia servati cordis sic percipit iste.
   Susannam post hunc dignis quis laudibus unquam
Excolat, infirmis quondam quae vicit in annis
Improba vota senum, conjuratosque furores?
Primum disjuncto quos cepit causa viritim
Consilio, solusque sibi promisit uterque
Spem culpae, sed turpe calens in cordibus ignis
Conflavit mentem sceleris fornace duorum.
Conveniunt, nam forte die sic contigit una,
Abscessu ficto diversa ut parte redirent.
Inque nemus venere simul, vulgata vicissim
Panditur alterno flagrans in corde voluptas.
Ilicet incautam fallentes fraude puellam
Appetiere simul; poscunt consentiat ante
Dedecoris tantum moveat quam fama rebelli,
[Col. 0379B] Moxque retorquendum facinus, ni cedat, in ipsam
Confessi ardorem pariter mendacia produnt
Disposita, et laqueos pandunt, quos nectere vellent.
Anceps illa diu secum luctatur, et haerens
Fluctuat incertae quo vergant pondera mentis:
Lex peccare vetat, rursusque infamia terret
Hinc iterum duros precibus mollire furores
Tentat, et obscenas lacrymis restinguere flammas.
Sed postquam nullis precibus monitisque remotos
Obstrictosque senes vicit cognata libido,
Femina praeclaro mentem succensa pudore
Decrevit tunc casta mori, ne crimine tanto
Ambirent miseram carnis commercia vitam
Coelum teste vocat, famamque recusat inanem
[Col. 0379C] Judicio contenta suo: cum conscia corda
Commendat superae fidei, servatque futuris.
Maluit ille tamen secreti inspector apertum
Examen praestare loco, facinusque reclusum
Pandere, et objectas laqueis producere fraudes.
Spectabat vanis commotam fletibus urbem
Junior ille puer, pueris tribus ipse futurus
Post comes, undanti quos jecit Parthica flammae
Contempto imperio flammis ferventior ira.
Arsit contracto pariter crescente calore
Hinc furor, inde fides, sanctis dum mollior ignis
Serviit, et tepido conclusit pruna rubore;
Donec miratus cessare incendia satraps
Jussit, et astantes flammarum copia cinxit.
Hos meritis aequans Danielis proxima virtus
[Col. 0379D] Horrida frendentum compescuit ora leonum,
Dum prius accensi stimulis famis atque furoris,
Frenatoque simul sternentes corpora rictu,
Incolumem lambunt inter jejunia pastum,
Cum sumat tamen iste cibos, quos vertice pendens
Angelica librante manu per inane citatus,
Subjectas calcans immotis gressibus auras,
Intulit illatus fascis cum fasce propheta.
Excepit Daniel transmissas desuper escas.
Fercula longinquis migrant ferventia terris,
Asservantque suos peregrina in sede sapores.
Hic ergo impubes Susannam forte videbat
In tormenta rapi, veri quam nescius ante
[Col. 0380A] Vulgus inauditam damnaverat, et simul omnes
Insontis sontem certabant cernere mortem;
Cum subito in medium juvenis se proripit agmen,
Accensum tenera castigans voce tumultum,
Cur tanto ex coetu nullus rem judicat, ac se
Liber ad injustum clamat non currere lethum?
Protinus ad verbum pueri permota repressit
Turba sequax animos; judex decernitur ipse,
Consultorque senum, per quem via vera patescat.
Consulit avulsos quisnam sit criminis ordo,
Sed dum discordans responsum praebet uterque,
Conjunctum facinus disjuncta voce fatentur.
Tunc omnes pariter timor accipit: undique clamor
Tollitur, auctores sceleris plebs obruit omnis,
[Col. 0380B] Laudaturque Deus, qui nunquam vota bonorum
Deserit, auxiliumque suum pro tempore monstrat.
Et tamen his prior est quae virginitate pudica
Intactum praefert ad vota perennia corpus.
Nam si terrena nubentem lege puellam
Asservasse toros, atque unum nosse cubile,
Mortali tantum laudatur judice coetu,
Conjice virgineis quantum disponitur illic
Quo Christus vocat hinc meritis, ubi sede superna
Humanum in partes dirimet genus arbiter orbis.
Agnos dextra levans, laevos contemnet ut haedos,
Stabunt angelici mirantes facta bonorum
Laudantesque chori: cunctis commune patebit
Decursae carnis meritum; fraus nulla tenebris
Abdere, vel notas poterit subducere culpas.
[Col. 0380C] Illic nota tibi subsistens vita petatur,
Quo justus ditat dispensans praemia judex.
   Quondam succincte quod dictum est ore magistri,
Dum viget officio famulans solertia Marthae,
Attentamque tenet verbi virtute sororem,
Cura cibo melior, pastu quae digna perenni.
Tunc vacuas Domino depromens Martha querelas,
O doctor, non cernis, ait, quod sola paratu
Vexor, et haec nullum confert germana levamen?
Cui Christus sic forte refert: Sunt plurima quae te
Obstrictam retinent, melior sed causa quietis,
Lectaque nec poterit Mariae pars optima tolli.
   Sic, germana, suis dum flagrant saecula curis,
Electam servare tibi non desine partem.
Te meruit primam cognatio tota patronam,
[Col. 0380D] Jam te signiferam sequimur, vexillaque Christi
Te portante libens sectatur stemma parentum;
Quos licet antiquo mundus donasset honore,
Et titulis monstret generoso semper ab ortu;
Plus tamen ornavit divinum insigne gerentes,
Ordine quod proprio sanctas meruere cathedras
Non atavos jam nunc tibimet proavosque retexam,
Vita sacerdotes quos reddidit inclyta dignos:
Pontificem sacris assumptum respice patrem.
Cumque tibi genitor vel avunculus undique magni
Post fasces placeant populorum sumere fascem,
Suscipe quos humiles patrum ad consortia fratre
Officio similes nectens Ecclesia junxit.
Pro quibus assiduas Christo persolvere grates,
[Col. 0381A] Fundere vel fletus non taedeat; ut tibi nullus
Fratrum de numero desit, cum praemia sumes
[Col. 0382A] Factis digna tuis, materque effecta parentum
Virgineae victrix sociabere laeta coronae [a 1Kb] .




[Col. 0381A]
GALLANDII ADNOTATIO DE ALIIS AVITI POEMATIS EJUSDEM ARGUMENTI, NON EDITIS.

Praeter hos quinque libros, et sextum, qui attexi solet ad Fuscinam sororem, carmen hactenus Aviti nullum prodrit; nec plura his olim Gregorio Turonensi et Isidoro cognita fuisse Aviti poemata constat. Sed alia tamen non pauca diversis de rebus ab eo versibus scripta docet epistola ad Apollinarem fratrem. De quibus sermo [Col. 0381B] nobis hoc loco non est; sed de iis tantum libris qui Mosaicam historiam continuantes, Exodum, et reliquas Heptateuchi partes persequuntur, atque Alcimi Aviti nomine in nonnullis bibliothecis reperiuntur. Quos ego ut ad Avitum pertinere non abnuerim, adeo tamen rudes passim et impolitos, ac mendis scatentes in tribus quae vidi exemplaribus animadverti, ut religionis sit, opus quod auctor ipse, ni fallor, hoc habitu premi mallet, in lucem evulgare. Singulorum autem librorum initia, si cui animus est cognoscere, ex subjecto indice deprehendet.


[(a) 1Kb] ALCIMI AVITI METRUM IN EXODUM.

Versus continet 1327.

Interea varios agitant dum tempora cursus,
Et nova succiduos surgit de germine proles.


IN LEVITICUM.

Versus continet 308.

Postquam conspicuo longinqua in devia templo
[Col. 0382A] Extrema est imposita manus, mox cura sacrorum
Vatibus incubuit.


IN NUMEROS.

Versus continet 689.

Verterat interea solitis se cursibus annus
[Col. 0382B] Mensibus explicitis sua per vestigia currens.


IN DEUTERONOMIUM.

Versus continet 287.

Hactenus informis eremi vexatus arenis
Jordanem ad fluvium populus promoverat arma.


IN LIBRUM JESU NAVE.

Versus continet 452.

Haec inter Dominus Jesum dignatus adire
Promittit validis sublimem confore donis
Admonitum transire vadum Jordanis amoeni.


IN LIBRUM JUDICUM.

Versus continet 695.

Postquam conspicuo Jesus decesserat actu,
Reddideratque Deus famulum post bella quieti,
Confestim Judaea tumens sibi poscere regem
Incipit, et Dominum quae sit sententia poscit.




[Col. 0381C]
AD SIRMONDIANAM AVITI EDITIONEM AUCTARIUM. S. AVITI VIENNENSIS EPISTOLAE QUATUOR.
(Primum a Joanne Ferrando presbytero societatis Jesu anno 1661 ex veteri codice ms. clariss. viri Petri Marnaesi senatoris Gratianopolitani, rursus a viro clariss. Stephano Baluzio ex eodem codice ms. emendatiores editae anno 1678 in libro primo Miscellaneorum.)
(C)



[a 1Kb] EPISTOLA PRIMA. AD GUNDOBADUM REGEM BURGUNDIONUM.
[Col. 0381D]

Avitus episcopus domno regi.

Quaestio quam pietas vestra disserendam proposuit, tota prorsus ad interiorem figuram spiritali consideratione referenda est. Neque enim illud centuplicato fenore promittitur reformandum, quod unusquisque animo miserendi alimoniae pauperum pia professione contulerit; quia et in hac ipsa eleemosynaria largitate, in qua operantis sensus potius quam census aspicitur, non est doni quantitas pensanda, sed studii. [Col. 0382D] Quo factum est per evangelicam lectionem, ut infinitis auri argentique donariis paupertina nummi duplicis praeferatur oblatio. Quae si utique viduae donatrici ad mensuram centupli redderetur, sine dubio cunctis minus reciperet quae minus omnibus intulisset. Unde et sanctus Petrus cum dixisset: Ecce nos reliquimus omnia, et secuti sumus te (Matth. XIX, 27), qui certe, sicut lectio docet, nihil aliud quam retia reliquerat quibus tenuem victum piscandi artificio transigebat, responsum illi est: Omnis qui reliquerit domum, aut fratres, aut sorores, aut patrem, aut matrem [Col. 0383A] aut uxorem, aut filios, aut agros propter nomen meum, centuplum accipiet, et vitam aeternam possidebit. Namque cum in Scripturis sanctis centenarius numerus omni perfectione sacratus sit, discernite quod reddantur in centuplum, non quae tribuuntur Christi nomine, sed quae pro Christi nomine relinquuntur: quia licet magna salutaris prosit merces eleemosynae, incomparabiliter tamen majus est omnia dimittere, quam plurima dispensare. Quocirca definiat gloria vestra de solo istud martyrio praedicari, cujus coronae nullum penitus meritum humani operis exaequatur. Iste est centesimus fructus qui in futuro quidem vitam aeternam exspectat, sed in praesenti quoque saeculo illatas martyribus contumelias mirificato honore compensat. Unde et alio Evangelii loco dominicus sermo [Col. 0383B] testatur quod ad centenariam frugem cadens in terram bonam nutritae sementis germen exierit. Parentes ergo, uxorem, vel filios, sive fratres pro Christi tantum consecrat nomine relinquendos, id est, cum pro asserenda nominis confessione, non tantum hujusmodi necessitudinum, sed animarum quoque nobis corporumque facienda jactura sit. De qua divisione idem Dominus alio loco: Veni, inquit, separare filios adversus parentes, nurum adversus socrum (Matth. X, 35): id est, ut quorumlibet affectuum personae, tendentibus nobis ad Christum, si comitari noluerint, deserantur. Excepto autem hoc sensu, propinquitates istas non semper nobis ut praejudicatas debere dimitti, et exemplis et ratione colligitur. Nec enim et illi propinqui dimittendi sunt, qui ad coelestes coronas [Col. 0383C] contemptu saeculi calcata morte festinant; neque suadere fidelibus possumus ut conjugia vel parentes abjiciant, cum Dominus clamet quod non liceat homini dimittere uxorem. Et quod Deus, inquit, conjunxit, homo non separet (Matth. XIX, 6; Marc. X, 9). Et Apostolus protestatur (I Tim. V, 8) quod qui suis et maxime propinquis providet, fidem neget, sitque deterior infideli. Dominum Petrus, Petrum conjux propria sequebatur. Cessante carnali usu, manebat spiritale solatium. Et comitante se Andrea germano, nec fratrem nec uxorem dimiserat, in quorum contubernio Christi vestigiis adhaerabat. Quapropter personas hujusmodi non obesse nobis, sed impedire timendum est. Nam cum omnino hominum generi, ordini, dignitati obtinendum coeleste [Col. 0383D] regnum divinus sermo proponat, est temerarius praedicator, necessitati principum quae regnum divinis nutibus administrat, si omnia quae supra diximus relinquenda suaserit; cum tamen etiam personis hujus culminis contemptus mundi suggeri, et coelorum regnum repromitti, Apostolo, sicut recolitis, protestante locupletibus (I Tim. VI, 17-19), ut divites sint in operibus bonis, et thesaurizent sibi fundamentum bonum, ut apprehendant veram vitam. Quibus secundum hanc sententiam agrorum sive redituum et prodesse usus poterit, si non nocuerit appetitus. Est tamen et aliud sanctitatis genus, in quo si tempus persecutionis assistat, martyrium quoddam plena confessio queat imitari. Si quis enim antiquam parentum [Col. 0384A] consuetudinem sive sectam melius credendo commutet, nec teneatur privilegio consuetudinis, cum veritas provocat ad dilectionem salutis, utiliter hic parentes, fratres, sororesque dimittit: velut Abraham dives, qui cunctis coelestibus donis fruens, filiis, famulis, auro, argento, patrimonio, matrimonio recte usus, patriae se tamen et cognationi suae voto mutandae religionis excussit, et imminente jam senio, signum circumcisionis quo Christianitas figurabatur, accipiens, provectos jam per aetatem conversione pueros fieri posse praemonuit. De quibus et propheticus sermo: Puer, inquit, centum annorum morietur (Isai. LXV, 20): id est centuplum accipiet quod puer factus est; quem praefata sacrati numeri pluralitate praestantem, sicut aetate matura vivendi [Col. 0384B] novitas fecit puerum, sic custodita renovatio immortalis faciet longaevitate profectum.



EPISTOLA II. BEATI AVITI EPISCOPI AD ILLUSTREM VIRUM ARIGIUM.

Avitus episcopus viro illustrissimo Arigio.

Scio quidem quantae devotionis affectu ire me ad festa communia voluistis, verumtamen ita ut quem gavisurum tantummodo vobiscum, non aliquid profuturum, credere debueritis. Nam cum vobis sacerdotes et magni merito et multi numero digne atque ambienter occurrerint, ego solus damno percellor, qui singularis patroni gaudiis interesse non mereor. Quibus si praesentia mea secundum desiderium provenisset, sicut optaveram de laude tanti operis quoscunque digni sermonis audirem, qui omnibus membris [Col. 0384C] fabricae sublimis inspectis, congruenter possent ascribere conditori in dispositionum qualitate elegantiam, in expensarum profusione jacturam, in dimensionum ratione concordiam, in spatiis diffusionem, in culminibus celsitudinem, in humilitate firmitatem, expolire praeconiis marmorum dignitatem, quibus gemmarum nomen sola magnitudinis tollat invidia, collectum quodam modo atque inclusum industria diem, emolumento metallorum splendentium luce vegetari, hisque omnibus pompis digne inferri reliquias, quibus mundus indignus est. Haec igitur exaggeranda melioribus jure concesseram. Verumtamen peculiarem sibi mercedem suam sermo meus fuerat vindicaturus, recolens utique tempus illud quod inter saevissimas perturbationum procellas, cum facti operis [Col. 0384D] firmam soliditatem quasi gubernatores invicti ad dedicationis portum circumstridentibus undique naufragiorum casibus impune duxistis, me, ut ex communi necessitate recolitis, pro gaudiis lacrymas dependente: cui cum ipsum praematurae innovationis ardore, causarum ratione librata, non minus congerere suadeo quam plangere: quia non ut nuptae tali sponso cui pacta fuerat, qualitercunque jungendae, etsi satis desiderabantur strumenta cultuum, plus tamen formidari oportuit tela raptorum. Quocirca his omnibus consilio pensatis, mutastis viri fortis constantiae genus, et deponentes quo adpessime [Forte aptissime] floretis saecularis ducatus audaciam, quidquid ab adversa parte discriminis incubuerat, timore [Col. 0385A] vicistis. Quapropter omnis qui viderit coram positam jocunditatem, laudet praeteritam festinationem. Convenit dispositionibus vestris rapta de adversitate securitas. Ante decuit nostrum fieri, quod taliter libuerat ornari. Ego autem ut horum modo visione non perfruar, et quae causa faciat, et nobiles patroni, et quales arbitri, etiamsi taceatur, advertitis. Apostolorum namque festivitas Viennensibus quidem vestris inter annuum martyrium dies peculiari studio vivit. Habeo praesentiam tempori, quo diei passionis fabriculae quam nostis videtur injuncta esse dedicatio virorum, quia nihil est ad quod animum meum vester destinare non possit affectus. Excusans plebiculae absentiam, meam anteponerem consuetudini singularitatem, nisi, ut nostis, in ipsis poenitentibus [Col. 0385B] nostris fervor appetens vitium vicinum diu formaret atque strepitum; cum e nostris ambitio aliquos, alios sollicitudo adolescentior, multos gula tractura sit. Veritus sum ne forte si vel paucos qui forent quos aliena declinantes, suae magis festivitati studium mansuetudinis aggregaret, apud aliquos animus, ut solet in tali turbatione, motus isti quasi per absentiam meam, eo die cursus nostrae devotionis putaretur omitti, quo diversae partes videbantur institui. Unde excusationem meremur. Si rationem rite agnovistis, ignoscite, communem festivitatem praeteritorum recordatione, praesentium plenitudine cognoscite, tam [Col. 0386A] absentium est quam praesentium officiis celebrate (sic). Confido de misericordia Dei nostri quod etiam mihi in hoc loco quandocunque opportunius verbi praestabit aditum, quibus geminatae consecrationis ornatiorem concessit effectum.



EPISTOLA III. BEATI AVITI EPISCOPI AD STEPHANUM EPISCOPUM.

Avitus episcopus Stephano episcopo.

Post sanctam festivitatem, quam licet avidi atque anxii, vestro tamen interventu divinaque tuitione transivimus, debito famulatus obsequio ac sedulae sollicitudinis devotione servimus, quidquid illud nobiscum meritae asperitatis est, solari vestrae, quam Deus semper augeat, prosperitatis agnitione cupientes.



EPISTOLA IV. AVITI EPISCOPI AD GREGORIUM EPISCOPUM.
[Col. 0386B]

Avitus episcopus Gregorio episcopo.

Meis potius ascribo peccatis, quod vos ad dispositionem piissimae voluntatis corporis inaequalitas impedivit, quanquam consueta dignatio oratione nos et oblatione comitata sit. Unde salutationis officia pagina famulante persolvens, supra quam sermone valeo gratias ago, quod festivitatem nostram pleno vos desiderio sitientem, etiam si non satiastis praesentia, refecistis expensa.




[Col. 0385B]
[a 1Kb] FRAGMENTA LIBRI DE DIVINITATE SPIRITUS SANCTI. (C)

[Col. 0385C] Sanctus Avitus in illo libro quem de Divinitate Spiritus sancti contra Gundobadum Arianum regem scripsit, processionem Spiritus sancti a Patre et Filio ita declarat.

[b 1Kb] De divinitate Spiritus sancti, quem nec factum legimus, nec genitum, nec creatum, Deus est, Deus qui operatur omnia in omnibus. Et eodem loco: Omnia autem haec operatur unus atque idem Spiritus, dividens singulis prout vult (I Cor. XII, 11). Et Petrus in Actibus apostolorum: Quid convenit, inquit, inter vos mentiri Spiritui sancto (Act. V, 3)? Et post: Non es mentitus hominibus, sed Deo (Ibid., 4). Item alio loco: Nescitis quia templum Dei estis, et Spiritus Dei habitat in vobis (I Cor. III, 16)? Et alibi: Si quis Spiritum Dei non habet, hic non est ejus (Rom. VIII, 9). [Col. 0385D] Nos vero Spiritum sanctum dicimus a Filio et Patre procedere.


IDEM AVITUS IN EODEM LIBRO.

Ipse certe per se Dominus, Spiritum, inquit, veritatis qui a Patre procedit (Joan. XV, 26). Enim vero [Col. 0386C] non dicendo processit, sed procedit, non tempus procedentis docuit, sed praeterito futuroque submoto, sub interminabilis aeternitate praesentiae virtutem processionis ostendit; ut sicut est proprium Spiritui sancto a Patre Filioque procedere, istud catholica fides, etiamsi renuentibus non persuaserit, in suae tamen disciplinae regula non excedit.


ITEM AVITUS.

Spiritum sanctum aeque Patris et Filii esse confiteor, eumque a Patre vel Filio similiter mitti: quod mecum prolata quoque Apostoli sententia videtur approbasse. Nam legimus: Paraclitus, quem mittet Pater in nomine meo (Joan. XIV, 26). Et alio loco: Quem ego mittam vobis a Patre (Joan. XV, 26). Nec [Col. 0386D] tamen ut nuper habita collocutione [c 1Kb] tractavimus, scinditur una personarum discretione Divinitas. Quia si Spiritus, ut acquiescitis, a Patre Filioque vel mittitur vel procedit, non potest missus mittensque misceri, et ex quo procedit procedensque confundi.




[Col. 0387A]
[a 1Kb] COLLATIO EPISCOPORUM, PRAESERTIM AVITI VIENNENSIS EPISCOPI, CORAM REGE GUNDEBALDO ADVERSUS ARIANOS. (C,G,S)*

[Col. 0387A] Providente Domino Ecclesiae suae, et inspirante pro salute totius gentis cor domni Remigii, qui ubique altaria destruebat idolorum, et veram fidem potenter cum multitudine signorum amplificabat, factum est ut episcopi plures non contradicente rege congregarentur, si fieri posset, ut Ariani, qui religionem Christianam scindebant, ad unitatem possent reverti. Quod ut melius fieret, videreturque id non consilio accidisse sed occasione, domnus Stephanus scripsit ad episcopos multos, et invitavit illos ad festivitatem S. Justi, quae instabat, in qua ob frequentiam miraculorum fiebat concursus plurimus populorum. Venerunt itaque de Vienna Avitus, de Arelate Aeonius, de Valentia. . . ., de Massilia . . . . .ius, et plures alii, omnes catholicae professionis et laudabilis vitae [Col. 0387B] in Domino. Qui omnes ad salutationem regis cum domno Stephano ad Sarbiniacum, ubi tunc erat, profecti sunt. Erant quidam inibi de potentioribus Arianis cum eo; qui si potuissent, prohibuissent nostrorum accessum ad regem; sed Domino cooperante, nihil profecerunt.

Post salutationem factam, domnus Avitus, cui, licet non esset senior nec dignitate, nec aetate, tamen plurimum deferebatur, dixit ad regem: Si excellentia vestra vellet procurare pacem Ecclesiae, parati sumus fidem nostram tam clare demonstrare esse secundum Evangelium et Apostolos, quod nulli dubium erit illam quam retinetis non esse secundum Deum et Ecclesiam. Habetis hic de vestris qui sunt instructi in omnibus scientiis: jubeatis ut nobiscum [Col. 0387C] colloquantur et videant si possint respondere rationibus nostris, ut parati sumus respondere rationibus eorum.

Ad quae rex respondit: Si vestra fides est vera, quare episcopi vestri non impediunt regem Francorum, qui mihi bellum indixit, et secum inimicis meis sociavit ut me destruerent? Nam non est fides ubi est appetentia alieni et sitis sanguinis populorum: ostendat fidem per opera sua.

Tunc humiliter respondit domnus Avitus faciem habens angelicam ut et sermonem: Ignoramus, o rex, quo consilio et qua de causa rex Francorum facit quod dicitis; sed Scriptura nos docet quod propter derelictionem legis Dei saepe subvertuntur regna, et suscitantur inimici omni ex parte, illis qui [Col. 0387D] se inimicos adversus Deum constituunt. Sed redite cum populo vestro ad legem Dei, et ipse dabit pacem in finibus vestris; nam si habetis pacem cum illo, [Col. 0388A] habebitis et cum caeteris, et non praevalebunt inimici vestri.

Cui rex; Nonne legem Dei profiteor? sed quia nolo tres Deos, dicitis quia non profiteor legem Dei. In Scriptura sancta non legi plures esse Deos, sed unum.

Ad quae domnus Avitus: Absit, o rex, ut plures Deos colamus: Unus est Deus tuus, o Israel (Deut. VI, 4; Marc. XII, 29); sed ille unus Deus in essentia, est trinus in personis; et Filius et Spiritus sanctus non sunt alii Dei, sed unus Deus, cujus prima persona est Pater, secunda Filius, tertia Spiritus sanctus; sed Patri non est alia substantia quam Filio, et Spiritui sancto non est alia quam Patri et Filio; et ille Deus qui olim locutus est per prophetas, novis [Col. 0388B] sime locutus est in Filio, et adhuc loquitur quotidie in Spiritu sancto. Et quamvis olim per prophetas, mox per Filium, nunc per Spiritum, unus idemque Deus loquitur; sed sic dicitur ad distinctionem personarum, cum revera sint coaeternae et consubstantiales. Hoc profitemur et parati sumus ostendere.

Et cum videret regem pacifice audientem, protelavit sermonem et dixit: O si vellet sagacitas vestra cognoscere quam bene fundata sit nostra fides, quantum boni vobis et populo vestro inde proveniret: nam et coelestis gloria vobis non deesset, et pax et abundantia in turribus vestris (Psal. CXXI, 7). Sed vestri cum sint inimici Christi, super regnum vestrum et super populum iram desuper accendunt; quod, ut speramus, non esset, si velletis audire monita nostra, [Col. 0388C] et jubere ut vestri sacerdotes de his nobiscum colloquantur coram sublimitate vestra et populo vestro: ut sciatis quia Dominus Jesus est aeterni Patris aeternus Filius, et utrique coaeternus Spiritus sanctus, unus Deus benedictus in saecula, simulque ante omnia tempora et absque ullo initio.

Cum haec dixisset procidit ad pedes regis, et amplectens eos flebat amare; procubuerunt et omnes episcopi cum eo: unde rex valde commotus est, et inclinans se usque ad eos, erexit domnum Avitum cum caeteris, quibus amicabiliter dixit se responsum daturum illis super petitionibus illorum.

Quod et crastina die factum est: nam rex per Sagonam rediens ad urbem, misit ad domnos Stephanum et Avitum, ut venirent apud illum. Qui cum venissent, [Col. 0388D] rex dixit ad illos: Habetis quod postulatis, nam sacerdotes mei parati sunt vobis ostendere quod nullus potest esse coaeternus et consubstantialis Deo. [Col. 0389A] Sed nolo ut id fiat coram omni populo, ne turbae excitentur; sed tantum coram senatoribus meis et aliis quos eligam, sicut vos eligetis ex vestris quos volueritis; sed non in magno numero, et id fiet die crastina in hoc loco. Quo dicto episcopi salutato rege discesserunt, et reversi sunt ut omnia intimarent aliis episcopis. Erat autem vigilia solemnitatis S. Justi. Et licet optavissent quod hoc fieret die solemnitatem sequenti, noluerunt tamen propter tantum bonum amplius procrastinare. Sed unanimiter decreverunt apud S. Justi sepulcrum pernoctare, ut illo intercedente obtinerent a Domino petitiones cordis sui.

Evenit autem ut ea nocte cum lector secundum morem inciperet lectionem a Moyse, incidit in illa verba Domini: Sed ego indurabo cor ejus et multiplicabo [Col. 0389B] signa et ostenta mea in terra Aegypti, et non audiet vos (Exod. VII, 3, 4). Deinde cum post psalmos decantatos recitaret ex prophetis, occurrerunt verba Domini ad Esaiam dicentis: Vade et dices populo huic: Audite audientes et nolite intelligere; et videte visionem et nolite cognoscere. Excaeca cor populi ejus, et aures ejus aggrava, et oculos ejus claude, ne forte videat oculis suis, et auribus audiat, et intelligat suo corde, et convertatur, et sanem eum (Isai. VI, 9, 10). Cumque adhuc psalmi fuissent decantati, et legeret ex Evangelio, incidit in verba quibus Salvator exprobrat Judaeis incredulitatem: Vae tibi, Corrazaim; voe tibi, Betzaida! quia si in Tyro et in Sidone virtutes factae essent quae sunt factae in vobis, jam dudum in cilicio et cinere poenitentiam egissent (Matth. XI, 21). Denique cum lectio [Col. 0389C] fieret ex Apostolo, pronuntiata sunt verba illa: An divitias bonitatis ejus et patientiae et longanimitatis contemnis? Ignoras quoniam sustinentia Dei ad poenitentiam te adducit? Secundum autem duritiam tuam et impoenitens cor thesaurizas tibi iram in tempore irae (Rom. II, 4, 5). Quod cum ab omnibus episcopis observatum fuisset, cognoverunt lectiones illas sic occurrisse volente Domino, ut scirent induratum esse cor regis, Doumque illum in sua impoenitentia relinquere, ad ostendendum divitias justitiae suae; unde valde tristes effecti, noctem in lacrymis transegerunt. Non destiterunt tamen veritatem nostrae religionis contra Arianos asserere.

Igitur tempore quo rex jusserat, conveniunt omnes episcopi, et simul ad regiam vadunt cum multis sacerdotibus [Col. 0389D] et diaconibus et quibusdam de catholicis, inter quos erant Placidus et Lucanus, qui erant de praecipuis militiae regis. Venerunt etiam Ariani cum suis. Cum ergo sedissent coram rege, domnus Avitus pro catholicis, Bonifacius pro Arianis, sermonem habuerunt. Sed postquam domnus Avitus proposuit fidem nostram cum testimoniis sacrae Scripturae, ut erat alter Tullius, et Dominus inspirabat gratiam omnibus quae dicebat, tanta consternatio cecidit super Arianos, ut qui satis amicabiliter audientiam praebuerat Bonifacius, nihil omnino respondere posset ad rationes domni Aviti, sed tantum quaestiones difficiles proponeret, quibus videbatur velle regem fatigare. Sed cum ab Avito urgeretur ut responderet ad antedicta, [Col. 0390A] promittens se etiam responsurum ad ea quae proposuerat, non potuit respondere ad unam de rationibus quae fuerant a domno Avito propositae, neque ullam pro defensione suae partis allegare; sed tantum os suum in conviciis aperiebat, et dicebat catholicos esse praestigiatores, et colere multitudinem deorum. Quod solum cum diceret, videretque rex confusionem suae sectae, surrexit de sua sede, dicens quod in crastinum responderet Bonifacius. Discesserunt ergo omnes episcopi; et quia adhuc dies non erat inclinata, iverunt simul cum caeteris catholicis ad basilicam domni Justi, confitentes Dominum quoniam bonus, et laudantes eum, qui dederat illis talem victoriam de inimicis suis.

Sequenti vero die iterum ad regiam profecti cum [Col. 0390B] his qui in praecedenti aderant; cumque ingrederentur, invenerunt Aredium, qui eis persuadere volebat ut regrederentur; dicebat enim quod tales rixae exasperabant animos multitudinis, et quod non poterat aliquid boni ex eis provenire. Sed domnus Stephanus, qui sciebat illum favere Arianis ut gratiam regis consequeretur, licet fidem nostram profiteretur, respondit ei quod non timendum erat ne rixae procederent ex inquisitione veritatis et amore salutis fratrum suorum, imo nihil esse utilius ad jungendos animos in sancta amicitia, quam cognoscere apud quos esset veritas; quia ubicunque est, amabilis est, et professores ejus reddit amabiles.

Addidit insuper omnes huc venisse secundum jussionem regis, contra quod responsum non est ausus [Col. 0390C] Aredius amplius resilire. Ingressi sunt ergo; et cum rex eos vidisset, surrexit in occursum eorum, mediusque inter domnum Stephanum et domnum Avitum, adhuc multa locutus est contra Francorum regem, quem dicebat sollicitare fratrem suum contra se. Sed cum responderent praefati episcopi, quod non esset melior via ineundi pacem quam concordare in fide, et operam suam, si gratam haberet, pollicerentur pro tam sancto foedere conciliando, nihil amplius locutus est, sed unusquisque locum quem praecedenti die tenuerat, occupavit.

Cum itaque sedissent, domnus Avitus tam lucide probavit quod catholici non plures deos adorabant, ut sapientiam ejus tam catholici quam adversarii cum stupore mirarentur. Id autem fecit ut responderet [Col. 0390D] conviciis quae Bonifacius in nostram fidem jecerat. Postquam ergo conticuit, ut locum daret responsionibus Bonifacii, nihil aliud potuit ille dicere, quam quod praecedenti die fecerat, et conviciis addens convicia, tanto impetu clamabat, ut prae raucitate non posset amplius loqui et quasi suffocaretur.

Quod cum rex vidisset, et satis diu exspectasset, tandem surrexit vultu indignationem praetendens contra Bonifacium. Tunc domnus Avitus dixit ad regem: Si sublimitas vestra vellet jubere ut hi responderent propositionibus nostris, ut posset judicare quaenam fides esset retinenda. Sed nihil rex respondit, neque caeteri Ariani qui erant cum illo; adeo stupefacti erant de doctrina et sapientia domni Aviti [Col. 0391A] Qui cum videret eorum silentium, subjunxit: Si vestri non possunt respondere rationibus nostris, quid obstat cur non omnes simul conveniamus in eadem fide? Tunc murmurantibus illis, de sua fide securus in Domino addidit: Si rationes nostrae non possunt illos convincere, non dubito quin Deus fidem nostram miraculo confirmet: jubeat sublimitas vestra ut tam illi quam nos eamus ad sepulcrum hominis Dei Justi, et interrogemus illum de nostra fide; similiter et Bonifacius de sua: et Dominus pronuntiabit per os servi sui in quibus complaceat. Rex attonitus annuere videbatur; sed inclamare coeperunt Ariani, et dicere se pro fide sua manifestanda facere nolle ut fecerat Saul, et ideo maledictus fuerat; aut recurrere ad incantationes et illicita; sufficere sibi se habere Scripturam, [Col. 0392A] quae sit fortior omnibus praestigiis, et haec semper repetentes, et boantes potius quam vociferantes, rex, qui jam surrexerat, accipiens per manus domnum Stephanum et domnum Avitum, duxit eos usque ad cubiculum suum; et cum intraret amplexus est eos, dicens ut orarent pro eo. Cognoverunt quidem illi perplexitatem et angustias cordis ejus, sed quia Pater eum non traxerat (Joan. VI, 44), non potuit venire ad Filium, ut veritas impleretur: Non est volentis, neque festinantis, sed miserentis Dei (Rom. IX, 16). Et ex ea die plurimi Ariani ad poenitentiam venerunt, et post aliquot dies baptizati fuerunt, et magnificavit Dominus fidem nostram per intercessionem domni Justi in conspectu omnium.




[Col. 0391A]
SYMMACHI PAPAE AD AVITUM VIENNENSEM EPISCOPUM EPISTOLA.

(Hanc epistolam edemus cum et Symmachi papae opera.)




[Col. 0391A]
SERMO BEATI AVITI, FERIA TERTIA IN ROGATIONIBUS.
(Ex mss. majoris Carthusiae.)
(C)

[Col. 0391B] Legimus in historia Regum quemdam celebrem prophetarum, exiguo superni pastus alimento, multis diebus iter longissimum sine ullo adminiculo cibi terrestris egisse; adeo divini beneficii virtus in corpore humano sequestrata infirmitate praevaluit. Comparatio autem modo haec in sermone non causa est. Sic ergo etiam nobis annuum quoddam iter actionum, casuum, timorum diversitate currentibus, quidam qui nos inter ista confortet Rogationum veluti coelo porrectus sumitur panis: cujus fortitudo atque salubritas non solum inopiam praeteritae sterilitatis suppleat, verum etiam periculum famis ab spiritu nostro non in pane solo, sed in verbo Dei vivente secludat. Quod si quisquam Rogationes nostro saeculo institutas miretur, quas tantis ante temporibus Ecclesiarum multitudo [Col. 0391C] nescivit, constat hunc posse et muneribus redemptionis, quae mundi aevo jam pene consumpto in saeculorum fine adfuit, derogare. Viderit [a 1Kb] quis certe quid sentiat, qualitatem medicaminis rideat furibundus, nesciat desperatus, caeterum frequenter expertus. Sed quis est iste sic ad integrum sanus, ut medicinae non egeat, ut nulli aegrotantis animae morbo succumbat, ut non aut cupiditate ardeat, aut avaritia palleat, aut invidia liveat, aut superbia tumeat, aut iracundia caleat, aut obloquio pruriat? Si quis ergo ex his alicujus taedii sibi conscius est qui cuncto [Col. 0392B] tempore poenitentiam debet, non renuat triduum Quod etiam pleno ordine atque digesto prophetia qua lecta est, si gradibus suis replicetur, insinuat, sic a principio sermonis exorsa: Vos, inquit, cognovi ex omnibus cognationibus terrae (Amos III, 2). Hic statim se Judaeorum populus, in quamdam rapinam non amore, sed ambitione praecipitat, ut ad divinae familiaritatis notitiam prae omnibus videatur ascitus. Sed desistat hinc opportunitas obstrependi, quia potius sub judicio rationis [b 1Kb] de proprietate sermonum causarum certa metienda sunt. Vos cognovi, non dixit Inter omnes, sed Ex omnibus cognationibus terrae. Qui sunt autem qui acquiruntur ex omnibus cognationibus terrae, nisi qui ab universitate gentium in unum redacti fiunt ex diversis mundi partibus unus populus, et de [Col. 0392C] multis membris sub Christo capite unum corpus? Cui postmodum vocationi agnoscendae atque praedicandae beatissimus Petrus per mentis stuporem defixus vidit linteum quoddam coelo descendere, quod quatuor angulis sinu turgente submissum, omne genus animantium cum volatilibus atque reptilibus continebat, commonitusque ut necessariae refectioni quod vellet ipse mactaret; appetitum quidem talem, cum talis ciborum modus praecipiebatur, per observantiam legalem exhorruit; sed mox ad eum sermo divinus, Quae Deus, inquit, mundavit, tu immunda ne dixeris [Col. 0393A] (Act. X, 15). Atque ille, In veritate, inquit, comperi, quia non est personarum acceptio apud Deum; sed in omni populo et gente qui timet Deum et voluntatem ejus facit, acceptus est illi (Ibid., 34). Tunc ergo qui cogniti sunt ex omnibus cognationibus terrae vides, nempe prophetis atque apostolis, qua unitate conveniat. Hoc est profecto, quod etiam nunc lectio ait: Nunquid ambulabunt duo pariter, nisi convenerit eis (Amos III, 3)? Convenit autem duobus, Christo et Moysi, quia de isto ille scripsit. Convenit legi et gratiae, quia . . . . . . . illa districtius imposuit, ut pretiosius ista laxaret. Convenit veritati et prophetiae, quia ista peperit quod illa concepit. Apud Judaeos ista duo non pariter ambulant, ideo non concordant. Inter ipsa enim duo Testamenta quasdam minutias ponunt. Ad [Col. 0393B] unum verum Deum nisi uno itinere non itur. Certe si propter quascunque alias causas potest diverso, adverso non potest. Apud nos vero ista duo pariter junguntur atque conveniunt. Est tamen in hoc prophetae verbo etiam quod personaliter accipi queat, si dualitas ipsa quam convenire necesse est, sit primum in homine uno, sit deinde in genere humano. Spiritus enim noster et corpus nostrum ex disparis substantiae qualitate compacta sunt. Quae duo viam hujus saeculi currere nullatenus queunt, nisi inter se custodita divinae ordinationis lege consenserint. Si enim non subjaceat spiritus carnis, sed ad refrenandam concupiscentiam cedat potius menti caro, ducit duos pariter concordia rationis per viam legis ad patriam aeternitatis. Si autem dum per hujus saeculi iter curritur, [Col. 0393C] spiritu retardante, animam caro praevenerit, et facultatem viae, permissa sibi peccati libertate, praecluserit, deserit ipsa currendi aequalitas, quae homini a Creatore praecipitur, et incipit impedita lege mentis perire, et superexaltare lege corporis, nec jam duo pariter pergunt, ibi unum jacet et aliud premit. Et haec, quod magis dolendum est, non tam ignaris subrepunt, quam dominantur allisis. Docet hoc sermo qui sequitur: Leo, inquit, irrugiit, quis non timebit? Dominus locutus est, quis non prophetabit (Ibid.)? Peccatum longe apparet, quare non fugimus? Scriptura prope clamat, quare non credimus? Quis est leo rugiens, nisi de quo apostolus dicit, quia adversarius vester diabolus tanquam leo rugiens circuit quaerens devorare vos (I Petr. I, 8)? Facit furoris incontinentia, [Col. 0393D] ne tacens discubitet qui rugitum longe praemittit: sed audit rugitum, et non cavet qui praecepti conscientiam secum fert ad exordia peccati, confestimque rabido invaditur morsu, nisi praemisso terretur auditu; quod revera nec absurde conjicimus, nam statim in consequentibus qualitas ipsius morsus ostenditur: Quomodo, inquit, si eruat pastor de ore leonis duo crura ovis, aut extremam partem auriculae (Amos III, 12). Pastor nobis procul dubio ille est bonus qui, relictis nonaginta novem ovibus, unam [Col. 0394A] vagantem non despexit inquirere. Operae pretium autem est diligentius intueri, quod illas nonaginta novem quas iste pastor in montibus reliquit, manifestatus in carne, non deseruit permanens in nativitate. Angelorum enim in coelesti altitudine gloriantium, qui utique jam errare non possunt, evidenter gerunt figuram. Leo enim de quo supra diximus, post illam proprii casus ruinam qua consortium Divinitatis affectans, etiam homine miserior factus est, dum dedignatur esse inferior Creatore, omnis archangelicae potestatis dignitate nudatus est. Sed huic tamen quantulamcunque potestatem coelestium ministrorum, ne solus periret, casui suae dejectionis innexuit. Et his hoc tamen de illo eminentis creaturae vigore nunc superest, ut damnationem futuram jam patientes dum [Col. 0394B] praesciunt, cum vivendi meritum perdiderunt, et ipsum saltem moriendi remedium habere non possint. Ab illo itaque, ut dixi, casu quisque in amore conditoris sui et angelicae beatitudinis honore permansit, ulterius seduci non potuit, ac proinde nec periclitari; et factum est in principio de angelis quod de hominibus in fine faciendum est, ut evolutus scilicet salutis et perditionis cursus exacto impletoque numero terminetur. Istas ergo supernae celsitudinis oves reliquit pastor bonus, et venit ad illam unam ovem perditam, in cujus signatione jacebat genus humanum, et illam quae ab isto leone corrosa per se ascendere ad illas nonaginta novem non poterat, suis humeris vexit, quia in suo corpore sublevavit: et quando cum homine carnis assumptae ad superna coelorum rediit, [Col. 0394C] eamdem utique quae de paradiso erraverat, angelis retulit. Quocirca jam patet qui sit pastor qui liberat duo crura et partem auriculae, et qui sit leo qui reliquum devorat: hoc est, iste Christus, ille diabolus. Omissa vero utcunque consideratione carnali, videamus quae sit minima pars corporis quae devoranti legitur remansisse. Neque enim puto quod ille pastor bonus rem tam dilaceratam et pene consumptam tanto studio vellet eruere, nisi particulae ipsi adhuc aliquid palpitantis vitae inesse cognosceret. Ovis ista, sicut jam prolocuti sumus, quicunque peccator est utique, si de caulis se protegentibus evagatus suopte vitio incursurus bestiam, cum a pastore declinavit. Dum enim ambulat per deserta, hoc est, dum cogitat inania perituraque, occurrit illi diabolus, et cogitationem [Col. 0394D] ejus morsu pestiferae persuasionis invadit. Qui cum jam concupiscentiam captivi hominis in potestate habere coepit, priorem quodammodo ejus partem vorax laniator absorbuit. Et tamen si concupiscentiam et definitionem peccati non sequatur effectus, liberantur quasi duo crura, hoc est, pars posterior quae adhuc comesa non fuerat. Nam etsi quosdam priores suae cogitationis pedes per concupiscentiam in fauce leonis amisit, et residuos quos ad effectum non deduxit operis gressus [a 1Kb] misericordia pastoris eripuit. [Col. 0395A] [a 1Kb] Animadvertendum est tamen quod illius se miscuit corporis portionem [b 1Kb] extremi auriculae quae videtur superesse liberaverit. Postquam enim dixerat, quomodo si eruat pastor duo crura, addidit et extremam partem auriculae. Auris ergo nostra est obedientia nostra: nam cum precamur et resipiscimus, primam istius auris partem leo devorat, novissimam pastor [c 1Kb] solvat. Prima pars auriculae est Non concupiscas. Ista jam deglutita est, quia cogitatio concupivit. Sequens pars est, Post concupiscentias tuas non eas. Itaque si malum quod concepimus cogitatione, opere non impleamus, priore parte obedientiae vulnerata, et illa quae extrema est ab ore leonis eruitur. Quomodo? Utique per poenitentiam et correctionem. [d 1Kb] Quae multipliciter lectio ipsa per totum a Domino [Col. 0395B] revolvente, quae et qualia passi necdum resipiscamus: Misi in vos indigentiam panum, stuporem dentium; percussi vento urente (Amos IV, 6). Indigentia panis est, ut sciamus quod cum a Domino receditur, non est unde vivatur. Stupor autem dentium unde contrahitur? puto convenire illud quod Salomon quodam loco ait, dum comparationem poneret dicens: Sicut uva acerba dentibus noxia est. Uva autem acerba est praemature occupata promissio et contenta cum differtur temporis plenitudo. Nam ut dulcedinem et suavitatem quae nobis in aeternitate promittitur, in hoc mundo habere velimus, immaturum satis atque acerbum est. Hujus uvae adhuc asperae viridisque non vinum, sed virus intra paradisum Adam in sui nostrique perniciem degustavit; et quia parentes comederant [Col. 0395C] uvam acerbam, dentes filiorum obstupuerunt. Sed praevidens Ezechiel originale debitum Christo solvente vacandum, sic ait: Vivo ego, dicit Dominus, si erit ultra proverbium illud in Jerusalem: Patres comederunt uvam acerbam; obstupescent dentes filiorum (Ezech. XVIII, 3). Jam tibi non nocet quidquid esset Adam quod concupivit superbe, quod praesumpsit illicite, quod desideravit incaute; tu tibi de tuo esu stuporem dentium metue, tu tactum appetitus ab inutili aviditate restringe. Desideras uvam acerbam, sed sustine maturitatem promissionis. Non tuo saeculo delectatio ista debetur. Si dulcem quaeris, exspecta coelestem; si humanam appetis, patieris immitem. Quae est autem mundi gloria, nisi ipse [Col. 0395D] quem infra dicit, ventus urens? cujus etiam si lenitas delectat homines, terror tamen percutit amatores: Et quia nec sic redistis ad me, dicit Dominus, nunc [e 1Kb] (praeparare in occursum Dei tui Israel (Amos IV, 10). Dicit quidem Paulus apostolus (I Thess. IV, 18) ubi Redemptoris describit adventum, qualiter rapiemur ad nubes obviam Christo in aera; hic tamen puto occursum [Col. 0396A] istum ad alium pertinere. Nam et hic viventes quasi occurrimus Deo, si praeceptum quod porrigitur amplectamur; et quia paratus est ille ad ignoscendum, occurrat ei correctio ad poenitendum. Sed et quicunque propter amorem aeternae vitae non solum ab illicitis abstinet, verum etiam a licitis se coercet, sponte occurrisse judicandus est. Nam ut exempli gratia unumquodcunque dicamus, adulterio generaliter interdicto, simplex conjugium lege permittitur; cui tamen virginitatis nitor sine comparatione praefertur: unde qui dat nuptum virginem suam bene facit, et qui non dat melius facit (I Cor. VII, 38). Hoc ergo de omni debemus observatione sentire: qui male facit, fugit; qui bene, exspectat; qui melius, occurrit). Jam vero post multas et piissimas admonitiones quae profectui nostro [Col. 0396B] etiam secundum litteram constant, convenienter Rogationes nostras in ipsius lectionis fine describit, dicens: In omnibus plateis et viis sit planctus (Amos V, 16). Viae istae et plateae actus nostros significant, per quos humanam conversationem mortalitate decurrimus. Viae minora delicta, plateae vero latiora peccata sunt, quae ad illam amplam et spatiosam mittunt quae ducit ad perditionem; et multi sunt qui inveniunt eam. Per angustam vero semitam itur ad illum de quo praedixit propheta, quod vocem ejus in platea nemo audivit, cujus utique verbum in peccati libertate non sonuit. Ergo in ista platea quia est noster actus, sit noster et planctus: quem tamen planctum non confusum et tumultuarium esse debere testatur sermo subjectus, Vocabit, inquiens, agricolam [Col. 0396C] ad luctum, et ad planctum eos qui sciunt plangere (Ibid.). Cernis nempe quod istud plangere non omnes sciant, sed illi tantum vocandi sunt qui noverunt. Agricola est, qui isto poenitentiae luctu et compunctionis affectu terram, id est substantiam suam spinis purgat, praeceptis edomat, lacrymis rigat, humilitate fecundat, semine ditat, fruge multiplicat. Enimvero secundum statum calamitatis humanae, nullus est qui plangere nesciat, quippe est ita generatio, ut etiam ille qui non noverit aliud, istud noscat, ut ipsa quoque intrans hunc mundum nova aetas infantium primam vocem fletu erumpens, quasi quodam vaticinio calamitatum careat omni sensu, planctum quem adhuc non habet in scientia, jam tamen afferat in natura, et sine ullo doctrinae adminiculo ipsa inchoatio [Col. 0396D] discriminum pariat magisteria lacrymarum. Quae cum ita sint, quaeramus secundum spiritum quae distantia sit inter eos qui sciunt et illos qui nesciunt flere. Nam prout sunt genera et ordines hominum, istam scientiam flendi habere singuli debent. Alia regi, alia subjecto, alia peccatori, alia justo causa lacrymarum. Quemdam Parthicum regem [f 1Kb] saecularis [Col. 0397A] historia refert, inspecta [a 1Kb] post victoriam de eminentiore loco numerosissima sui exercitus multitudine, lacrymasse; qui mox a satrapis, quae in tali beatitudine causa flendi esset interrogatus; istam, inquit, multitudinem lugeo, quae quamlibet victrix, intra non multos annos omnis omnino naturae lege finienda est. Si ad saecularem sapientiam [b 1Kb] . . . . . . . ecce lacrymas dignas rege mundano, quam libet etiam Christiano principi conveniret post triumphos de morte magis quam de culmine cogitantem non tumere, sed plangere: quid si causa praesente istum [c 23Kb] religiosi principis fletum testem sciamus, cum David ille virtute magnus, potestate praeditus, pietate praecelsus, inter aurea serta gemmataque diademata, coelestis magis regni coronam instantissimo aestu ferventis [Col. 0397B] desiderii suspiraret, Quando veniam, dicens, et apparebo ante faciem Dei mei (Psal. XLI, 3)? Nunquid non lacrymas suas habuit panes die ac nocte, dum dicebant illi per singulos dies: Ubi est Deus tuus? quod ei certe dicebat, non negare compellens persecutor externus, sed videre concupiscens animus suus. Loquebatur enim sibi spiritus coelestibus intentus, Ubi est Deus tuus? Quando veniam et apparebo ante faciem ejus? Si decuerunt igitur regem sanctum lacrymae tales, quid nunc de ipso sanctorum Sancto dicamus, qui quatriduano funeri antequam resuscitandi virtutem ostenderet, flendi impendit infirmitatem? In summo itaque gradu conveniunt tales lacrymae Redemptori. Multum namque illic ipse deflevit. Ibi Adae peccatum; ibi peccati stipendium, mortem; ibi [Col. 0397C] Lazarum, hoc est genus humanum; ibi defunctum lapide obtectum, id est duritiam qualitatis; ibi lacrymosos consolatores, id est incredulitatem resurrectionis; ibi quartam diem venisse defuncto: quae quatuor accidunt peccatoribus in animarum funere conclamatis: prima cogitandi malum, definiendi secunda, perpetrandi tertia, quarta in crimine permanendi. [Col. 0398A] De quarto omnes nos per Lazarum recurrentes, ut resuscitemur, non solum miserendi dulcedo, sed etiam flendi opus est amaritudo. Post haec quia tali magisterio etiam nos docuit plangere, discernamus scientiam imperitiamque lacrymarum. Ecce hodie ad ecclesiam conveniunt multi, si quicunque semetipsum in oratione prosternens coepit quantolibet fletu aliquid quod ad saeculum pertineat orare, aut conversationis mundanae felicitatem, aut inimicorum mortem, aut divitiarum amplificationem, aut vitae hujus longitudinem, aut honorem saecularium dignitatum: nunquid non hujuscemodi lacrymae docent hominem nescire quid plangat, quas inutiles satis imperitasque procul dubio perdidit, quoties sic profudit? Quod non tam miserum, quam si ea [Col. 0398B] flendo ille sibi petat tribui, quae multi Deum nescientes sine ullis precibus peccando videntur adipisci. Econtra vides alium ingemiscentem et clamantem: Domine, propitius esto mihi peccatori, plangere vitam malam, quaerere bonam, iisdem lacrymis quibus irrigat stratum, lavare delictum, ostendere Deo in gemitibus imbecillitatem carnis, ardorem mentis, horrorem mortis, amorem resurrectionis. Hic plangendi peritus, hic doctissimus flendi est. Non cadit in terram lacryma talis, quia commendata est Deo, cui dicitur: Posuisti lacrymas meas in conspectu tuo (Psal. LV, 7). Postremo quoniam si Rogationes nostrae rite solvuntur, sine planctu nequeunt expediri, scientiam plangendi quam potero brevissime discernam. Maxima peritia est hic impendi fletum, [Col. 0398C] ut sanari possit quem supra diximus dentium stupor, quam illic servari ubi nunquam finiendus est dentium stridor. Nam illis dicitur: Vae qui nunc rident, quia lugebunt flebuntque; istis autem: Beati, qui nunc fletis, quia ridebitis et gaudebitis, et gaudium vestrum nemo tollet a vobis.




ANNO DOMINI CCCCXCVI.
JOANNES DIACONUS
(Ex Bibl. Galland.)




[Col. 0397C]
PROLEGOMENON.

[Col. 0397D] I. Joannis S. R. E. diaconi epistolam ad Senarium virum illustrem evulgavit Mabillonius [(a) 1Kb] . »Illustris est, inquit cl. editor [(b) 1Kb] , epistolae scriptor Joannes diaconus sed quis sit ille Senarius ad quem scribit, [Col. 0398D] ignoramus. Hanc epistolam eruimus ex vetusto codice Christinae reginae, qui olim fuit monasterii nostri Ferrariensis. In ea quaedam occurrunt observatione digna de ministro confirmationis; de septem altaribus, sabbato [Col. 0399A] sancto in Ecclesia Romana erigi ac consecrari solitis; deque immistione lactis et mellis in calicem eodem die: cujus utriusque postremi ritus nullam invenimus mentionem etiam in Ordine Romano. Nisi si benedictio lactis et mellis, quae post benedictionem agni in die sancto Paschae praescribitur, huc referenda est. Quod attinet ad Joannem, vir fuit pro sua aetate doctissimus atque accurato judicio praeditus, ut probant libri quatuor ab eo conditi de Vita sancti Gregorii papae I, qui recentioribus scriptoribus vitas sanctorum ex propriis eorum scriptis contexendi exemplum praebuerunt.« Hactenus vir doctissimus tum de epistolae pretio, tum de ejus auctore. In Mabillonii sententiam, ad hujus epistolae scriptorem quod attinet, concessit vir eruditissimus Edmundus Martenius [(a) 1Kb] . Neque aliter [Col. 0399B] Fabricius [(b) 1Kb] aliique.

II. At vero multo antiquiorem exstitisse auctorem quo de agimus, pervidit nostro quidem judicio doctissimus Muratorius: cujus proinde verba hic describere haud otiosum existimamus. Sic igitur ille in praeclara de rebus liturgicis dissertatione, quam ad Liturgiam Romanam veterem praemissam exhibet [(c) 1Kb] : »Assentiri non possum, inquit, doctissimis viris Mabillonio et Martene, dum epistolam ad Senarium tribuunt Joanni illi diacono, qui saeculo Christi IX ex Vita Gregorii Magni aliisque libris non mediocrem nominis celebritatem sibi conquisivit. Num in Romana Ecclesia unus fuit Joannes diaconus? Intellexissent ii, longe nimis vetustiorum fuisse altero illo auctorem epistolae hujus, si quae idem scribit de confirmatione per presbyteros [Col. 0399C] collata, attentius animadvertissent. En ejus verba [(d) 1Kb] : Sed nec illud tangat animum, quod sibi aliquando quaedam vis necessitatis assumit (quod NUNC per Africam fieri dicitur) ut presbyteri sanctum chrisma conficiant: quod merito moveret, si istam pontificalis auctoritas licentiam non dedisset.« Saeculo Christi IX excisa omnino erat in Africa Christiana religio, circumquaque ibi diffuso imperio et superstitione Arabicae gentis. Quae igitur hic legis, Joannem hunc diaconum referendum monent ad finem saeculi V, quo tempore in catholicos barbaricam persecutionem excitavit [Col. 0400A] Hunericus Arianus Africae rex. Haec coepta anno Christi 485, acrius deinde efferbuit. Tunc in exsilium actis episcopis catholicis, ex necessitate presbyteris chrisma conferre permissum fuit.

»III. Fieri etiam potest ut ante eadem tempora floruerit Joannes ille diaconus. Repetere hic liceat quae habentur in Carthaginiensi concilio anni 397 [(e) 1Kb] : Ut in sacramentis corporis et sanguinis Domini nihil amplius offeratur quam quod ipse Dominus tradidit, hoc est panis et vinum aqua mixtum. Primitiae vero, seu mel et lac, quod die solemnissimo in infantum mysterio (nempe baptismo) solet offerri, quamvis in altari offeratur, suam tamen habent propriam benedictionem, ut a sacramento corporis et sanguinis distinguantur. Cum Joannes diaconus non improbarit [Col. 0400B] commixtionem lactis et mellis cum sanguine Domini, a Patribus Carthaginiensibus improbatam, suspicio suboritur illum eodem saeculo Christi IV floruisse.« Hactenus V. C.

IV. Porro ex duabus allatis viri docti conjecturis de tempore quo vixit epistolae auctor, priorem quidem admittimus, posterior vero nobis minus probatur. Illa enim sententia qua noster Joannes sub finem saeculi V exstitisse perhibetur, ex eo potissimum astruitur, quod epistola Senario viro illustri comperitur inscripta. Scilicet Senarium illum quem prorsus ignoravit Mabillonius, ut ipsemet profitetur, praeteriitque Muratorius, desinente demum saeculo V admodum claruisse compertum habemus. Neque enim ullus dubitandi locus jure suppetit quin Senarius ille vir illustris ad quem [Col. 0400C] epistolam suam scripsit Joannes S. R. E. diaconus, idem sit cum Senario, et viro quidem illustri, cui tum Aviti Viennensis, [(f) 1Kb] , tum Ennodii Ticinensis [(g) 1Kb] variae noscuntur epistolae inscriptae. Patricius namque hic fuit, et comitiva patrimonii a Theoderico rege auctus anno 511, ut docet Cassiodorius [(h) 1Kb] , de quo etiam idem senator alibi plura [(i) 1Kb] . Praeclaras illustris hujus viri laudes exhibet epitaphium a Petro Pithaeo in libro IV Poematiorum relatum, quod recitat et Sirmondus [(j) 1Kb] .




[Col. 0399C]
JOANNIS DIACONI EPISTOLA AD SENARIUM VIRUM ILLUSTREM. De variis ritibus ad baptismum pertinentibus, et aliis observatione dignis. (C)

[Col. 0399D] I. Domino merito illustri, semperque magnifico filio Senario, Joannes diaconus.

[Col. 0400D] Sublimitatis vestrae paginam filio nostro spectabili viro Renato deferente suscepimus, in qua et antiquae [Col. 0401A] gratiae nobis jucundam fecistis memoriam, et quantus pectori vestro divini cultus ardor insideat, catholica sollicitudine non celastis. Nam, ut vestrae loquuntur litterae, quaedam vobis scribi, quaedam dirigi transcripta voluistis. Sed in transcribendo curam nostram utcunque notariorum labor adjuvit; in his vero quae scribenda sunt, multum fateor laboris indicitis, et superaddere hoc mensuram meam adducta fronte respondeo. Primum, quod ea, sicut opus est, disserere, non ita, ut credit amici aestimatio, meum valet ingenium. Fallitur enim amantium saepe judicium, cum plus dilectioni tribuit quam meritis dilectus ostendit. Accedit deinde quod infirmus corpore, ut alia taceam, ecclesiastico jugiter astringor officio. Postremo otiosum tempus res postulat, ut majorum volumina [Col. 0401B] recensentibus quid de unaquaque re dici debeat, illorum tuta juvamine procedat oratio. Quid igitur in haec possumus, nisi forte quod me posse vota desideriaque vestra praestiterint? Idcirco quaesita breviter conabor attingere, ne si omnino taceam, infructuosi silentii poenas excipiam. Confido enim orationibus tuis me posse juvari, qui ut haec auderem tam ardua compulisti. Unde quaeso ut nihil in me eloquentiae, nihil summae doctrinae desideres; quia nec illi plene studui, et doceri adhuc malo, quam doctoris nomen audire. Igitur si in hac inquisitione, mea, qualiscunque est, placet aut exspectatur oratio, jam nunc de singulis quae sunt proposita videamus. Illud interea prudentiae vestrae praedico, quia inquisitionum ordo, non ita, ut vestra legitur [Col. 0401C] pagina consequetur; sed ut se unaquaeque suggesserit, absolutione congrua terminabitur. Itaque inquisitionis tuae verba ita se habent.

II. Requiro, inquis, a vobis, quare antequam baptisma quis consequatur, catechuminus fuit; vel quid sibi habeat hoc vocabulum aut haec catechizatio, aut qua regula in Veteri Testamento praemissa sit; aut certe, si novella regula est, et magis a Novo Testamento sumpsit exordium. Simul etiam scrutinium quid sit, aut quare tertio ante Pascha scrutinentur infantes; aut quid sibi haec districtio vel sollicitudo scrutaminis vindicet, etc.

III. Ad haec ita respondeo. Studium vestrum nosse confidimus: quia omne genus humanum in ipsis, ut ita dicam, mundi cunabulis praevaricatione primi hominis [Col. 0401D] in morte fuerit jure collapsum; nec ab ea posse redimi, nisi affuerit gratia Salvatoris: qui dum ante saecula genitus esset ex Patre, propter nos ex sola matre fieri non est dedignatus in tempore. Non est ergo dubium quod priusquam aliquis renascatur in Christo, diabolicae potestati teneatur astrictus: cujus laqueis nisi inter ipsa primitus fidei rudimenta veraci professione renuntians exuatur, ad salutaris lavacri gratiam non accedit. Et ideo hunc oportet prius catechumenorum auditorium introire. Catechesis enim Graece instructio dicitur. Instruitur namque ecclesiastico ministerio per benedictionem imponentis manum, ut intelligat quis sit, quisve futurus sit; hoc est, quia ex damnabili sanctus fiat, ex injusto [Col. 0402A] justus appareat, ad postremum filius fiat ex servo: ut qui in primo parente perditus fuerat, secundi reparatus beneficio, haereditatis paternae possessor existat. Exsufflatus igitur exorcizatur, ut, fugato diabolo, Christo Deo nostro paretur introitus; et a potestate erutus tenebrarum, transferatur in regnum gloriae caritatis Dei: ut qui dudum vas fuerat Satanae, fiat nunc domicilium Salvatoris. Exsufflatur itaque, quia tali dignus est ignominia desertor antiquus. Exorcizatur autem, id est conjuratur, ut exeat et recedat, illius agnoscens adventum, cujus erectam in paradisi felicitate imaginem prava suasione dejecerat. Accipiet jam catechumenus benedictum sal, in quo signatur, quia sicut omnis caro sale condita servatur, ita sale sapientiae et praedicationis verbi Dei [Col. 0402B] mens fluctibus saeculi madida et fluxa conditur, ut ad soliditatem stabilitatis atque permansionis digesto penitus corruptionis humore divini salis suavitate perveniat. Hoc ergo agit frequens impositio manus, et reverentia Trinitatis, et invocata super caput ejus tertio benedictio Conditoris.

IV. Dehinc quodam profectu atque provectu, ille qui dudum exsufflatus diabolicis laqueis pompisque renuntiaverat, symboli ab apostolis traditi jam meretur verba suscipere: ut qui paulo ante solum catechumenus dicebatur, nunc etiam vocetur competens vel electus. Conceptus enim est in utero matris Ecclesiae, et vivere jam incipit, etiam si nondum sacri partus tempus explevit. Tunc fiunt illa, quae ab ecclesiastica consuetudine scrutinia dictitantur. Perscrutamur [Col. 0402C] enim eorum corda per fidem, utrum menti suae post renuntiationem diaboli sacra verba defixerint; utrum agnoverint futuram gratiam Redemptoris; utrum se credere fateantur in Deum Patrem omnipotentem. Et cum haec ita esse illorum responsione claruerit, quia scriptum est: Corde creditur ad justitiam, ore autem confessio fit in salutem (Rom. X, 10); tanguntur sanctificationis oleo aures eorum, tanguntur et nares; sed aures ideo, quia per eas ad intellectum fides ingreditur, Apostolo dicente: Fides autem per auditum, auditus vero per verbum Dei (Ibid., 17); ut quasi quodam sanctificationis muro aures instructae, nihil noxium, nihil quod retro revocare possit admittant.

V. Cum vero tanguntur nares eorum, admonentur [Col. 0402D] sine dubio, ut quandiu spiritum vitae hujus naribus trahunt, in Dei servitio mandatisque perdurent. Unde ille vir sanctus dicebat: Vivit Dominus, qui abstulit judicium meum, et omnipotens qui ad amaritudinem adduxit animam meam: quia donec superest halitus in me et spiritus Dei in naribus meis, non loquentur labia mea iniquitatem, nec lingua mea meditabitur mendacium (Job. XXVII, 2-4). Aliud quoque in narium unctione signatur: ut quia illud oleum in nomine benedictum est Salvatoris, ad spiritalem ejus odorem quadam ineffabili interiores sensus suavitate ducantur, ut delectati cantent: Unguentum effusum est nomen tuum; post odorem unguentorum tuorum curremus (Cant. I, 2, 3); quo mysterio sensus narium [Col. 0403A] praemunitus, nihil voluptuosum saeculi, nihil quod mentem resolvere queat, possit admittere.

VI. Dehinc pectus eorum oleo consecrationis perungitur, in quo est sedes et habitaculum cordis: ut intelligant firma se conscientia et puro corde debere promittere, quod jam relicto diabolo Christi mandata sectentur. Hi etiam nudis pedibus jubentur incedere, ut depositis morticinis et carnalibus indumentis, agnoscant se illius viae iter arripere, in qua nihil asperum, nihil potest inveniri nocivum. Haec igitur ecclesiastica sollicitudo per successiones temporum cauta dispositione constituit: quamvis horum vestigia vetus pagina non ostendat. Proinde cum istis quasi vehiculis spiritalibus electus sive catechumenus in fide processerit, tunc et necesse est unici [Col. 0403B] lavacri baptismate consecrari, in quo sacramento baptizatus trina demersione perficitur. Et recte. Nam qui in nomine Trinitatis baptizandus accedit, ipsam utique Trinitatem trina debet mersione signare, et illius se agnoscere beneficiis debitorem qui tertia pro eo die resurrexit a mortuis. Sumptis dehinc albis vestibus, caput ejus sacri chrismatis unctione perungitur; ut intelligat baptizatus regnum in se ac sacerdotale convenisse mysterium. Chrismatis enim oleo sacerdotes et principes ungebantur, ut illi offerendo sacrificia, illi populis imperarent. Ad imaginem quippe sacerdotii plenius exprimendam, renascentis caput lintei decore componitur. Nam sacerdotes illius temporis quodam mystico velamine caput semper ornabant; cuncti vero regenerati albis vestibus [Col. 0403C] induuntur ad ministerium resurgentis Ecclesiae, sicut ipse Dominus et Salvator coram quibusdam discipulis ac prophetis ita in monte transfiguratus est, ut diceretur: Resplenduit facies ejus velut sol; vestimenta vero ejus facta sunt candida sicut nix (Matth. XVII, 2). Quo facto splendorem ut dictum est, resurgentis in futurum figuravit Ecclesiae, de qua item scriptum est: Quae est ista quae ascendit dealbata (Cant. III, 6; VIII, 5)? Utuntur igitur albis vestibus, ut quorum primae nativitatis infantiam vetusti erroris pannus fuscaverat, habitus secundae generationis gloriae proferat indumentum, ut ad mensam sponsi coelestis nuptiali veste circumdatus homo novus occurrat.

VII. Illud autem ne praetermissum videatur, ante [Col. 0403D] praedicimus, quod ista omnia etiam parvulis fiant, qui adhuc pro ipsius aetatis primordio nihil intelligunt. Unde scire debetis, quia dum a parentibus aut a quibuslibet aliis offeruntur, aliena eos professione salvari necesse est, qui fuerant alieno errore damnati. Ac proinde adjungis ut dicam, cur sanctum chrisma soli pontifici liceat consecrare, quod presbytero non videtur esse concessum. Et merito: quia episcopus summi pontificis gradum obtinet, presbyter vero secundi sacerdotii locum retinere cognoscitur. Omnis enim pontifex est sacerdos, non omnis sacerdos pontifex dici potest. Nam in Veteri Testamento, [Col. 0404A] ut alia taceam, etiam indumentorum habitu differebant: ita ut sacerdotes quatuor quibusdam mysticis vestibus uterentur quae illis cum pontifice videbantur esse communes; at pontifex quatuor aliis utebatur, quibus indui sacerdotibus penitus non licebat. Adjicitur etiam quod in sancta sanctorum semel in anno solus pontifex habebat accessum. Unde jam in novo populo episcopus ordinandi presbyteros meruit potestatem. Recte igitur benedictionis et unctionis quodammodo potestas apostolica huic traditioni servatur, quam constat ecclesiasticorum ordinum tenere principium.

VIII. Illud quoque non praetereundum videtur, [a 1Kb] qui nec eadem benedictionis verba presbyterii consecratio promeretur, quae pontificalis apex consuevit [Col. 0404B] audire. Nam si nihil speciale reservatum esset episcopo, gradus indifferens esse videbatur: nec opus esset diverso vocabulo, quod eadem benedictio consecraret. Sed nec illud tangat animum, quod sibi aliquando quaedam vis necessitatis assumit, veluti (quod nunc per Africam fieri dicitur) ut presbyteri sanctum chrisma conficiant: quod merito moveret, si istam pontificalis auctoritas licentiam non dedisset. Unde constat etiam nunc a pontificibus quodammodo fieri, quod in tanta rerum necessitate, ut a presbyteris effici possit, superior ordo constituit.

IX. Illud etiam vultis scire, quos Ecclesia catholica redeuntes non baptizet haereticos? Quod ego pro meo modulo brevi responsione concludam: illos [Col. 0404C] venientes baptizari quos non constiterit in nomine Trinitatis aeque suscepisse mysterium. Nam sive Patrem solum quis confiteatur, negans Filium et Spiritum sanctum, baptizandus omnino est; sive Filium confitens, neget Patrem vel Spiritum sanctum, sine dubio consequi debet baptismatis sacramentum; vel si Spiritum sanctum denegans, Patrem fateatur ac Filium, aeque, ut meminimus, mystico fonte purgabitur, juxta illam Domini regulam dicentis: Ite, baptizate omnes gentes in nomine Patris, et Filii, et Spiritus sancti (Matth. XXVIII, 19). Verum si Trinitatis nomen accepit, inaequalitatis quolibet modo faciens differentiam, veluti qui illo in tempore Arium sunt secuti, baptizari omnino non possunt: quia illam dominicam consecuti sunt regulam, licet videantur errare. [Col. 0404D] Unde hujusmodi docendi sunt potius quam baptizandi, et incorporandi matris Ecclesiae visceribus benedictione succedente pontificis: ut per caritatem qua Deus proximusque vere diligitur, quid minus habuerint, quidve in eis completum fuerit, recognoscant. De Pelagianis autem, Eutychianis sive Nestorianis aperta et vulgata sunt omnia, quae in libro de Haeresibus cum legeritis, plenius poteritis advertere.

X. Acolythi autem exorcistis hoc ordine differunt, quod exorcistis portandi sacramenta, eaque sacerdotibus ministrandi negata potestas est; tantumque manus impositioni vacent, propter quod exorcistae [Col. 0405A] dicuntur; vel caetera quae intra acolythorum ordinem esse probantur, explere festinent. Acolythi vero sacramentorum portanda vasa suscipiunt, et ministrandi sacerdotibus ordinem gerunt. Ideoque exorcista fieri potest acolythus; iste vero ad exorcistarum officium nulla penitus promotione descendit; qui si optime suum officium ministraverint, ad subdiaconatus gradum poterunt pervenire: cujus hic apud nos ordo est, ut accepto sacratissimo calice in quo consuevit pontifex dominici sanguinis immolare mysterium, subdiaconus jam dicatur. Qui si rursus nullo fuscatus vitio inculpabilis perseverat, ad diaconii vel presbyterii sacratissimas dignitates poterit pervenire.

XI. Quod de septem altaribus inquisisti, quae in [Col. 0405B] urbe Roma sabbato Paschae moris est consecrari, hoc dico, quia majores nostri, sive in septiformis gratiae Spiritu decreverint faciendum, sive quia septem regionibus ecclesiastica apud nos militia continetur a qua haec ipsa parantur altaria, ut singulis benedictio praestaretur: an quia septenarius ipse numerus mysticus et sacratus est, quia in Trinitatis nomine orbis credit universus, qui quatuor partibus ab Scriptura saepe describitur; ac per hoc ternarius quaternario junctus septenarium efficiat, qui quasi inter illa sacra terribilia totius mundi repraesentat imaginem; an alia quadam ratione constitutum sit, certe mihi habetur incognitum. Illud tamen firma mente custodio, quod non a majoribus tradita custodiret Ecclesia, nisi certa sui ratio poposcisset. Nec ea possumus [Col. 0405C] dicere inania videri ac frivola, quia eorum minime rationem accepimus. Nam multa qui proxime ante nos fuerunt, et nos, ut nobis ratio persuadet, in ecclesiis quaedam nova sancimus: quae dum ad posteros transmittimus observanda, etiamsi qua id ratione a nobis factum sit, longe posterior aetas ignoret, non putabit tamen inania, si in Deum piam praecedentium intelligat voluntatem. Hoc ergo modo etiam nos quod . . . . majorum ratio ipsa non venit: nam quorum pervenit, et ipsa tenentur et res; quorum autem causa latet, et res fidei non resultat, observari ac teneri necesse est.

XII. Quod autem quaesistis, cur in sacratissimum calicem lac mittatur et mel, et Paschae sabbato cum sacrificiis offeratur? Illud in causa est, quia scriptum [Col. 0405D] est in Veteri Testamento et novo populo figuraliter repromissum: Introducam vos in terram repromissionis, terram fluentem lac et mel (Levit. XX, 24). Terra ergo repromissionis terra est resurrectionis, et in illa felicitate semper permanentis, quae nihil est aliud quam terra corporis nostri, quae in resurrectione mortuorum incorruptionis pacisque gloriam consequetur. Baptizatis ergo hoc sacramenti genus offertur, ut intelligant quia non alii, sed ipsi qui participes fiunt corporis et sanguinis Domini, terram repromissionis accipient, cujus iter inchoantes, tanquam parvuli lacte nutriuntur et melle, ut incipiant [Col. 0406A] decantare: Quam dulcia faucibus meis eloquia tua, Domine, super mel et favum (Psal. CXVIII, 103; XVIII, 11). Lac ergo et mel [a 1Kb] portantur novi homines post amara delicta: ut qui in prima nativitate corruptionis lacte nutriti sunt, et amaritudinis lacrymas inchoarunt, secunda generatione lactis ac mellis dulcedinem in Ecclesiae visceribus sumant, ut nutriti talibus sacramentis incorruptionis perpetuae mysteriis consecrentur.

XIII. Illud etiam quod interrogare dignatus es, cur Alleluia usque ad Pentecosten in Ecclesia decantatur, scire vos convenit alia esse in fide catholica, quibus per totum mundum omnis Christianus astringitur, veluti est auctoritas Novi ac Veteris Testamenti; alia rursus esse instituta Patrum, a quibus [Col. 0406B] nulli licet catholico deviare, veluti Nicaeni canones, et si quid hujusmodi est; itemque alia esse quae unaquaeque Ecclesia tanquam propria retinet, et a suis majoribus tradita sibi custodit, quae salva fide et pace catholica cum alterius regionis non observat Ecclesia, ut est Romana, quae sabbatis omnibus jejunat, quod Orientalis facere non videtur; vel quod hic septem altaria componuntur, quod alibi nullus attentat; et rursus fiant alia alibi, quae hic fieri non probantur. Haec autem omnia ita diversis Ecclesiis diverso modo fiunt; ut tamen omnes illius reginae vestem faciant de qua dictum est: Astitit regina a dextris tuis in vestitu deaurato, circumamicta varietate (Psal. XLIV, 10). Nihil ergo moveat, cum videntur hic aliqua in Dei laudibus fieri, quae alibi alio [Col. 0406C] modo fieri comprobantur. Sive enim usque ad Pentecosten Alleluia cantetur, quod apud nos fieri manifestum est; sive alibi toto anno dicatur; laudes Dei cantat Ecclesia. Sed reservatur aliquid apud nos paschali reverentiae, ut majoribus gaudiis, et quasi mentibus innovatis ad laudem Dei recurrat affectus; propter quod Alleluia, Latino sermone Laudate Dominum dicitur. Quanquam et aliis verbis id quotidie populorum vox dicentium resonet: Laudate Dominum de coelis, laudate eum in excelsis (Psal. CXLVIII, 1). Itemque: Laudate Dominum, omnes angeli ejus (Ibid., 2). Et iterum: Laudate Dominum omnes gentes (Psal. CXVI, 1). Semper ergo cum Deus quoquo modo fideli corde laudatur, Alleluia cantatur.

XIV. Restat nunc illud quod interrogandum putastis: [Col. 0406D] Si baptizatus sine chrismatis unctione ac benedictione pontificis ex hac vita migraverit, utrum ei obsit aliquid, an non? De qua re magis a doctis plenius audire vellem, quam ipse aliquid dicere. Quid tamen mihi videatur, salva meliore intelligentia et majorum plena sententia, quod in omnibus supradictis volo tenere; quia ita vestrae voluntati parere studui, ut tamen de omnibus quid melius (quod non dubito) a majoribus dictum est, hoc uterque servemus. Quid ergo videatur breviter dicam. Ducatur ergo similitudo ab hac prima nativitate in qua orti sumus, ut intelligamus illam secundum ex [Col. 0407A] qua vere vivimus et in qua justificati sumus. Cum natus fuerit infans, et lucis hujus participationem contigerit, perfectum hominem natum esse dicimus, et est ejusdem substantiae cujus est ille qui genuit, hoc est, animal rationale mortale: quanquam ille [Col. 0408A] grandis, hic parvus; quae sunt accidentium vocabula, non naturae. Si ergo accidant adjumenta ad aetatis provectum, nunquid adjectum est aliquid definitioni substantiae? Absit: quia non extenditur aut minuitur naturae proprietas . . . . . . Caetera desunt.




EXEUNTE SAECULO QUINTO.
SANCTUS FAUSTINUS.




[Col. 0407A]
EDMONDI MARTENE ADMONITIO.

[Col. 0407B] Quis fuerit ille S. Faustinus necdum certo scire mihi licuit. Equidem reperio apud Gennadium libro de Illustribus Ecclesiae Scriptoribus Faustinum presbyterum, qui scripsit ad personam Flaccillae reginae adversum Arianos et Macedonianos libros septem, editos in Bibliotheca Patrum; et alterum librum quem Valentiniano et Theodosio et Arcadio imperatoribus pro defensione suorum cum Marcellino presbytero obtulit. Verum hic Faustinus non fuit sanctus, imo schismati Luciferiano aperte consensit. Fuit et alter Faustinus [Col. 0408B] episcopus, cujus homiliam dominica ante quadragesimam Aeneas Parisiensis in libro adversus Graecos Spicilegii tom. VII, pag. 86, citat: quam homiliam integram reperit noster Acherius in manuscripto Corbeiensi, eumque eumdem esse cum Fausto Rhegiensi episcopo, arbitratur ex conjectura tantum. An vero idem fuerit cum Faustino sequentis homiliae auctore, nec affirmare, nec negare audeo. Cujuscunque tandem illa sit, sane antiquissimi auctoris esse extra aleam est.




[Col. 0407B]
SANCTI FAUSTINI HOMILIA DE PASSIONE DOMINI.
(Edidit Martene Ex ms. S. Illidii Claromontensis.)
(C,G,S)*

[Col. 0407C] Beneficia Dei nostri cum magna ac mirifica sint, tamen nec nova probantur esse nec subita; sed ab initio saeculi, et praedicta oraculis, et praefigurata mysteriis. Sacram Domini passionem ab ipsius mundi coalescentis exordiis Veteris Testamenti responsa cecinerunt, et ideo Christum Dominum praedicatum atque nuntiatum Judaeis aperte ex ipsorum libris et voluminibus asserimus, validis absque dubio nititur privilegiis, qui causam de [a 1Kb] adversariis asserit instrumentis. Speciosa victoria est contrariam partem chartulis suis velut propriis laqueis irretire et testimoniorum suorum vocibus confutare et aemulum [b 1Kb] telis suis evincere, ut pugnatoris tui argumenta tuis probentur [c 1Kb] utilitatibus militare. Itaque in Domini nostri persona [Col. 0408C] dum ex Adae primi hominis costa mater cunctorum viventium Eva producitur, ex hujus sacro latere ac salutari vulnere Ecclesia omnium fidelium parens reparanda monstratur. In ejus typo Abel justus occiditur, et innocens fraterna tanquam Judaica impietate mactatur. Hic idem Dominus in novissima mundi senescentis aetate per figuram beati Abrahae longaevi patris offertur. Quo tempore dum novo sacrificio in unici sui jugulum pius parricida consurgit, ex improviso aries oculis ejus apparuit, sicut loquitur sermo divinus: Et vidit Abraham arietem inter vepres haerentem cornibus (Gen. XXII, 13). Inter vepres, inquit; requiramus quae sit ista novitas, id est in multitudine circumstantium peccatorum, haerentem [Col. 0409A] cornibus, id est ad crucis cornua clavorum confixione pendentem, sicut in alio loco legimus: Cornua in manibus ejus sunt (Habac. III, 4). Hoc ideo quia venerandas manus ejus patibuli brachia susceperunt. Inter spinas autem deputatus est, quando spineo serto innocentiae et justitiae actor illusus est. Sed altius introspicere debemus quidnam sit quod Isaac a Patre altaribus admovetur, ac subito aries pro eo non mutata sed duplicata oblatione supponitur. Gemina hic adoranda substantia Redemptoris ostenditur, Dei enim unigenitus offertur, et Virginis primogenitus immolatur. Hoc quoque dominicae passionis praefigurabat insignia, quod legimus beatum Elisaeum sepulchro conditum ingesto a latrunculis cadavere intra tumulum suum corpus exstincti [Col. 0409B] tactu sacri corporis suscitasse: Quis hic alius praefigurabatur, nisi Dominus noster Jesus Christus, qui resurrectionem de morte largitur, et vitam sepultus operatur? In latrone reum mundum, in prophetae virtutibus Christum Dominum recognosce. Adhuc celeberrime per Scripturas sanctas etiam in Jonae prophetae laboribus et aerumnis Christi passio et resurrectio praesignantur. Hic Jonas, quod fidei nostrae non arbitramur incognitum, typum Domini gessisse praescribitur. Ipse enim Dominus dicit: Sicut fuit Jonas in ventre ceti tribus diebus et tribus noctibus, ita erit Filius hominis in corde terrae (Matth. XII, 40). Hic, inquam, Jonas ad praedicandum Ninivitis irae coelestis offensam, Domino jubente, dirigitur; sed praescius tristem prophetiam populi conversione [Col. 0409C] vacuandam, profugusque Tharsum petebat, ingreditur navim, sed nautis exorta tempestate turbatis, sorte fluctibus datur, et faucibus ceti piscis dimersus excipitur; sed pisce illaesum eructante depositum, tertia die terris refunditur. Videte Dominum etiam in Veteri Testamento in servi forma mirabiliter apparere. Videte quomodo se ante actis saeculis judicavit secundum servilis formae humilitatem venturum. Jonas iram Domini praedicaturus ad magnam Ninivitarum urbem, dicturus: Adhuc quadraginta dies et Ninive subvertetur (Jon. III, 4); et Christus ad mundi mittitur civitatem, ut diem salutis et praefinitum judicii tempus annuntiet. Jonas navim expetit, Christus Ecclesiam. Jonas fluctibus agitatur, Christus mundi turbinibus exercetur. Nisi Jonas perditum [Col. 0409D] detur, naufragae navis periculum non sedatur; Sic non liberatur Ecclesia, nisi Christi morte salvetur. Nautae dimissuri Jonam tamen verentur et dicunt: Domine, ne des super nos sanguinem innocentem (Jon. I, 14). Nonne vobis videtur nautarum imprecatio Pilati esse confessio, qui tradidit Christum, et tamen lavat manus suas, et dicit: Mundus ego sum a sanguine justi hujus (Matth. XXVII, 24)? Quam congrue per personam y [a 1Kb] gentilem fides gentium praedicatur! Dicit itaque Jonas in oratione sua: Tolle igitur, Domine, animam meam, quia melior est mihi mors quam vita (Jon. IV, 3). [Col. 0410A] Id est vivens unam Judaeorum gentem salvare non potui; moriar, et universus mundus mea morte salvetur. Jonam cetus piscis excepit immersum, sed non contigit devoratum; et quem malitia hominum perdidit, bestia esuriens custodivit. Plenis visceribus famem patitur, et in praedam quam absorbuit, nihil sibi licere miratur. Quis est iste qui intra avidos rictus assumi potest, consumi non potest? Cibus est, corruptio non est, traditur perditionis profundo, et servatur ipsius mortis obsequio. Quis est iste qui vastissimos sinus periculorum totus ingreditur, et sub altitudine conclusus immensa atque mortifera, vitali aere pascitur, et dimissus in alienam rerum naturam, in vitae exsilium, cum vita peregrinatur, et mortis superstes annuntiat venturam mundi salutem? [Col. 0410B] Puto quod hic est Dominus noster Jesus Christus, quem saeva mors, inexplebilis bellua, in escam suam rapuit, et praedam suam captiva contremuit. Contremuit, inquam, nam si noverat crucifixum, tamen quem non meminerat reum, non poterat tenere damnatum: quia culpam non facit poena, sed causa. Quasi solitum cibum perditum in mundi origine hominem devoravit; sed magnam esse cibi ipsius dignitatem praefocata cognovit, atque ideo divinus sermo commemorat: Et praecepit Dominus pisci, et evomuit Jonam in aridam (Jon. II, 11). Hoc debemus accipere quod ex imis visceribus mortis victrix vita remeavit, atque eam ex imis praecordiis inferni perditio exulcerata reddidit. Videmus itaque in prophetae afflictionibus apertissime praefiguratam mortem [Col. 0410C] pariter et resurrectionem. Quapropter quod impletum cernis in servo, credere non cuncteris in domino. Quae cum ita sint, perspice, o homo, quantum valeas et perpende quid debeas. Perspice quantum valeas, ut tandem vilis esse tibi desinas, ut vel per hoc erubescendis subjacere vitiis dedigneris, dum generositatem tuam de Creatoris et Reparatoris nostri dignitate metiris. Habet causas quibus ipse confundatur cur indignis dominis victo corde subdatur, cui gloria aeterna promittitur, ac sic gemino privilegio, qui dudum divinae imaginis participatione efficeris etiam commercii nobilitate pretiosus. Vide quam fortis esse possis contra hostem tuum, interroga statum tuum, quod tibi Dominus ad debellandum in membris tuis mundi principem ac spirituales [Col. 0410D] nequitias superandas liberam contulit facultatem; ac sic impossibile non putes, ut transferri obtineas in angelicas beatitudines, cum hoc saeculo angelicas deviceris potestates. Non ergo te degenerem ac despectum faciat vita, quem vel factura probatur illustrem protulisse vel gratia, sed cursum fideles Christi ad superna fiducialiter extollant. Nam qui se coelesti pretio vident redemptos ad coelestia non dubitant praeparatos.


Explicit homilia sancti Faustini.




EXEUNTE SAECULO QUINTO
JULIANUS POMERIUS.



PROLEGOMENA.




[Col. 0411A]
NOTITIA EX CAVE.

[Col. 0411A] Julianus Pomerius, gente Maurus, in Galliam profectus in civitate Arelatensi scholam rhetoricam aperuit, ac demum presbyter ordinatus est. Claruit circa an. 498. Eum sanctitate vitae et scriptis quotidie editis eminuisse fidem facit Gennadius (De Script. c. 98), quo tempore Catalogum suum iste clausit. Scripsit libros 8 de Anima, quorum argumenta sigillatim enumerant Gennadius et Isidorus (De Script. c. 12), et in libro secundo de Corporeitate animae disputasse notant. Quantum vero ex argumentis hisce conjectari licet (opus enim nunc non superest) isti libri, ex Nemesii [Col. 0412A] libris 8 de Anima fere excerpti sunt. Scripsit etiam tractatum de Contemptu mundi ac rerum transiturarum ad Principium, et alium de Vitiis et Virtutibus, libellum adhuc de Virginibus instituendis, quae interierunt. Unicum ejus superest opus de Vita contemplativa, sive de futurae Vitae contemplatione, vel de actuali conversatione in tres libros divisum; quod Prospero vulgo perperam inscriptum, inter opera istius haberi solet, ac sub illius nomine seorsim prodiit anno 1487 et Colon. 1536 in-8o. Prologum operis istius secundum primus edidit Dacherius Spicileg. tom. XIII.




[Col. 0411A]
ADMONITIO LIBRIS DE VITA CONTEMPLATIVA A MANGEANTIO PRAEFIXA IN SUA S. PROSPERI AQUITANI PARISIENSI EDITIONE.

[Col. 0411B] In appendicem rejicimus primo loco libros duos de Vita contemplativa, opus licet elegans et pene omnium laudibus celebratissimum, atque ab annis octingentis ad nostram usque aetatem sancto Prospero assertum. Ab octavo namque saeculo medio scriptores inventi sunt qui sub auctoris nostri nomine opus istud laudavere. Chrodogangus enim Metensis episcopus, qui illo saeculo florebat, et studio regularis disciplinae, cui canonicos Ecclesiae suae subdi voluit, admodum commendabilis exstitit, in regula canonicorum, Prosperum librorum de Vita contemplativa auctorem agnovit. Idem praestat Jonas Aurelianensis episcopus, qui floruit sub pontificatu Eugenii II et Gregorii III, imperantibus Ludovico Pio et Carolo Calvo, id est saeculo sequenti, in libro de laicali Institutione, qui primum editus est in lucem a [Col. 0411C] doctissimo viro D. Luca Acherio monacho Sangermanensi, ordinis S. Benedicti congregationis S. Mauri in tomo I sui scriptorum veterum Spicilegii. Tum concilium Aquisgranense sub eodem Ludovico Pio in causa ejusdem canonicorum institutionis celebratum anno 818 huic opinioni favere videtur, cum hosce tractatus ut Prosperianos usurpat, non secus ac concilium Parisiense sextum sub eodem imperatore post annos tredecim coactum. Quin etiam huic operi inscriptum legitur. Prosperi nomen in manuscriptis codicibus ejusdem aetatis, et in editis antiquioribus habetur insertum. Ita denique creditum, nullo refragante, ob omnibus posterioris [Col. 0412B] aevi scriptoribus. Nihilominus tamen hodie constat inter eruditos non esse Prosperi hocce opus de Vita contemplativa, nec iis religio fuit tam antiquis tamque idoneis testibus fidem derogare, et libros proxime subjiciendos parenti alteri ascribere; Juliano scilicet cui cognomen erat Pomerio, natione Mauro, qui Arelate rhetoricam cum magna famae laude docuit, auditoremque habuit Caesarium Magnum ejusdem urbis postea episcopum, ut testatur ejusdem sancti pontificis Vitae liber.

Hujus porro sententiae probationes suppetunt non paucae. Nam, 1o ut ex ipsiusmet auctoris testimonio argumentum primum ducamus, auctor iste (quod solerter ante omnes observavit Jac. Sirmondus in notis ad Aquisgranense concilium) Hilarii Arelatensis, qui obiit anno 449, laudes contexit, lib. II, cap. 9, quasi ejus quem [Col. 0412C] longe ante diem supremum obiisse supponit: quod certe aequalis Hilario Prosper asserere nequivisset. Addes etiam, si libuerit, eam rationem quam urget H. Norisius, quod nempe Prosper non ita liberaliter eum laudasset, quem ipse in litteris ad Augustinum testatur in sancti doctoris gratiae doctrinam minus propensum; et si alias meritis clarum, praecipuae auctoritatis, et spiritualium studiorum virum fuisse profiteatur.

Aliae insuper suppetunt rationes, quae dum opus vero auctori restituunt, necessario illud deinceps a Prosperi operibus omnino secernunt. Ac primum S. Isidorus libro de Scriptoribus ecclesiasticis, cap. 12, explicate [Col. 0413A] libros illos Juliano Pomerio ascribit, his verbis: »Alios quoque tres libros edidit de futurae vitae Contemplatione, vel actualis conversatione, nec non etiam de Vitiis et Virtutibus:« qua certe recensione omnis operae distributio et totius tractatus istius argumentum describitur, ut ex libri tertii praefatione clarius perspicietur. 2o Laudatus jam Sirmondus codicem ms. vidisse se testatur qui fuerat alias S. Salvatoris vicecomitis, postea vero fuit illustrissimi doctissimique archiepiscopi Tolosani Caroli de Montchal, in quo libri illi, Juliani Pomerii nomine praetitulantur. Et eodem fide dignissimo assertore, in Collectione canonum codicis Andegavensis, sancto Pomerio, sic enim vocat, rursus ascribuntur tractatus illinostri. Alterum subinde nactum se testatur P. Quesnellus in bibliotheca abbatiae beatae Mariae de [Col. 0413B] Trappa, quae ex obscuro monasteriolo in numerosissimum sanctissimumque asceterium derepente evadens religiosissimi abbatis studio ac pietate, suum aetate nostra Gallicanae Ecclesiae Bernardum, suam Bernardo reddidit Claram Vallem. Duobus hisce oculatis testibus addere liceat tertium non minoris auctoritatis testem, scilicet doctissimum et clarissimi nominis auctorem Bibliothecae novae auctorum ecclesiasticorum, qui tomi sui tertii parte secunda monet, audiisse se (a fide dignis procul dubio) asservari etiamnum in bibliotheca capituli insignis Ecclesiae Bellovacensis, pervetustum ms. in quo tres libri de Vita contemplativa Juliani Pomerii ut certi auctoris nomine insigniuntur.

Nec forte alterius operis Pomerii meminisse censendus est Gennadius in Catalogo de viris illustribus, seu [Col. 0413C] de ecclesiasticis scriptoribus, cum recensito opere in quo auctor ille interrogantibus et rogantibus Juliano episcopo et Vero presbytero, dialogorum more respondens; arte dialectica et sermone ingenio apto composuit de Natura animae et Qualitate ejus, etc., libros octo; subdit Gennadius: »Memini legisse me olim ejus dictatum ad quemdam nomine Principium, etc., et alium, de Vitiis et Virtutibus praetitulatum.«

Nec inutile erit hic aliquid etiam de Juliani Pomerii fama fortunisque breviter praefari. Fuit porro hic Julianus Pomerius, dum haec scripsit, ex rhetoricis disciplinis ad ecclesiasticos gradus provectus: neque enim credere par est Julianum episcopum, cujus jussu stylum arripuit, auctorem illi fuisse, ut de clericorum officiis tractaret antequam eo gradu auctus esset, cui Ecclesia [Col. 0413D] magisterium, et aliorum institutionem permittit. Sed et Gennadius hunc presbyterum ordinatum tradit. Hunc Ennodius Ticinensis episcopus exquisite laudat lib. II, epist. 6, quam ipsi inscribit, ubi haec sub finem: »Nunc vale, mi domine, et circa me ecclesiasticae disciplinae magis exerce fautorem,« etc. Ad eumdem etiam duas epistolas transmisisse legitur Ruricius Lemovicensis. Nam et ipse Aeonium Arelatensem rogat, lib. II, cap. 8, ut Pomerium ad se venire jubeat. Hunc autem cum tunc abbatem appellet, argumento est eum ab Aeonio monasterii regimini, post adeptum sacerdotalem ordinem fuisse praepositum, quemadmodum ipsemet pontifex Caesarium jam factum presbyterum monasterii abbatem pariter constituerat. Dum vero dicitur Caesarium religiosae [Col. 0414A] sodalitati defuncti abbatis loco suffectum, non inani forte conjectura inferemus illum Juliano magistro quondam suo hoc in munere successorem electum: quem quidem hoc tempore jam annis gravem existimare consequens erit. Quod etiam ipse innuit Gennadius in Catalogo cap. 98, quem concinnans aut amplificans circa annum 494, ait: »Scripsisse et alia dicitur, et adhuc scribere . . . . . vivit usque hodie conversatione Deo digna, apta professioni et gradui.« Quibus verbis postremis, et monachatum illius et sacerdotium designasse jure credetur.

Inscripti sunt autem libri illi Juliano episcopo, sed incertum cujus sedis fuerit episcopus. Observatur sane hujus nominis pontifex Carpentoratensis in Epaonensi concilio anni 517 subscriptus, cui ut hoc opus dicatum [Col. 0414B] judicetur non videtur obstare tum ratio temporis, tum regionum distantia: sed ut erat hoc nomen his saeculis commune, alii etiam esse potuere Juliani, quorum alteri lucubrationes suas nuncupasset Pomerius. Nam, si fides auctori Vitae S. Honorati quae circumfertur, sedit inter Forojulienses hujus nominis pontifex: quem cum iste ejusdem Honorati et Caprasii ex Italia reducum hospitem narret; auctor dissert. de Initiis Forojuliens. Ecclesiae, eumdem cum Quillinio, ad quem datae exstant Leporii retractationis litterae, fuisse conjecerat: at quia consarcinatoribus solemne est remotiores temporum epochas conjungere, vel conjunctas distrahere, potuit ille Julianum episcopum inter haec tempora deprehendisse; post Victorinum utique, qui anno 506 Agathensi concilio interfuit: cujusque exstat epistola ad [Col. 0414C] Ruricium Lemovicensem, et istius ad Victorinum. Isto autem Forojulii sedente, Julianum provinciae regiones collustrasse, et cum provincialibus necessitudines contraxisse singulares probatur in Secretis Lirinensibus. Ex hac autem ejus in his partibus consuetudine, haud dubie afflatam illi opinationem suspicari promptum est, qua ex citati Isidori testimonio discimus, eum in octo libris de Natura animae quos conscripsit, secundum Tertulliani erroribus labefactasse, dum eam corpoream fallacibus etiam argumentis astruere contendit. Nam tum magna famae laude celebrabatur Faustus monasterii Lirinensis, in Forojuliensi territorio post Maximum Reiensem tum episcopum, abbas; qui quidem sententiae pene consepultae cineres suscitare non detrectans, eam etiam scriptis libris acriter defendisse perhibetur: contra [Col. 0414D] quem ex adverso stetit Claudianus Viennensis Ecclesiae presbyter, litisque arbitrium se legit Praefectorium Patricium, doctissimum virum, et opt. C. Sollium Sidonium: his enim nominibus, in epistola libris suis praefixa illum convenit. Arbitrum illum autem statuit Fausto licet amicissimum, sed qui amiciorem sibi veritatem satis cumulate testatus esse videtur, dum libros illos, tot exquisitis praeconiis celebravit in sua tertia ad Claudianum epist. lib. IV.

Caeterum suos de Anima libros Pomerius, ad ejusdem Juliani episcopi, cui libros de Vita contemplativa inscripsit, petitionem digessit, eodem assertore Gennadio, qui alium presbyterum nomine Verum memorat hujus operis edendi cum Juliano promotorem. Atque de hoc [Col. 0415A] Vero cum huc usque vix quidquam deprehendatur animadversum, non forte infeliciter conjectum ab auctore dissertationis septimae de suppositis S. Prospero scriptis et tractatibus, Verum istum ab eo non diversum esse, quem tam exquisitis praeconiis commendat Salvianus in epistola sua septima, eidem et Apro inscripta: quae quidem tanto majorem viri celebritatem arguunt, quanto major ipse Salvianus, et in his etiam laudibus parcior fuisse videtur. Sed haec rursus, seu Julianum, seu Verum extra provinciam, vel ejus viciniam quaerendos non esse satis arguerent. At pro Vero illud etiam majus occurrit, quod inter haec tempora in Arausicanorum praesulum serie, nominis hujus observetur [Col. 0416A] praesul, quem ab isto nostro diversum esse vix credibile; non illo quidem, cujus nomen inscriptum legimus epistolae provincialium episcoporum ad Leonem pro instauratione jurium Arelatensis episcopi (cum constet Eutropium Arausicanum episcopum Veri decessorem saeculi quinti mediam partem praetergressum, ut qui ab Hilaro pontifice maximo nec non a Sidonio jam episcopo litteras susceperit), sed illo Vero, qui post Eutropium sedit, hoc exeunte saeculo, cujus et Vitam scripsit, teste Sigeberto. Istius enim optime concurrit tempori, epoche cum Juliani ac Salviani, a quibus laudatur gestis. Et haec quidem in librum proxime subjiciendum et doctissimorum criticorum scriptis inserta sufficiant.




[Col. 0415A]
JULIANI POMERII DE VITA CONTEMPLATIVA LIBRI TRES. (C)



LIBER PRIMUS.


[Col. 0415B]
PROLOGUS.

1. Diu multumque renisus sum voluntati tuae, mi domine studiosissime pontificum Juliane; non velut pertinaciter durus, sed propriae impossibilitatis admonitus. Videbatur enim mihi, et jure forsitan videbatur, quod etiam ipsi praesumptionem meam potuissetis improvidae temeritatis arguere, si tantam rem, quae utique esset operose tractanda, facile ac sine ulla deliberatione [a 1Kb] susciperem: cum me oporteret prius ipsius rei pondus unde dicendum foret, expendere [Alias experiri]; et sic, adjuvante Domino, si vires facultas explorata promitteret, ad hoc arripiendum, quod juberetis, accedere. His et talibus sollicita consideratione perspectis, necessarium duxi, ut me aliquandiu a scribendi praesumptione suspenderem. Sed quia sicut cogitanda fuit injuncti [Col. 0415C] operis difficultas, ita cogitari debuit injungentis auctoritas, nec volui, nec debui usquequaque resistere, certus quod vires meas multo amplius adjuvaret tua praecipientis oratio, quam gravaret ipsius materiae magnitudo. Deinde illa consideratio animum meum suis viribus diffidentem, in audaciam subeundae praeceptionis vestrae perduxit; quod jam non humilitatis esset perseveranter tenere silentium, sed superbiae ultra renuere, quamvis infirmis cervicibus [b 1Kb] onus impositum: cui oneri sustinendo, etsi mea me rusticitas faciebat invalidum, vestra fieri credidi fide qui jubebatis, idoneum.

2. Hoc quoque mihi audendi aliquid fiduciam dabat, [Col. 0416B] quod magnarum rerum magnus ipse conatus esset, etiamsi nullus [c 1Kb] disputantem sequeretur effectus. Siquidem necessariarum tractatio quaestionum, etsi non instruit [d 1Kb] non invenientis quod quaerit animum, exercet saltem quaerentis ingenium: ut aut noverit se quaerendo, et nihil inveniendo nescire quod se forte nosse praesumpserat; et ignorantiae suae consequenter admonitus, quod sibi deesse viderit, quaerat; quod invenerit teneat; et quod tenuerit, [e 1Kb] perseveranter exerceat: aut si quod sibi de divinis Litteris propositum fuerat, salubriter tractare, et sufficienter explicare [f 1Kb] potuerit; non de inventione [g 1Kb] veritatis infletur, sed in Domino, qui eum intus illuminavit, ut [h 1Kb] illuminanda cognosceret, glorietur. Quandoquidem scientia sicut sine dono Dei, quod est caritas, inflat, ita si ei caritas admisceatur, [Col. 0416C] aedificat (I Cor. VIII). Ac per hoc, qui de Deo loqui voluerit, aut nihil dicit, et nulla eum [i 1Kb] praecipitat inflatio; aut si aliquid dixerit, et se crediderit a Deo accepisse quod [j 1Kb] dixit, habet unde Deo gratias agat, non habet quod ingenii sui viribus elatus ascribat.

3. Sed jam ipsa capitula, quae utcunque solvenda proposuistis, attexam. Itaque [k 1Kb] jubetis ut paucis edisseram quae sit vitae contemplativae proprietas: et quid inter ipsam et activam vitam intersit, quanta possum brevitate distinguam. Utrum is cui Ecclesiae regendae cura commissa est, contemplativae [l 1Kb] virtutis fieri particeps possit. Utrum aequanimiter sustinendi sint divina praecepta [Col. 0417A] calcantes, an pro modo peccati debeant Ecclesiastica severitate coargui. Utrum [a 1Kb] congregandis fratribus aut alendis, expediat facultates Ecclesiae possideri, an perfectionis amore contemni. Quae sit abstinentiae credenda perfectio; et utrum [b 1Kb] tantum corpori an et animae necessaria debeat judicari. Quantum a virtutibus veris virtutum similitudines distent. Quibus praecedentibus causis et subsequentibus incrementis nasci soleant vitia vel augeri; et quibus possint, adjuvante Domino, remediis, velut quibusdam medicamentis imminui vel sanari. Quot modis vel gradibus unaquaeque virtus possit impleri. Et an vera sit illa philosophorum sententia, quae virtutum omnium velut fontes quosdam quatuor virtutes; vitia quoque quatuor, velut quasdam origines malorum [c 1Kb] omnium definivit. Haec sunt nimirum decem, [Col. 0417B] quae a me voluistis enodari capitula, non ut absolutio eorum vobis aliquid cognitionis afferret, sed ut [d 1Kb] vestra magis cura, si regulariter imperatum munus implevevo, nonnihil aedificationis talium studiosis, horum et his similium capitulorum explicatione conferret. Caeterum si tu ea nescires, nunquam tanto ordine dilucidanda proponeres. Ideo autem voluistis cognita vobis disputationibus illustrari, ut aut me, si aliquid [e 1Kb] secus quam ratio habet exponerem, faceretis emendari vel corrigi; aut certe per sollicitudinem vestram, meumque sermonem ad aliorum notitiam [f 1Kb] possent catholice disputata perduci. [g 1Kb] Nunc igitur quae sit vitae contemplativae proprietas, Domino vestris orationibus adjuvante tractemus.



ELENCHUS.

    [Col. 0417C] CAPUT. I. Quod ea sit vitae contemplativae proprietas, ubi [h 1Kb] Dominus mundo corde videbitur.
    CAP. II. De qualitate vitae futurae.
    CAP. III. Quod eo judicio Dei [i 1Kb] ab iniquis hominibus separandi sunt sancti, [j 1Kb] quo ante sunt beati angeli ab immundis spiritibus separati.
    CAP. IV. De resurrectione vel vita sanctorum.
    CAP. V. Quod praesentium contemptores etiam hic contemplativae vitae beatitudo delectet.
    CAP. VI. Quod perfectio contemplativae vitae quae hic haberi potest, [k 1Kb] perfectioni futurae comparari non possit.
    CAP. VII. Quod Dominum sancti perfecte videre non possint, nisi cum ad beatitudinem futurae vitae pervenerint.
    [Col. 0417D] CAP. VIII. Quae et quanta sit in hac carne vitae contemplativae perfectio, vel qualiter ei perfruendae mundi contemptores inhaereant.
    [Col. 0418A] CAP. IX. Quod tantum interest inter perfectionem vitae istius et futurae, quantum interest inter perfectos qui peccare nolunt; et eos qui jam peccare non possunt.
    CAP. X. Quod hic sancti [l 1Kb] Deum in assumpta creatura viderunt.
    CAP. XI. De qualitate glorificatorum corporum, quae in resurrectione futura sunt.
    CAP. XII. Quantum inter contemplativam et activam vitam intersit.
    CAP. XIII. Quod sacerdotes sancti contemplativae vitae fieri participes possint.
    CAP. XIV. Ubi se locutor excusat, quod Ecclesiae magistros docere non audeat.
    CAP. XV. De negligentia sacerdotis qui doctrinae suae agendo contraria, personam non potest implere doctoris.
    [Col. 0418B] CAP. XVI. Quale periculum maneat eos qui Ecclesiam sibi creditam vel [m 1Kb] relinquunt, vel strenue gubernare contemnunt.
    CAP. XVII. Ubi anxium quod Ecclesiam nec relinquere, nec regere possit, provocat suggerendo quod eam melius regat exemplo.
    CAP. XVIII. Quod parum valeat [n 1Kb] exemplo agenda monstrare, nisi etiam quae sint credenda, docendo Sacerdos ostenderit.
    CAP. XIX. De virtute fidei, quod ad eam non solum credere, vel intelligere, sed etiam bene operari pertineat.
    CAP. XX. Quod nihil prosit [o 1Kb] Sacerdoti, etiam si bene vivat, si male viventem tacendo non corrigat.
    [Col. 0418C] CAP. XXI. Luctuosa descriptio [p 1Kb] sacerdotis carnaliter viventis.
    CAP. XXII. Quod secundum sermonem [q 1Kb] prophetae culpa sua pereant qui sacerdotum increpationes vel admonitiones perversa voluntate contemnunt.
    CAP. XXIII. Quod sacerdotes etiam [r 1Kb] qui aliter possunt, tam simpliciter docere debeant, ut omnes eos docentes intelligant.
    CAP. XXIV. Quid intersit inter doctores qui Ecclesiam simpliciter docentes aedificant, et eos qui eloquentiam suam luculentis declamationibus [s 1Kb] jactant.
    CAP. XXV. Quales esse debeant sacerdotes qui volunt fieri vitae contemplativae participes.





CAPUT PRIMUM. Quod ea sit vitae contemplativae proprietas, ubi Deus mundo corde videbitur.
[Col. 0418D]

Contemplativa vita, in qua Creatorem suum creatura intellectualis ab omni peccato purgata, atque ex [Col. 0419A] omni parte sanata visura est, a contemplando, id est, videndo, nomen accepit. Quod si ita est, illa vita ubi Deus videri potest ipsa [a 1Kb] contemplativa credenda est. In praesenti [b 1Kb] autem vita miseriis, erroribusque plenissima, Deum, sicuti est, videri non posse, dubium non est. In futura igitur [c 1Kb] vita, quae ob hoc appellatur contemplativa, videndus est, nec immerito. Si enim videre Deum, summum solidumque est gaudium summum [d 1Kb] vero gaudium praemium bene creditur beatorum; et praemium [e 1Kb] non adhuc pugnantibus, sed [f 1Kb] jam vincentibus dabitur post triumphum: quis non videat quod omnes sancti Deum in illa vita aeterna videbunt, ubi sine fine gaudebunt? Ibi gaudebunt, ubi praemium reportabunt; ibi recepturi sunt praemium, ubi non solum devictis, sed etiam finitis [Col. 0419B] hostibus, triumphabunt; ibi triumphabunt, ubi ulterius adversarium non [g 1Kb] habebunt.

2. Caeterum in hac vita, quamvis strenue dimicemus, et adjuvante Domino, catervas hostium, quibus circumfundimur, prosternamus; tamen si ab eis nolumus vinci, nunquam pugnare [h 1Kb] desinimus. Nec vincentes securos faciunt viriliter desudata jam praelia; sed magis sollicitant adversariorum rediviva certamina. Ac sic, quia secundum Scripturae [i 1Kb] sacrae sermonem, tota humana vita tentatio est super terram (Job. VII, 1, sec. LXX), tunc est tentatio finienda quando finitur et pugna; et tunc est finienda pugna quando post hanc vitam succedit pugnae secura victoria: ut omnes milites Christi, qui usque in finem vitae praesentis divinitus adjuti, suis hostibus [Col. 0419C] infatigabiliter restiterunt, laboriosa jam peregrinatione transacta, regnent felices in patria. In qua humana natura ita reparanda est, et ab omni prorsus infirmitate sananda, ut nec peccata ei ulla [j 1Kb] remaneant, nec peccare jam [k 1Kb] valeat. Cujus hoc erit totum praemium, ut vitae contemplativae semel compos effecta, inexplebiliter auctorem beatitudinis suae [l 1Kb] conspiciat, de illo gaudeat, [m 1Kb] de illo quod speravit obtineat, et in eo ad [n 1Kb] quod sancte vivendo pervenit, sine fine permaneat.



CAPUT II. De qualitate vitae futurae.

1. Jam vero de qualitate ipsius vitae futurae quid [Col. 0420A] dicam, quae potius debet credi quam dici? Nec ideo tamen debeo inde tacere [o 1Kb] quod valeo, quia dicere quantum volo non valeo. Neque enim quia Deum ineffabilem credimus, fari de illo quod possumus non debemus. Ita sane, ut plus credatur de illa vita, quam [p 1Kb] scribatur; quia nec potest inde tantum proferri sermone, quantum potest mente complecti; et minus concipit mentis humanae quamlibet profunda complexio, quam [q 1Kb] se habet rei ipsius magnitudo. Ergo futura vita creditur beate sempiterna, et sempiterne beata, ubi est certa securitas, [r 1Kb] secura tranquillitas, tranquilla jucunditas, felix aeternitas, aeterna felicitas; ubi est amor perfectus, timor nullus, dies aeternus, alacer motus, et unus omnium spiritus de contemplatione Dei sui, ac de sua cum illo permansione [Col. 0420B] securus; ubi ipsa civitas, quae est angelorum sanctorum [s 1Kb] et hominum congregatio beata, meritis fulgentibus [t 1Kb] micat, et aeterna salus exuberat, veritas regnat; ubi nec fallit quisque, nec fallitur; unde [u 1Kb] nullus ejicitur beatus, et quo nullus miser admittitur.



CAPUT III. Quod eo judicio Dei ab iniquis hominibus separandi sunt sancti quo [v 1Kb] ante sunt beati angeli ab immundis spiritibus separati.

1. Sed [x 1Kb] et hoc futurum credimus per justum Dei judicium, in quo non solum meritis, sed etiam locis sic ab iniquis justi [y 1Kb] separandi sunt in aeternum, ut jam nec [z 1Kb] remunerati praemium finiant, nec damnati supplicium; quandoquidem propterea incorruptio et [Col. 0420C] immortalitas dabitur etiam corporibus miserorum, ut nec ipsi [aa 1Kb] aeternam poenam finiant, nec ipsos consumat immortalis poena, sed puniat. Ideo autem beata incorruptione et immortalitate justorum corpora donabuntur; [bb 1Kb] ut et ipsi in gloria, et in ipsis gloria aeterna permaneat.

2. Hoc judicium, quod inter justos homines injustosque futurum dicimus, inter sanctos angelos et immundos credimus [cc 1Kb] factum. Nam cum essent utrique sine peccato creati, et ad serviendum Deo suo [dd 1Kb] feliciter instituti, eorum quidam voluntate propria depravati noluerunt permanere [ee 1Kb] quod facti sunt; et cum se contra Creatorem suum [ff 1Kb] typho superbiae [Col. 0421A] lethalis hostiliter extulissent, de superna coeli regione projecti sunt (Isai. XIV, 13). Quos divina sententia [a 1Kb] eo supplicio condemnavit, ut quia noluerunt perseverare, cum possent, nec [b 1Kb] velint reparari, nec possint. Siquidem praevaricationis eorum fuit, quod [c 1Kb] irrevocabilis judicii animadversione percussi sunt; et ad damnationem justissimam profecto pertinuit, quod voluntatem redeundi ac facultatem penitus amiserunt; sicut econtrario voluntatis sanctorum angelorum fuit, quod malis sponte cadentibus, ipsi in sua dignitate manserunt, et divino justoque judicio actum est, ut [d 1Kb] quae fuit cum Deo suo manendi voluntas, fieret permanendi voluntaria felixque necessitas. Et ideo, quia nec peccaverunt unquam, nec peccare jam possunt, illius contemplativae vitae [Col. 0421B] semel facti participes, [e 1Kb] inexplebiliter auctorem beatitudinis suae conspiciunt, et merito suae stabilitatis in aeternum felices effecti, de sua permansione securi sunt. Qui summum solidumque gaudium, quo insatiabiliter perfruuntur, de divina contemplatione percipiunt, ac Deo suo infatigabiliter et amanter inserviunt; ita perfecte beati, ut nec cupiant beatiores fieri ultra, nec valeant.



CAPUT IV. De resurrectione, vel vita sanctorum.

1. Haec est [f 1Kb] contemplativa vita, vita beata, ad quam qui bonorum operum consummatione pervenerint, beatis angelis similes erunt, et simul [g 1Kb] cum Deo sine fine regnabunt. Quod hic [h 1Kb] crediderunt, ibi [Col. 0421C] videbunt; sui Creatoris substantiam mundis cordibus contemplantes, aeterna exsultatione gaudebunt; [i 1Kb] divina ac mutua dilectione possessi, Deo suo in aeternum et invicem sibi feliciter adhaerebunt; receptis cum incorruptione atque immortalitate corporibus, municipatum patriae coelestis accipient; atque ejus in aeternum cives effecti, promissa praemia reportabunt. Ibi eis exuberabit tanta laetitia, tanta coelestium gratia gaudiorum, ut et remuneratori suo pro tantis muneribus gratias agant, et nullum fastidium ex ipsa affluentium bonorum perceptione sustineant. Ibi ita patebunt singulorum singulis mentes, sicut corporalibus oculis subjacent facies corporales: quia humanorum pectorum tanta ibi erit et tam perfecta munditia, [Col. 0422A] ut habeant unde mundatori suo Deo gratias agant, non unde offensi aliquibus peccatorum sordibus erubescant; quia ibi nec ulla peccata, nec peccatores erunt, et qui ibi fuerint, jam peccare non poterunt. Nec latebit jam perfecte beatos aliquid secretorum, qui, quod est longe praestantius, ipsum visuri sunt mundis cordibus Deum: quandoquidem humana creatura ita perfecta erit, ut in melius aut [j 1Kb] deterius ultra mutari non possit.

2. Cujus humanae substantiae ad Conditoris sui similitudinem sublimatae, omnia bona quae naturaliter accepta [k 1Kb] peccato corruperat, reparabuntur in melius; id est intellectus sine errore, memoria sine oblivione, cogitatio sine [l 1Kb] pervagatione, caritas sine simulatione, sensus sine offensione, incolumitas [Col. 0422B] sine debilitate, salus sine dolore, vita sine morte, facilitas sine impedimento, saturitas sine fastidio, et tota sanitas sine morbo: quoniam quidem quidquid hic corporibus [m 1Kb] humanis vitiandis aut ferarum morsus [n 1Kb] ademerint; aut improvisi casus abstulerint, aut malarum valetudinum genera diversa [o 1Kb] decerpserint, aut humana crudelitas amputaverit, aut si ignis, vel quaelibet alia res aliquid debilitatis intulerit, aut ipsa senectus etiam sanis onerosa negaverit, haec atque his similia corporum damna una ibi resurrectio reparabit, atque ea corpora membris omnibus instaurata, incorruptibilis sanitas obtinebit.

3. Propterea quicunque ibi erunt, etsi differentibus meritis ab invicem distabunt, omnes tamen una perfectione beati erunt: quia singulis praemia sua [Col. 0422C] sufficieutia erunt, et capere amplius praemiis suis jam perfecti non poterunt. Sicut enim corporalis saturitas omnes saturos aequaliter habet, quamvis singuli cibum non aequaliter, sed pro possibilitate perceperint, ita omnes sancti, etsi fuerint aliqua graduum suorum diversitate distincti, una [p 1Kb] beatitudine perfecti erunt, quia et una perfectione beati [q 1Kb] futuri sunt. Caeterum in illa tantae beatitudinis regione [r 1Kb] nec majoris meriti sibi aliquid quisque arrogabit, quia arrogantia ibi nulla erit; [s 1Kb] nec superiori inferior invidebit, [t 1Kb] quia ibi invidia esse non poterit. Et ideo, etsi erit ibi distantia mansionum, summa tamen in illis erit unius perfectionis aequalitas, quibus erit regni coelestis una felicitas.



CAPUT V. Quod contemptores praesentium etiam hic contemplativae vitae beatitudo delectet.
[Col. 0423A]

1. Cui felicitati promerendae ille suspirat, qui praesentibus omnibus futurorum contemplatione renuntiat, atque a domesticis occupationibus, quae nonnunquam perfecte vivere cupientium processus impediunt, in illam divinae sublimitatem contemplationis evectus, ipsos etiam suae carnis affectus exsuperat; [a 1Kb] et infra se universa despiciens, quae plerumque animas de praeteritae vitae sanctitate securas in terrena dejiciunt, [b 1Kb] ipsis etiam coelestibus appropinquat, [c 1Kb] tanto divinis vicinior factus, quanto supra humana omnia studio perfectionis ascendit; certus quod si contemplativam vitam hic incertis honoribus, divitiis anxiis, et caducis delectationibus [Col. 0423B] plena voluntate praetulerit; veros honores, securas divitias, et delectationes aeternas [d 1Kb] inveniat, cum ad perfectionem contemplativae virtutis, in illa beata vita, ubi futura est, Deo remunerante, pervenerit. Et revera quid erit honoratius eo, quem divina clementia angelicae dignitatis aequalitate beaverit? Quid ditius eo quem regni coelestis ineffabiliter affluens beatitudo ditaverit? Aut quid etiam hic delectabilius contemplatione divina, quae sibi veraciter inhianti incorruptibilem suavitatem futurae remunerationis infundit? Quoniam quidem contemplativa vita hic quoque amatores suos futurorum bonorum consideratione delectat, ac sibi tota mentis intentione vacantes, quantum in hac vita fieri potest, dono sapientiae [Col. 0423C] spiritualis illuminat; et ad illam divinae plenitudinem visionis, cujus spem studiis intenti coelestibus gerunt, incentivo quodam ipsius consequendae perfectionis inflammat; ut quod nunc in aenigmate cernunt, nec perfecte discernunt, tunc in illa revelatione conspiciant.



CAPUT VI. Quod perfectio contemplativae vitae quae hic haberi potest, perfectioni futurae comparari non possit.

1. Quapropter non sic contemplativae vitae sublimitatem in futuro, ubi perfectio perficienda est, praedicavi, ut in praesenti eam negarem posse ab omnibus mundi contemptoribus apprehendi: si modo se ad eam tota devotione convertant; si desiderio ejus accensi, praesentia blandimenta fastidiant, et longe [Col. 0423D] fortiores effecti, quam ut eos terrenae occupationes illaqueent, divinis rebus ac futuris promissionibus considerandis inhaereant. Sed si [e 1Kb] consideramus apostoli Pauli sermonem, quo inter eam scientiam quae hic est, et eam quae ibi futura est, discriminans ait: [Col. 0424A] Ex parte scimus et ex parte prophetamus (I Cor. XIII, 9); contemplationem divinam quae in hac vita est, illi futurae conferre nec possumus, nec debemus; quando idem apostolus adjungat et dicat: Cum autem venerit quod perfectum est, [f 1Kb] in illa vita significans, tunc evacuabitur quod ex parte est (Ibid., 10): [g 1Kb] ac sic quod modo ex parte sentimus, tunc ad illam plenitudinem contemplationis divinae perducti jam perfecte [h 1Kb] videbimus.

2. Nec sane quia ibi rerum omnium notitia non per partes, sed simul et tota videbitur, ideo saltem qualiscunque in hoc fragili corpore [i 1Kb] desperatur. Etsi enim corpus quod corrumpitur, aggravat animam, et deprimit terrena inhabitatio sensum multa cogitantem (Sap. IX, 15); tamen [j 1Kb] in quantum potest humana [Col. 0424B] mens, quam suus Creator ad suam fecit imaginem, studeat etiam hic intelligibiliter Deum videre per fidem, ut eum plenius videat, cum pervenerit munere ipsius Conditoris sui ad speciem. Attende quam [k 1Kb] divine sanctus Apostolus speciem fidemque distinxit, ut diceret: Per fidem ambulamus, non per speciem (II Cor. V, 7). [l 1Kb] Fides ergo est per quam ambulatur, et species quae videtur: quia in hac vita, ubi per fidem bene vivendo proficimus, bonorum operum quodammodo passibus ambulamus, in [m 1Kb] futura autem pervenientes ad speciem, jam non erit quo velut proficiendo ulterius ambulemus: sed ipsam speciem ad quam per fidem spiritualiter ambulando pervenimus, insatiabili delectatione videbimus.



CAPUT VII. Quod Deum perfecte sancti videre non possint, nisi cum ad beatitudinem futurae vitae pervenerint.
[Col. 0424C]

1. Quocirca sic hortandi sunt ad contemplativam vitam, quicunque plene voluerint, et Deo [n 1Kb] auxiliante potuerint, ut meminerint sibi ipsius contemplationis divinae perfectionem, in illa beata vita quae futura est, reservari; ut ibi Deum sicuti est, perfecte videant, ubi et ipsi erunt vitae aeternae ac regni coelestis consecutione perfecti. Caeterum si hic perfecte potuisset substantiam Dei humana fragilitas contemplari, nunquam sanctus evangelista dixisset: Deum nemo vidit unquam. Non dixit, Nemo videbit. Denique ut evidenter ostenderet visionem Dei non negatam esse sanctis hominibus, sed dilatam, [o 1Kb] quod in praesenti [Col. 0424D] tempore negavit, in futuro promisit dicens: Beati mundo corde, quoniam ipsi Deum videbunt. Neque hic dixit, Quoniam ipsi Deum vident. Igitur si Deus, qui in hac vita sine alicujus elementi assumptione, nec potuit videri, nec potest, in futura [Col. 0425A] vita videndus est: ibi est contemplationis divinae speranda perfectio, ubi erit bonorum omnium plenitudo.



CAPUT VIII. Quae et quanta sit in hac carne vitae contemplativae perfectio, vel qualiter ei perfruendae mundi contemptores inhaereant.

Proinde vitae contemplativae sectator [a 1Kb] ad Conditorem suum corde illuminandus accedat, ipsi contemplando atque [b 1Kb] infatigabiliter perfruendo vigilanter inserviat, ipsum jugiter concupiscat, prae amore ejus omnia quibus inde potest averti, [c 1Kb] refugiat, omnes cogitationes suas, ac totam spem ex illius delectatione [al. dilectione] suspendat, litterarum divinarum sacris meditationibus vacet, in his se divinitus [Col. 0425B] illuminatus oblectet, ibi se totum velut in speculo quodam [d 1Kb] refulgente consideret: quod in se pravum deprehenderit corrigat, [e 1Kb] quod rectum est teneat, quod deforme componat, [f 1Kb] quod pulchrum excolat, quod sanum servet, quod infirmum assidua lectione corroboret; Domini sui praecepta infatigabiliter legat, [g 1Kb] inexplebiliter diligat, efficaciter impleat, et quid sibi cavendum quidve sectandum sit, ex eis sufficienter instructus agnoscat, mysteriis earumdem divinarum Scripturarum perscrutandis insistat, Christum [h 1Kb] ibi promissum legat (Joan. I, 45), repraesentatum videat, prophetatam perditionem populi contumacis intelligat, [i 1Kb] impleri lugeat, de salute gentium gaudeat, [j 1Kb] ex praeteritis quae praedicta sunt et impleta teneat, futuris promissionibus credat, ab [Col. 0425C] strepitu negotiorum saecularium [k 1Kb] remotissimus, ea [l 1Kb] ferventer excogitet, quibus animum suum in desiderium futurae remunerationis inflammet, studiis spiritualibus, quibus in dies singulos melior ac melior fiat, invigilet, amet otium sanctum, in quo exerceat animae suae negotium, mortuum sibi deputet mundum, ac se mundi [m 1Kb] blandientis illecebris exhibeat crucifixum; delectationi spectaculorum praesentium incomparabiliter anteponat sui Creatoris intuitum, semper se [n 1Kb] proficiente successu in fastigium divinae contemplationis attollat; nunquam, ne ad momentum quidem, a promissionibus futuris considerandis aversus, ad terrena respiciat; eo aciem mentis indesinenter intendat, quo pervenire desiderat; beatitudinem vitae futurae ante oculos [o 1Kb] animi [Col. 0426A] sui proponat et diligat; nec metuat aliquid temporale, nec cupiat; ne aut metus amittendae rei temporalis, aut cupiditas acquirendae intentionem mentis ejus emolliat; non eum blanda corrumpant, nec adversa concutiant; non inflet opinio secunda, nec sinistra dejiciat, nec falsa vituperatio sive laudatio, augeat [p 1Kb] gaudia ejus, aut minuat; non gaudeat de temporalibus omnino, nec lugeat. Inter laeta invictus ac tristia; unam faciem [q 1Kb] animi constantis obtineat, nec [r 1Kb] pectori ejus stabilem firmitatem, quidquid promittit mundus aut minatur, excutiat; sed idem semper ac sibi similis perseverans, mundi hujus damna [s 1Kb] simul et lucra non sentiat. Et cum haec et his similia contemplativae vitae desiderio affectus impleverit, non se hic jam ex omni parte perfectum, sed perficiendum [Col. 0426B] in illa beata vita, quae futura est, immobiliter credat; atque [t 1Kb] ad eam se, ubi Dei substantiam revelata facie videre possit, extendat.



CAPUT IX. Quod tantum interest inter perfectionem vitae istius et futurae, quantum interest inter perfectos qui peccare nolunt, et eos qui jam peccare non possunt.

1. Nam sicut hic [u 1Kb] comparatione juste viventium dicitur quisque perfectus, quia justus praecepta facit, perfectus autem praecepta transcendit: ita idem collatus illis absolute perfectis, qui in vita beata futuri sunt, non est, ut ita dicam, perfecte perfectus; cui etsi dimissa est omnis iniquitas, non est adhuc sanata, sed [v 1Kb] sanatur ejus infirmitas; et ideo etsi [x 1Kb] non peccat, ut sit vere perfectus, peccare tamen [Col. 0426C] potest: quia non est consumpta omni infirmitate sanatus; ac per hoc, ubi ab omni peccato mundatus, peccare non poterit, ibi erit perfecte sanus et summe perfectus

2. Hic autem quantalibet quis excellentia sanctitatis emineat, quantalibet eminentia perfectionis excellat, potest quidem fieri pro modulo hujus vitae perfectus; sed non est sic de sua perfectione securus, ut non debeat esse de casu sollicitus: et utique ubi est sollicitudo, non est absoluta beatitudo. Quae nequaquam perfecta credenda est, si secura non fuerit; nec secura erit, nisi omnem sollicitudinem securitas aeterna consumpserit. Quapropter, qui dicuntur in hac vita beati, spe beatitudinis futurae beati sunt; [y 1Kb] ipsa autem re non hic, sed in illa vita [Col. 0427A] beati futuri sunt: quia ibi omnium beatorum beatitudo perfecta erit, ubi humana natura sui gloriam Conditoris, et suam perfecte beatificata visura est, atque ei sine ullo defectu suae beatitudinis adhaerebit.



CAPUT X. Quod hic sancti Deum in assumpta creatura viderint.

Nec moveat quod hic quoque a justis antiquis visum legimus Deum: quia non est in hac humiliatione nostra sic visus, sicut in illa clarificatione videndus est: quandoquidem [a 1Kb] sine forma visibilis creaturae, in qua pro dispensatione temporum, ubi voluit, et quibus voluit justis apparuit, nec potuit, nec potest videri; sed poterit cum ad supernam patriam peregrinatio nostra pervenerit, et mortale [Col. 0427B] nostrum immortalitas beata vestierit; atque ad contemplationem divinam, [b 1Kb] perceptionemque coelestium praemiorum omnes vere fideles fides ipsa, qua hic futura credebantur, impleta perduxerit.



CAPUT XI. De qualitate glorificatorum corporum quae in resurrectione futura sunt.

Ibi diversi quidem sexus corpora, sed sine ulla concupiscentia corporali futura sunt. Ibi erit omnium perfecta caritas, et nulla cupiditas (Aug. de Civit. Dei lib. XXII, cap. 17). Ibi etiam corporales oculos nihil visibilis creaturae latebit, quia incorruptibilium corporum visus utique incorruptibilis erit; et ita sine comparatione vivacior quam hic fuit, ut ei aliquid visibilium clausum esse non possit. Corporibus [Col. 0427C] quippe immortalitate donatis auferenda est tarditas, non integritas; necessitas, non voluntas, ut ibi sine temporis [alias temporum] mora aut impedimento ponderis sint, ubi esse voluerint; atque eo sequatur sine ulla difficultate spirituale jam corpus, quocunque ire voluerit spiritus, angelicae beatitudinis aequalitate perfectus. Tunc filiorum, parentum, conjugum miseria, qui ibi non fuerint, beatos contristare non poterit (Aug. lib. I Retract. cap. 13 et 19): quia nomina omnium necessitudinum corporalium quae hic nostra fragilitas habuit, excellentia illius beatitudinis non admittit: ubi omnes quicunque fuerint, unum corpus erunt, et singuli de sua vel de singulorum felicitate gaudebunt. Haec de contemplativa vita dicta sufficiant.



CAPUT XII. Quantum inter contemplativam et activam vitam intersit.
[Col. 0427D]

1. Jam nunc quid inter ipsam contemplativam et activam vitam intersit breviter disseramus. Quod ut evidenter eluceat, ipsas sibi invicem vitas, contemplativam scilicet et activam, prolatis earum virtutibus conferamus. Ad activam vitam pertinet inter humana proficere, et rebelles corporis motus [Col. 0428A] rationis imperio temperare; ad contemplativam supra humana [c 1Kb] desiderio perfectionis ascendere, et [d 1Kb] indesinenter augendis virtutibus incubare. Habet activa profectum, contemplativa fastigium. Haec facit hominem sanctum, illa perfectum. Hujus vitae est nulli prorsus injurias irrogare; illius, irrogatas aequanimiter sustinere. Imo, ut proprius dicam, exsecutor activae studet in se peccanti dimittere; contemplativae sectator offensas quibus pulsatur, nec omnino concutitur, ignorare magis paratus est quam donare. Iste iram patientiae virtute compescit, immoderatis cupiditatibus parcimoniae [e 1Kb] frenum imponit; tangitur desideriis carnalibus, nec consentit; pulsatur mundi hujus curiositate, nec rapitur; quatitur diabolica impugnatione, nec vincitur; et Deo [Col. 0428B] suo devota mente subjectus, non atteritur diversis tentationibus, sed probatur. Ille omnes affectiones quibus vita mortalium variatur, sanctis virtutibus vincit, cupiditatum ac perturbationum omnium liber beata quiete perfruitur, et illecebris ac voluptatibus factus expedita mente superior, ineffabili gaudio divinae contemplationis [f 1Kb] erigitur. Iste suscipiendo peregrinum, vestiendo nudum, gubernando subjectum, redimendo captivum, tuendo violenter oppressum, jugiter se ab omnibus iniquitatibus suis emaculat, et vitam suam [g 1Kb] bonorum operum fructibus ditat; ille facultatibus suis in usus pauperum distributis, [h 1Kb] simul se exspoliavit mundo, et admovit se totis viribus coelo; res mundi mundo projecit, et se ipsum devota mente Christo restituit, a quo immortales [Col. 0428C] divitias sibi dari orat, ut pauper; protegi se quotidie postulat, ut infirmus; immortalitatis indumento vestiri cupit, ut nudus; defendi se ab impugnatione invisibilium hostium supplicat, ut fragilitate carnis oppressus, et coelestem sibi donari patriam desiderat, ut peregrinus.

2. Activa vita habet sollicitum cursum, contemplativa gaudium sempiternum. In hac acquiritur regnum, in illa percipitur. Haec facit pulsare bonorum operum, velut quibusdam manibus januam; illa vocat consummatos in patriam. In hac contemnitur mundus, in illa videbitur Deus. Et ut multa praeteream quae commemorare non valeo, in hac vita activa qui immundis spiritibus exstiterint fortiores, in illa contemplativa, quae summe beata est, remunerante [Col. 0428D] [i 1Kb] Deo fient angelis sanctis aequales, atque in aeternum cum illo regnabunt in illa civitate superna felices. Itaque, quoniam de contemplativa vita in superioribus multa jam dicta sunt, et secundus liber ea quae de activa dicenda sunt continebit, sufficiant ista quae diximus, ut consideremus et reliqua, quae de tertio capitulo usque ad finem libri hujus sequenti disputatione tractabimus. Videamus nunc utrum is cui Ecclesiae [Col. 0429A] regendae cura commissa est, contemplativae vitae fieri particeps possit.



CAPUT XIII. Quod sacerdotes sancti contemplativae vitae fieri participes possint.

1. Qui diligenter ea quae superius de vita contemplativa dicta sunt considerat, et, sufficienter, instructus intelligit quando et ubi possit ejus perfectio comprehendi, non dubitabit Ecclesiarum principes vitae contemplativae posse et debere fieri sectatores: quia sive secundum opinionem quorumdam nihil aliud sit vita contemplativa quam rerum latentium futurarumque notitia, sive [a 1Kb] vacatio ab omnibus occupationibus mundi, sive divinarum studium litterarum, sive, quod his [b 1Kb] probatur esse perfectius, ipsa visio [Col. 0429B] [c 1Kb] Dei; non video quid impedimenti sanctis sacerdotibus possit afferri quominus ad haec quatuor quae commemoravi perveniant. Duo enim, primum et ultimum, id est, rerum latentium futurarumque notitia, et ipsa visio Dei, incomparabiliter praestantiora erunt in illa vita beata quam in ista, diversis erroribus implicata, quandoquidem tam rerum omnium notitia quam ipsa Dei substantia plene ac perfecte videbitur. Duo autem media, vacationem videlicet ab omnibus occupationibus mundi, et divinarum studium litterarum, etiam hic possunt habere pontifices; sed illi qui se ab omnibus implicamentis negotiorum saecularium removentes, non torpent otio, sed insistunt perfectionis suae negotio, et ab stultitia sapientiae saecularis aversi, verbo Dei infatigabiliter vacant, [Col. 0429C] sapientes veraciter fiunt, coelestia sapiunt, terrena despiciunt, contradicentes sanae doctrinae redarguunt, obedientes [d 1Kb] instituunt, sanctis virtutibus, quibus in dies singulos fiant Deo propinquiores, incumbunt, [e 1Kb] et tam suis quam omnium qui [f 1Kb] per eos erudiuntur, profectibus clari, hic quidem velut gustum quemdam contemplativae vitae, quo ad eam ferventius provocentur, accipiunt; sed ibi jam in aeternum felices effecti, de ejus perfectione gaudebunt. Proinde [g 1Kb] non inflantur, quia hic omnium fidelium catholicorum honorantur ut capita; sed laetantur potius, quia ibi Christi, qui est sacerdotum ac fidelium omnium caput, clariora membra futuri sunt.

2. [h 1Kb] At si (quod absit) saecularibus negotiis implicati, fundorum terminos sine termino cupiditatis [Col. 0430A] extendant, uc se passim exquisitis deliciis [i 1Kb] dedant, quae [j 1Kb] animum corpusque debilitant; si gloriam non Christi, sed suam, decepti vulgi adulantis honoribus quaerant, plusque de se alienae linguae quam suae conscientiae credant; si omne gaudium suum non in futurorum remuneratione, nec in sanctitate vitae, sed in sua tantum dignitate constituant, [k 1Kb] et dum tales esse quales creduntur, amant, nunquam sibi displiceant, ac placentes sibi non sint de sua [l 1Kb] correctione solliciti: quis non intelligat, tales, si in talibus perseverent, nec se ante finem vitae praesentis emendent, contemplativae vitae participes esse non posse? ad quam non perveniunt, nisi qui studuerint esse quod facti sunt; nec affectant [m 1Kb] videri, sed esse quod sunt; non alienis laudibus, sed moribus [Col. 0430B] suis eximii; nec solum de sua dignitate, sed potius de sacerdotalis vitae [n 1Kb] nobilitate conspicui: qui sunt non appellatione tenus, sed virtute pontifices, vitae contemplativae capaces, et gaudiorum coelestium cohaeredes.



CAPUT XIV. Ubi locutor se excusat quod Ecclesiae magistros docere non audeat.

Ac ne [o 1Kb] cuipiam meus sermo praesumptuosus appareat, si quales non esse vel esse debeant omnes sacerdotes [p 1Kb] ostendat; non generaliter, sed de uno mihi video esse dicendum, et de te potissimum qui hoc mihi [q 1Kb] (pace tua dixerim) temere delegasti periculosi sermonis officium. Nec incognita vobis, sed usitata debeo comprehendere, quae solemus inter [Col. 0430C] nos mutua confabulatione conferre. Quibus breviter declaratis, non puto quod relationem meam, [r 1Kb] magis quam disputationem quisquam juste possit alicujus temeritatis arguere; quasi patres meos audeam docere, a quibus normam vivendi accipere sum paratus et discere.



CAPUT XV. De negligentia sacerdotis qui, doctrinae suae agendo contraria, personam non potest implere doctoris.

Recolite ergo quanta et qualia, me audiente [s 1Kb] atque probante, dicere soleatis de administratione pontificis, qui populi sibi commissi cura posthabita, ardentius bona praesentia desiderat quam futura; et oblitus quod non solum de se, sed etiam de grege [Col. 0431A] sibi credito rationem Pastori pastorum omnium [a 1Kb] reddat, sua suorumque detrimenta non cogitat: quem non delinquentium peccata contristant, nec proficientium bona laetificant; sed de se tantum, plerumque autem nec de se omnino sollicitus, quid a suis boni malive geratur, ignorat: qui non praedicat perseverantiam justis, poenitentiam [b 1Kb] pravis, contemptum mundi conversis, futuras poenas aversis; qui non potest dicere contemptoribus admonitionis suae: Futurum cogitate [c 1Kb] judicium, quod ipse forte non cogitat; amatoribus mundi: Nolite diligere mundum, si eum mundi amor oblectat; ambitiosis: Ambitioni [d 1Kb] finem imponite, si eum ambitio ruinosa praecipitat; ebriosis: [e 1Kb] Ebrietatem cavete, si se mero usque ad alienationem mentis ingurgitat. Sumptuosis dapibus [Col. 0431B] [f 1Kb] crudus, non potest suis abstinentiam laudare, quam calcat; vitio cupiditatis addictus, cupidis amorem non potest dissuadere pecuniae; inimicitiarum tenax, non audebit animos dissidentium sacerdotali tranquillitate componere; justitiam praedicare judicibus erubescit, quam ipse personae potentis favore corrumpit; nec defendit oppressos, si personas aut honorat, aut despicit; et quidquid boni non facit aut mali committit, nec [g 1Kb] jubebit fieri, nec vetabit quia necessariam [h 1Kb] docendi auctoritatem contrarietate suae actionis aut amittit, aut minuit.



CAPUT XVI. Quale periculum maneat eos qui Ecclesiam sibi creditam vel relinquere volunt, vel strenue gubernare contemnunt.

[Col. 0431C] Haec atque his similia memorantes [i 1Kb] episcopatus vos accepti poenituit: qui, sicut administratorem suum, si [j 1Kb] probe administretur, illustrat, ita contemptorem suum condemnat. Denique volentes Ecclesiam vobis creditam, velut impares ei regendae dimittere, atque in aliquam solitudinem [k 1Kb] non tam studio quietis quam ipsius officii vestri desperatione secedere, nulla res alia vobis exegit in melius mutare consilium, nisi quod veriti estis periculum [l 1Kb] majus incurrere: quoniam si periculosum est navim inter fluctus caute non regere, quanto periculosius est eam undis intumescentibus fluctuantem in tempestate relinquere? Ad quam sicut [m 1Kb] satius est non ascendere, ita semel susceptam convenit fluctuantis pelagi projecta formidine, ac spe perveniendi concepta, usque [Col. 0431D] in portum sine ulla mercium jactura perducere. Quae cum vobis comparatio placuisset, adjunxi: Et idcirco [Col. 0432A] Ecclesia, quae velut navis magna per mare mundi hujus enavigat, quae diversis tentationum fluctibus in hac vita contunditur, quae immundorum spirituum persecutionibus velut quibusdam procellosis fluctibus in diversa jactatur, quae scandalorum cautibus vadosis illiditur, quae [n 1Kb] velut aggere arenae gravantis cingitur, non relinquenda est, sed regenda: quae sicut omnes quos vehit, perducit incolumes gubernatoris [o 1Kb] vigilantia gubernata, ita non solum omnes quos habet, sed etiam ipsum gubernatorem perdet, submersa fluctibus aut soluta.



CAPUT XVII. Ubi anxium quod Ecclesiam nec relinquere, nec regere possit, provocat, suggerendo quod eam melius regat exemplo.

[Col. 0432B] Haec atque [p 1Kb] hujuscemodi me prosequente, permoti graviter ingemuistis, vos in eam necessitatem fuisse perductos, quam nec implere aliquo studio, nec sine peccato relinquere valeretis; ac deinde, cum piis gemitibus vestris, ea qua [q 1Kb] vobis obstrictus sum cordis affectione compassus, orando vos [r 1Kb] dixi posse perficere quod non possetis docendo suggerere; plusque fideles catholicos bonis exemplis, quam luculentis verbis solere proficere; eamque esse summam perfectamque doctrinam, quam conversatio spiritualis [s 1Kb] ostenderit, non quam inanis sermo jactitarit; nec [t 1Kb] a nobis in die judicii verba quaerenda, sed opera; nec facile [u 1Kb] persuaderi esse possibile quod docet lingua, si a lingua vita dissentiat; illud autem [v 1Kb] probari possibile, quod sive praedices, sive [Col. 0432C] non praedices, faciendo confirmas, et imitari volentibus cum quadam delectatione ipsius possibilitatis [x 1Kb] inculcas: vos mea suggestione paululum delectati, hoc protinus, si me non habet oblivio, retulistis.



CAPUT XVIII. Quod parum valeat exemplo agenda monstrare, nisi etiam quae sint credenda docendo sacerdos ostenderit.

Et jam si tota perfectio in opere tantum, non etiam in fide consisteret, nec quid homo credidisset, sed quid egisset in die judicii quaereretur, quis erit tantae arrogantiae, qui, ecclesiasticae doctrinae [y 1Kb] auctoritate neglecta, de sua sibi justitia blandiatur? [z 1Kb] cum non solum, secundum Apostolum (II Thess. III, 9; I Petr. V, 3) nos oporteat formam praebere fidelibus, sed [Col. 0432D] etiam eos ipsos fideles, qui nobis divinitus [aa 1Kb] instituendi commissi sunt, instruere debeamus: de Patre, [Col. 0433A] quomodo solus accipiatur ingenitus; de Filio, quomodo ex ipso sit genitus, de Spiritu sancto, quomodo ex Patre et Filio [a 1Kb] procedens, nec ingenitus possit dici, nec genitus; qualiter ista tria unum sint; et hoc unum non dividatur, sed distinguatur in tria: quemadmodum nec Pater, nec Spiritus sanctus, sed solus Filius de solo Patre ineffabiliter natus, hominem totum sine ulla mutatione substantiae suae susceperit; ac se Deum et hominem verum per virtutes, passionesque probaverit, comprehendi permiserit, occidi voluerit, tertia die resurrexerit, [b 1Kb] in coelos hominem de nobis assumptum sua virtute levaverit, suae resurrectionis exemplo nobis regeneratis in se spem feliciter resurgendi praestiterit; membra sua nos fecerit; non credentibus sibi, vel a se recedentibus [Col. 0433B] supplicium comminatus sit, et adhaerentibus sibi regnum coeleste promiserit.



CAPUT XIX. De virtute fidei, quod ad eam non solum credere, vel intelligere, sed etiam bene operari pertineat.

Haec [c 1Kb] et alia, et sacerdos nosse debet, ut doceat, et populus credere, ut [d 1Kb] quae doceatur intelligat; [e 1Kb] dicente Apostolo: Nisi credideritis, non intelligetis (Isai. VII, 9, juxta LXX). Unde datur intelligi quod non fides ex intellectu, sed ex fide intellectus existat; [f 1Kb] nec qui intelligit credat, sed qui credit intelligat, et qui intellexerit, bene agat; sicut alibi scriptum est: Noluit intelligere, ut bene ageret (Psal. XXXV, 4). Non dixit: Non potuit, sed noluit intelligere; ut nihil aliud nolle intelligere dictum, quam nolle credere [Col. 0433C] noverimus; ac per hoc ut bene agat quis, intelligere studeat, et ut intelligat, credat. Sed quia idem Apostolus dicit: Fides ex auditu; auditus autem [g 1Kb] per verbum Dei (Rom. X, 17), debet doctor Ecclesiae praedicare, quod audiat crediturus: quia sine praedicatione nullus erit auditus; eodem Apostolo [h 1Kb] attestante atque dicente: Quomodo audient sine praedicante (Ibid., 14)? Si ergo quilibet sine praedicante non audit, sine auditu non credit, sine fide non intelligit, sine intellectu bene non agit; verbum [i 1Kb] fidei praedicandum est, [j 1Kb] ut audiens credat, credens intelligat, et intelligens bonum opus perseveranter exerceat: quoniam [k 1Kb] eum qui potest uti liberae voluntatis arbitrio, nec opera sine fide, nec sine operibus fides sola justificat. [Col. 0434A] Et ideo si corde creditur ad justitiam, ore autem confessio fit ad salutem; [l 1Kb] qui non crediderit, non habendo fidem, nec justitiam cordis habere poterit, nec salutem.



CAPUT XX. Quod nihil prosit sacerdoti, etiamsi bene vivat, si male viventem tacendo [m 1Kb] non corrigat.

1. Quod vero dicit Apostolus (I Petr. V, 3), ut nos formam debeamus exhibere fidelibus, quid valebit, si is cui vel exhortandi bonos, vel castigandi malos cura commissa est, bene vivendo se imitandum bonis exhibeat, et malos tacendo non corrigat? Ad hoc enim, nisi me fallit opinio, sancte vivendum est sacerdoti, ne dicta sua repugnantibus factis evacuet; si quod praedicat fieri debere non faciat, aut si quod non [Col. 0434B] facit praedicare praesumpserit. [n 1Kb] Si autem aliter egerit, nihil apud eos qui ejus vitam novere, proficit; quia ad hoc est Ecclesiae Dei praepositus, ut non solum bene vivendo, alios exemplo suae conversationis instituat, sed etiam fiducialiter praedicando, [o 1Kb] singulis ante oculos peccata sua constituat: quae poena maneat duros, quae gloria obedientes ostendat; [p 1Kb] nullius salutem desperando contemnat; animas emendari nolentium plangat, imitatus Apostolum, qui ait: Ut lugeam multos ex his qui ante peccaverunt, et non egerunt poenitentiam (I Cor. XII, 21); et iterum: Quis infirmatur, et ego non infirmor? Quis scandalizatur, et ego non uror (II Cor. XI, 29)?

2. Quapropter sciens quod si quibuslibet divitibus ac potentibus [q 1Kb] parcat, male viventibus autem faveat, [Col. 0434C] eos perdat simul et [r 1Kb] pereat; et sancte vivere debet propter exemplum, et [s 1Kb] docere propter suae administrationis officium: certus quod ei nihil sua justitia suffragetur, de cujus manu anima pereuntis exigitur. Quando quicunque alius perierit, quem nulla docendi necessitas manet, solus poenas [t 1Kb] sceleris sui dabit; ille autem cui dispensatio verbi commissa est, etiamsi sancte vivat, et tamen perdite viventes arguere aut erubescat, aut metuat, cum omnibus, qui eo tacente perierint, perit. Et quid ei proderit non puniri suo, qui puniendus est alieno peccato? Mentior, [u 1Kb] nisi hoc Dominus per Ezechielem prophetam sub cujusdam terroris denuntiatione loquitur, dicens ad eum: Et tu, fili hominis, speculatorem dedi te domui Israel (Ezech. [Col. 0435A] XXXIII, 7). Nec hoc transeunter debemus audire, quod sacerdotem speculatorem appellat: ut sicut speculatoris est, de loco editiori prospicere, et plus omnibus contemplari; ita sacerdos debet esse [a 1Kb] propositi sublimitate celsior cunctis, ac majoris scientiae propositi habere gratiam, qua possit sub se viventes instruere.

3. Videamus jam quid divinus sermo [b 1Kb] contineat. Audiens, inquit, ex ore meo sermonem, annuntiabis eis ex me (Ibid:); ut hoc dicat sacerdos, quod ex divina lectione didicerit, quod illi Deus inspiraverit, non quod [c 1Kb] praesumptione humani sensus invenerit. Annuntiabis eis, inquit, ex me. Ex me; [d 1Kb] non ex te mea verba loqueris. Non est [e 1Kb] quod ex eis, tanquam de tuis infleris. Ex me, inquit, eis annuntia. Sed jam quid annuntiet audiamus: Si me dicente ad impium: [Col. 0435B] Impie, morte morieris; [f 1Kb] non fueris locutus, ut custodiat se impius a via sua, ipse impius in iniquitate sua morietur, sanguinem vero ejus de manu tua requiram (Ibid., 8). Quid potuit expressius, [g 1Kb] quid apertius potest dici? Si impio, inquit, locutus non fueris, ut ab impietate sua se custodiat, [h 1Kb] et ille perierit, sanguinem ejus de manu tua requiram. Hoc est dicere: Si ei peccata sua non annuntiaveris, si eum non argueris, ut ab impietate sua convertatur et vivat; et te, qui non increpasti, et ipsum, qui te tacente, peccavit, flammis perennibus perdam. Quis, rogo, tam saxei pectoris, quis tam ferreus erit, quem sententia ista non terreat? quis tam alienus a fide, qui sententiae isti non credat?



CAPUT XXI. Luctuosa descriptio [i 1Kb] sacerdotis carnaliter viventis.
[Col. 0435C]

1. Sed nos praesentibus delectati, dum in hac vita commoda nostra, et honores inquirimus; non ut meliores, sed ut ditiores; nec ut sanctiores, sed ut honoratiores simus [j 1Kb] caeteris festinamus: nec gregem Domini, qui nobis pascendus tuendusque commissus est; sed nostras [k 1Kb] voluptates, dominationem, divitias, et caetera blandimenta [l 1Kb] carnaliter cogitamus; pastores dici volumus, nec tamen esse contendimus; officii nostri vitamus laborem, appetimus dignitatem. Immundorum spirituum feras a grege dilacerando non pellimus, [m 1Kb] et quod eis remanserit ipsi consumimus; quando peccantes divites, vel potentes [n 1Kb] , non solum non arguimus, sed etiam veneramur; ne [Col. 0435D] nobis aut munera solita offensi non dirigant, aut obsequia [Col. 0436A] desiderata subducant: ac sic muneribus eorum, et obsequiis capti, imo per haec illis addicti, loqui illis de peccato suo aut de futuro judicio formidamus. Et ideo minaciter superbiam nostram divinus sermo contundit; sed noster auditus nihil unde proficiamus admittit: quia praesentis vitae capti dulcedine, quae poena [o 1Kb] negligentiam nostram maneat in aeternum, nolumus cogitare.

2. In pastores ergo ista dicuntur, de quorum nobis inani appellatione blandimur: Haec dicit Dominus: Vae pastoribus Israel, qui pascebant semetipsos. Nonne greges pascuntur a pastoribus? Lac comedebatis, et lanis operiebamini; quod crassum erat occidebatis, gregem autem meum non pascebatis. Quod infirmum fuit non consolidastis, et quod aegrotum non sanastis; [Col. 0436B] quod [p 1Kb] fractum erat non alligastis, et quod abjectum non reduxistis. Quod perierat non quaesistis, sed cum austeritate imperabatis eis, et cum potentia: et dispersae sunt oves meae, eo quod non esset pastor, et facti sunt in devorationem omnium bestiarum agri (Ezech. XXXIV, 1 seqq.). Et paulo post: Propterea, pastores, audite verbum Domini: Vivo ego, dicit Dominus Deus: [q 1Kb] quia pro eo quod facti sunt greges mei in rapinam, et oves meae in devorationem omnium bestiarum agri, eo quod non esset pastor; neque enim quaesierunt pastores gregem meum; sed pascebant pastores semetipsos, et gregem [r 1Kb] meum non pascebant: Propterea, pastores, audite verbum Domini. Haec dicit Dominus: Ecce ego ipse super pastores; requiram gregem meum de manu eorum, et cessare eos faciam, ut ultra non pascant gregem [Col. 0436C] meum, nec pastores amplius pascant semetipsos (Ibid., 7 et seqq.).

3. Quis ad haec non contremiscat? Quis ista sine intolerabili metu futurae examinationis accipiat, nisi qui aut non intelligit, aut futura non credit? Sed [s 1Kb] quia omnia quae Deus observari voluit, tam aperte posuit, et ita nominis sui auctoritate firmavit, ut [t 1Kb] ea facilius (quod dictu quoque nefas est) contemnamus, [u 1Kb] quam non intelligere vel non credere tam aperta et divina fingamus: quando audimus, Haec dicit Dominus, [v 1Kb] quis futurum esse non credat quod dicit [x 1Kb] Dominus, nisi qui Deo non credit? Quod autem dicit: Vae pastoribus, istud vae pro maledicto [y 1Kb] poni, et pastorum nomine nos significari quis non intelligat, [Col. 0436D] nisi qui [z 1Kb] futura non cogitat? [aa 1Kb] Greges Domini pascendos [Col. 0437A] pastores facti suscipimus; et nos ipsos pascimus, quando non gregum utilitati prospicimus, sed quid foveat et augeat nostras [a 1Kb] voluptates attendimus. Lac et lanas ovium Christi [b 1Kb] , oblationibus quotidianis ac decimis fidelium gaudentes accipimus, et curam pascendorum gregum ac reficiendorum, a quibus perverso ordine volumus pasci, deponimus. Non sanamus spirituali consilio peccatis infirmum, non sacerdotali ope consolidamus [c 1Kb] aut reficimus diversis tribulationibus fractum, non ad viam salutis revocamus [d 1Kb] errantem, non requirimus sollicitudine pastorali veniae desperatione jam perditum; ad hoc tantum potentes effecti, ut nobis in subjectos dominationem tyrannicam vindicemus; non ut afflictos contra violentiam potentium, qui in eos ferarum [Col. 0437B] more saeviunt, defendamus.

4. Inde est quod [e 1Kb] tam a potentibus hujus mundi quam a nobis, quod pejus est, nonnulli graviter fatigati depereunt, quos se de manu nostra Dominus requisiturum terribiliter comminatur, dicens: Requiram oves meas de manu pastorum, et cessare eos faciam, ut ultra non pascant (Ezech. XXXIV, 20). Quod quid est aliud quam, pastores qui semetipsos, non gregem meum pascunt, sublimitate suae dignitatis exspoliem; et inter reprobos, quia honorem suum noluerunt custodire, projiciam? Horum et his similium consideratione [f 1Kb] perterritus: Timor et tremor ceciderunt super me, et contexerunt me tenebrae, et dixi: Quis dabit mihi pennas sicut columbae, et volabo, et requiescam (Psal. LIV, 6, 7)? Et hoc est totum propter quod imperitiae meae [Col. 0437C] ac futuri finis recordatus ingemui, et volui, sarcina episcopatus mei deposita, elongare fugiens, et manere in solitudine, et ibi exspectare Dominum, qui me salvum faceret a pusillanimitate mea, et ab ipsa intolerabilium mihi sollicitudinum tempestate.



CAPUT XXII. Quod secundum sermonem prophetae, culpa sua pereant, qui sacerdotum increpationes vel admonitiones perversa voluntate contemnunt.

1. Ad haec ego [g 1Kb] tunc: Sic, inquam, ista invidiosis questibus jactas, et in suggillationem pontificum, vel certe ipsius pontificatus exaggeras: quasi [h 1Kb] non ubi ista legisti, quibus rationabiliter permoveris, ibi et illa sint quae, a vobis praetermissa, breviter in excusationem officii sacerdotalis attingam. Post illa [Col. 0437D] verba, quibus negligentium sacerdotum finis ostenditur, de pontifice officium suum curante propheta sic loquitur: Si autem annuntiante te ad impium ut a viis suis convertatur, non fuerit conversus a via sua, ipse [Col. 0438A] impius in iniquitate sua morietur, et tu animam tuam liberasti (Ezech. XXXIX, 9). Hic certe satis evidenter ostenditur, quod sive proficiant, sive non proficiant auditores, tacere eis non debeant sacerdotes; nec ideo rei sint, si forte eorum verba populi non [i 1Kb] audiunt vel audita contemnunt; sed si ab eis corrigendis absistunt: quia si nec exemplo vitae praepositorum suorum, nec verbo doctrinae populi contumaces emendati proficiunt, ipsi sibi causa suae perditionis existunt, et doctores suos, quorum exempla simul ac verba despiciunt, involvere criminibus suis omnino non poterunt.

2. Quod idem propheta evidentius alio loco prosequitur dicens: Speculator [j 1Kb] si viderit gladium venientem super terram, et cecinerit buccina, et annuntiaverit populo; audiens autem, quisquis ille est, sonum buccinae, [Col. 0438B] non se observaverit, veneritque gladius et tulerit eum, sanguis ipsius super caput ejus erit; sonum buccinae audivit, et se non observavit, sanguis ejus in ipso erit. Si autem se custodierit, animam suam salvabit (Ezech. XXXIII, 3 et seq.). Hic autem quid agere debeat qui fungitur speculatoris officio: divinus sermo satis ostendit, scilicet ut quando viderit venientem gladium super terram, [k 1Kb] iram Dei scilicet super peccatores [l 1Kb] operibus terrenis addictos, omnino non taceat, atque eis quandiu inhaeserint iniquitatibus suis, [m 1Kb] impendere divinae indignationis interitum denuntiare non desinat; sed clare et publice arguat (quia hoc buccinae nomen insinuat), ut sic se a suis criminibus emendantes, supplicium futurae damnationis effugiant. Quod si corripientem, si iram futuram, [Col. 0438C] quae contemptoribus [n 1Kb] jam imminet, nuntiantem homines terreni despiciunt, sanguis eorum in ipsis erit; et sacerdos qui eis peccata sua non tacuit, poenae quae eos exspectat particeps esse non poterit.



CAPUT XXIII. Quod sacerdotes etiam qui aliter possunt, tam simpliciter docere debeant, ut omnes eos docentes intelligant.

Nec vero se per imperitiam pontifex excusabit, quasi propterea docere non valeat, quod ei sufficiens et luculentus sermo non suppetat: quando nulla alia sacerdotis doctrina debet esse quam vita, satisque auditores possint proficere, si a doctoribus suis quod vident spiritualiter fieri, hoc sibi etiam simpliciter audiant praedicari, dicente Apostolo: Etsi imperitus [Col. 0438D] sermone, sed non scientia (II Cor. XI, 6). Unde datur intelligi quod non se debeat Ecclesiae doctor de accurati sermonis ostentatione jactare, ne videatur [o 1Kb] Ecclesiam Dei non velle aedificare, sed magis se [Col. 0439A] quantae sit eruditionis ostendere. Non igitur in verborum splendore, sed in operum virtute totam praedicandi fiduciam ponat; non vocibus delectetur populi acclamantis sibi, sed fletibus; nec plausum a populo studeat exspectare, sed gemitum. Hoc specialiter doctor ecclesiasticus elaboret, quo fiant qui audiunt eum sanis disputationibus meliores, non [a 1Kb] vana assentatione fautores. Lacrymas quas vult a suis auditoribus fundi ipse primitus fundat, et sic eos compunctione sui cordis accendat. Tam simplex et apertus; etiamsi minus Latinus, disciplinatus tamen et gravis sermo debet esse pontificis: ut ab intelligentia sui [b 1Kb] nullos, quamvis imperitos, excludat; sed in omnium audientium [c 1Kb] pectus cum quadam delectatione descendat.



CAPUT XXIV. Quid intersit inter doctores qui Ecclesiam simpliciter docentes aedificant, et eos qui eloquentiam suam luculentis declamationibus jactant.
[Col. 0439B]

Denique alia est ratio declamatorum, et alia debet esse doctorum. Illi elucubratae declamationis pompam totis facundiae suae viribus concupiscunt, isti sobrio usitatoque sermone Christi gloriam quaerunt. Illi rebus inanibus pretiosa verborum induunt ornamenta; isti veracibus sententiis ornant, et [d 1Kb] commendant verba simplicia. Illi affectant suorum sensuum deformitatem tanquam velamine quodam phalerati sermonis abscondere; isti eloquiorum suorum rusticitatem student pretiosis sensibus venustare. Illi totam laudem suam in favore vulgi, isti in virtute [Col. 0439C] Dei constituunt. Illi plausibiliter dicunt, et nihil auditoribus suis declamando [e 1Kb] proficiunt; isti usitatis sermonibus docent, et imitatores suos instituunt. Quia rationem [forte orationem] suam nulla fucatae compositionis [f 1Kb] affectatione corrumpunt.



CAPUT XXV. Quales esse debeant sacerdotes qui volunt fieri vitae contemplativae participes.

1. Quocirca, si sacerdotes sancti (non quales illi sunt quos judicandos atque damnandos comminatio divina pronuntiat, sed quales apostolica doctrina commendat), multos [g 1Kb] ad Deum sancte vivendo et praedicando convertant; si nihil [h 1Kb] ex imperio, sed omnia humiliter agant, ac se communes eis quibus sunt praepositi, studio sanctae dilectionis exhibeant, [Col. 0440A] si infirmitates carnaliter viventium fratrum modo verborum salubrium medicaminibus curent, modo quas incurabiles judicant, patientiae virtute sustineant; si moribus ac praedicationibus suis non suam, sed Christi gloriam quaerant; nec verba ac facta sua in [i 1Kb] pretium favoris conciliandi miserabiliter perdant, sed quidquid sibi sacerdotaliter viventibus atque docentibus honoris impenditur, Deo semper ascribant; si non inflentur officiosis occurrentium salutationibus, sed graventur; nec honorari se, sed onerari faventium sibi laudibus credant: si consolentur afflictos, pascant egenos, vestiant nudos, redimant captivos, suscipiant peregrinos; si errantibus viam salutis ostendant, [j 1Kb] desperatis spem veniae consequendae promittant; currentes [k 1Kb] impellant, remorantes [Col. 0440B] accendant, et quidquid ad officium suum pertinet, constanter exerceant: quis sic erit alienus a fide, ut dubitet tales contemplativae [l 1Kb] virtutis esse participes, quorum exemplo simul ac verbo plures fiunt regnorum coelestium cohaeredes?

2. Isti sunt ministri verbi, [m 1Kb] adjutores Dei, oraculum Spiritus sancti. Per tales Deus placatur populo, populus [n 1Kb] instruitur Deo. Isti sunt apostolorum Domini successores, qui Ecclesias quas illi [o 1Kb] editis mirabilibus fundaverunt, mirabiliter apostolicis praediti virtutibus regunt; qui fidem catholicam aut disputationibus, aut si ita necessitas poscat, membrorum suorum laceratione defendunt, pro qua totis [p 1Kb] viribus retinenda, amissis facultatibus suis, etiam mori parati sunt. Fidelium catholicorum virtutibus [Col. 0440C] crescunt, qui per eos Deo auctore proficiunt; et Deo suo inseparabiliter adhaerentes, in quo sibi credunt solida ac permansura bona reposita, mundi hujus gaudia fugitiva fastidiunt. Hactenus super tribus capitulis sermonem [q 1Kb] laciniosae disputationis prolixitate produximus: in quo, quae esset vitae contemplativae proprietas, quae differentia ipsius et activae, et qualiter contemplativae [r 1Kb] virtutis sacerdotes [s 1Kb] fieri participes possint, sufficienter, ut opinor, ostendimus. Ideoque huic tandem libro terminum dantes, in secundo volumine alia tria capitula, Deo conatum nostrum vestris orationibus adjuvante, tractabimus; ut in tertio libro de reliquis quatuor, quibus vitiorum atque virtutum discutienda continetur ratio, disseramus.



LIBER SECUNDUS.
[Col. 0441]


PRAEFATIO.
[Col. 0441A]

1. Superiori libro rationem contemplativae vitae [a 1Kb] complexus, pro viribus quas Dominus donare dignabitur, de actuali vita, sicut promisi, disputare constitui. Quapropter [b 1Kb] sicut in praefatione primi voluminis feci, hic quoque officii mei [c 1Kb] necessitatem paucis aperio: quia si potuissem sine obedientiae noxa quod jubebatis abnuere, nunquam me propriae voluntatis instinctu committerem obtrectatorum malevolo [d 1Kb] dente carpendum; qui nolentes advertere quam invitus haec scribenda susceperim, totum quod est vestrae jussionis, applicaturi sunt [e 1Kb] forte vitio vanitatis: maxime si de rebus talibus locuturus, quibus ecclesiasticorum pene omnium conversatio tenenda describitur, aliquid tale posuero, quod saeculariter viventium mentes offendat; et [f 1Kb] dum in [Col. 0441B] descriptione ecclesiasticae vitae mores suos (quos [g 1Kb] nesciri magis quam emendari volunt) viderint publicari; in me tanquam suorum actuum proditorem, carnaliter commoti desaeviant, atque ea quae fuerint, donante Deo, prolata, etsi rationabiliter dicta dijudicent, a me tamen dici non debuisse contendant; sicque aut materiam disputationis, aut personam disputantis irrideant. Sed quoniam sana mens incomparabiliter amplius obedientiae fructum debet appetere quam vitare injustae obtrectationis opprobrium; [h 1Kb] levius credidi me gravari reprehendentium dicta mea judicio, quam pertinacis inobedientiae subjacere periculo. Proinde securus, [i 1Kb] quod vos mihi perficiendi facultatem precibus impetretis a Domino, qui jussistis ut loquerer, et praesumptionem meam apud eos qui me judicaturi sunt, excusetis; opus susceptum [Col. 0441C] [j 1Kb] vobis orantibus adjuvandus expediam.

2. Sed priusquam membratim singula quae proposuistis absolvam, universaliter de ipsa re quae in hoc libello tractanda est pauca mihi video esse dicenda: quibus evidenter appareat qua ratione mihi succenseri posse praefatus sim, ab eis qui magis quis dicat, quam quid dicat attendunt; nec rationem dictorum, sed dignitatem dicentium [k 1Kb] prava examinatione discutiunt; et quod facere aut fieri nolunt, dici quoque [l 1Kb] sibi fastidiunt; paratiores aliquid doctrinae, etiam quod scire cupiunt ignorare; quam a persona inferiore cognoscere: cum veritas undecunque claruerit, non sit ingenio humano deputanda, sed Deo; nec aliquorum debeat credi, sed omnium, quae per se [m 1Kb] tanta et talis est, ut non tunc sit magna, si eam magni docuerint; sed potius [Col. 0441D] ipsa magnos faciat eos, a quibus doceri vel [n 1Kb] disci potuerit. [Col. 0442A] Voluistis itaque vobis proprietatem vitae actualis exponi, ut vos cum vestris secundum ipsam vixisse semper, et vivere probaretis; non qualiter vobis esset vivendum [o 1Kb] meis disputationibus disceretis. Siquidem conversatio religiosa actualis est vita, quae docet quomodo praepositi sub se regant viventes et diligant; ac non minus de eorum, quam de sua salute solliciti, quod eis expedire sciunt, paterna cura provideant: et qualiter praeposito suo subjecti, tanquam capiti membra deserviant, ac praecepta ejus velut imperium Dei summo amore custodiant; hoc esse sanctum, hoc sibi salubre et necessarium judicantes, quod rectori suo placuerit; non quod eis in perniciem sui arrogantia mentis vitiosae dictaverit. Ideoque obedientiae ac patientiae virtute fundati, majorum suorum non discutiunt [Col. 0442B] constituta, sed faciunt; et quando rigor exigit disciplinae, ut [p 1Kb] severiter arguantur, acceptam correptionem magnanimiter ferunt; nec motibus eorum a quibus fuerint objurgati, sed suis negligentiis, quod castigantur, ascribunt. Cives quoque suos plebeios et nobiles, divites ac potentes, qualiter tractare et regere debeant sacerdotes, hujus libelli series continebit. Quae ego, sicut saepe jam dixi, scribere non auderem si vobis negare aliquid [q 1Kb] potuissem. Sed jam capitula ipsa disserenda ponamus. Quaesistis igitur utrum aequanimiter sustinendi sint divina praecepta calcantes, an pro modo peccati debeant ecclesiastica severitate coargui.



ELENCHUS.

    CAPUT I. Quod pro diversitate peccantium, alii portandi [Col. 0442C] sunt, alii castigandi.
    CAP. II. De laude sanctorum sacerdotum.
    CAP. III. De testimoniis apostolicis, vel de expositione eorum.
    CAP. IV. Objectio, quare sacerdotes sancti, quorum cura est perdite viventes arguere, simulatores religionis aequanimiter ferant.
    CAP. V. Responsio, ubi ostenditur quibus exigentibus causis quorumdam infirmitas blande tractetur.
    CAP. VI. Quod illi peccata aliena impatienter accusant, qui sua non cogitant.
    CAP. VII. Quantum remedii habeat confessio peccatorum, et quale mereatur occultatio dolosa supplicium.
    CAP. VIII. Quod inique, et non simpliciter arguentes, vani sint, ac divino judicio condemnandi.
    [Col. 0442D] CAP. IX. Quod sacerdotes nihil proprii habere debeant, [Col. 0443A] et Ecclesiae facultates quasi communes, ut pote Deo rationem reddituri, suscipiant.
    CAP. X. Cum quo damno animae suae ab Ecclesia quae pauperes pascit, accipiant illi qui sibi de suo sufficiunt.
    CAP. XI. Qui sint qui etiam cum profectu animae suae opibus sustentantur Ecclesiae.
    CAP. XII. Quid facere debeant clerici quorum infirmitas non potest sua contemnere.
    CAP. XIII. Quae sint gaudia vera, vel verae divitiae, et [a 1Kb] quid impedimenti afferant bona praesentia amatoribus futurorum.
    CAP. XIV. Qualiter intelligatur, quod dicit Apostolus: Qui in sacrario operantur, quae de sacrario sunt edunt.
    [Col. 0443B] CAP. XV. De cupiditate, qualiter eis quos semel invaserit dominetur.
    CAP. XVI. Quod Deum perfectius illi possideant, qui terrenis possessionibus ex corde renuntiant.
    CAP. XVII. Quod nihil proficiant, qui, abstinentes a cibis, vitiis serviunt; nec prosit illis facultates abjicere, qui suas faciunt voluntates.
    CAP. XVIII. Quanta bona primus homo, abstinentiae bonum negligendo perdiderit.
    CAP. XIX. De peccato primi hominis, et de malis quae illum peccantem, Deo judicante, secuta sunt.
    CAP. XX. Quod omnia bona quae in Adam corrupti perdidimus, in Christo reparati [b 1Kb] recipiemus.
    CAP. XXI. Qualiter vivere debeant qui Christum imitari desiderant.
    [Col. 0443C] CAP. XXII. [c 1Kb] Qua temperantia uti debeant qui a voluptate delectabilium, vel ab immoderata perceptione ciborum communium, atque a vini immoderato usu cupiunt abstinere.
    CAP. XXIII. Quod utentes carnibus concupiscentia carnium polluat, non natura.
    CAP. XXIV. Quam utile sit jejunio vel abstinentiae, advenientium caritatem plerumque [d 1Kb] praeferre.





CAPUT PRIMUM. Quod pro diversitate peccantium alii portandi sunt, alii castigandi.

1. Si una omnes aegritudine mentium laborarent, ac paribus animorum morbis affecti, nihil ab invicem discreparent, aut [e 1Kb] sustineri omnes necesse esset, aut argui. Nunc vero, propterea alii portandi sunt, [Col. 0443D] alii castigandi, quia pro diversitate peccantium, modus quoque diversus est [f 1Kb] praeceptorum. Et utique [Col. 0444A] [g 1Kb] ita peccatis dissimilia sunt adhibenda remedia, sicut ex dissimilibus causis veniunt ipsa peccata. Plerosque enim peccandi consuetudo delectat, alios ad peccandum occasio alicujus lucri temporalis invitat, fragilitas nonnullos inclinat, quosdam ignorantia boni facit nescire quod peccant, et impedit [h 1Kb] mali dulcedo, ne correpti aliquando sapiant quod ignorant. Taceo de illis quos aliena delicta quibus consentiunt, decolorant. Illos etiam praetermitto qui, cupientes adipisci quod diligunt, vel refugientes pati quod metuunt, aut fidem catholicam produnt, [i 1Kb] aut mendacio praestantiam veritatis addicunt. [j 1Kb] Illud vero dico: Quis nesciat [k 1Kb] aliter homines cogitatione subita, aliter definitione delinquere, aliter sermone, aliter opere, aliter necessitate, aliter [l 1Kb] voluntate [Col. 0444B] peccare

2. Cum igitur tam multiplicibus, ac multum ab invicem [m 1Kb] distantibus modis homines peccent, quis non intelligat uno modo eis non posse utique mederi quorum tam diversi sunt morbi? Et ideo dupliciter quidem fragilitas humana Dei praecepta contemnit. aut faciendo quod [n 1Kb] vetuit, aut non faciendo quod jussit: sed [o 1Kb] quomodo non solum ex illis causis quas commemoravi, sed etiam ex aliis quas non commemoravi, in praeceptis suis eum contemnunt, qui ejus praecepta non faciunt; sic debent omnes modo docendo, modo exhortando, modo sustinendo, modo increpando [p 1Kb] curari, ut sub ope Christi [q 1Kb] nullius salus in hac vita debeat desperari. Jam nunc si satis apparuit quod divina praecepta calcantes non solum portandi [Col. 0444C] sunt, sed etiam castigandi; a quibus id fiat, qui, vel quo ordine, et quandiu curandi sint qui curantur, adjuvantibus me [r 1Kb] meritis et orationibus vestris, debeo declarare.



CAPUT II. De laude sanctorum sacerdotum.

1. Ac ne fidem meus sermo velut humana conjectura non habeat, effectumque, dum ei parum creditur, perdat; ea quae, adjuvante Domino, demonstrare constitui, vera esse divinis testimoniis conabor ostendere, si prius pauca de laude verorum sacerdotum, qui sunt Ecclesiarum magistri, protulero. Ipsis enim proprie animarum curandarum sollicitudo commissa est; qui pondus populi sibi commissi [s 1Kb] utiliter sustinentes, pro peccatis omnium velut pro suis infatigabiliter [Col. 0444D] supplicant Deo, ac velut quidam Aaron incensum contriti cordis, et humiliati spiritus offerentes, [Col. 0445A] [a 1Kb] quo placatur Deus, avertunt iram futurae animadversionis a populo (Exod. XXX, 10; Lev. XVI, 2; Num. XVI, 46); qui per Dei gratiam fiunt divinae voluntatis indices, Ecclesiarum Christi post apostolos fundatores, [b 1Kb] fidelis populi duces, veritatis assertores, pravae doctrinae hostes, omnibus bonis amabiles, et male sibi consciis etiam ipso visu terribiles, vindices oppressorum, patres in fide catholica regeneratorum, praedicatores coelestium, primi [forte primae] [c 1Kb] phalanges invisibilium praeliorum, exempla bonorum operum, documenta virtutum, et [d 1Kb] forma fidelium. Ipsi sunt [e 1Kb] Ecclesiae decus, in quibus amplius fulget Ecclesia; ipsi columnae firmissimae quibus in Christo fundatis innititur omnis multitudo credentium; ipsi januae civitatis aeternae, per quos omnes qui credunt [Col. 0445B] [f 1Kb] in Christum ingrediuntur ad Christum; ipsi janitores quibus claves datae sunt regni coelorum; ipsi etiam dispensatores regiae domus, quorum arbitrio in aula regis aeterni dividuntur gradus, et officia singulorum.

2. Hi sunt qui non ambiendo, sed spiritualiter vivendo sacerdotium meruerunt; quique non favoris humani suffragio, sed divino munere sublimati, nihil sibi de [g 1Kb] praestantia sui principatus applaudunt; quos non [h 1Kb] inflat honor acceptus, sed exercet labor impositus; [i 1Kb] qui non excellentiam [j 1Kb] suam cogitant provecti, sed sarcinam; nec gloriantur de officii dignitate, sed sudant potius constituti sub onere. Tales divina Scriptura speculatores appellat (Ezech. III, 17), qui speculantur actus omnium, et qualiter unusquisque [Col. 0445C] cum suis in domo, qualiter in civitate cum civibus vivat, intentione religiosae curiositatis explorant; quos bonos probaverint, honorando confirmant; quos deprehenderint vitiosos, arguentes emendant; aut si emendari noluerint, aequanimiter portant, habituri uberrimum fructum, aut de sua districtione, si correpti profecerint; aut de sua patientia, etiamsi illi quos sustinent, emendari noluerint.



CAPUT III. De testimoniis apostolicis, et expositione eorum.

1. Sed jam divina testimonia, sicut promisimus, proferamus. In Act. apostolorum Paulus apostolus sacerdotibus dicit: Ecce ego scio quod amplius non videbitis faciem meam, vos omnes, inter quos ambulavi praedicans [k 1Kb] regnum Jesu Christi. Ideoque contestor vos hodierna [Col. 0446A] die, quia mundus sum ab omnium sanguine. Non enim subterfugi, quominus annuntiarem vobis omne consilium Dei. Attendite vobis et universo gregi, in quo vos Spiritus sanctus posuit episcopos, regere Ecclesiam Dei, quam [l 1Kb] acquisivit sanguine suo (Act. XX, 25 et seq.). Regnum Dei, inquit, inter vos ambulans praedicavi, ut me alionum ab omnium perditione servarem, qui verbo doctrinae salutaris audito, nihil [m 1Kb] promoventur ad salutem. Regnum Dei praedicat, qui de vita futura quae non habet finem; de contemplatione divina, quae non habet fastidiosam satietatem; de sanctorum beatitudine, quae non habet defectionem; de angelorum similitudine consequenda praedicare non cessat: ita ut [n 1Kb] si ad haec ineffabilia bona qui audiunt, provocari noluerint, absolutus sit ille qui eis praedicando non [Col. 0446B] tacuit.

2. Quod autem secutus adjungit: Non enim subterfugi quominus annuntiarem vobis omne consilium Dei (Ibid., 27): quid aliud facit intelligi, nisi ut ecclesiasticus doctor dispositionem Dei (quod consilium Dei vocat Apostolus) eis quos docet aperiat? Aperit ergo dispositionis divinae consilium quando docet ut patres pietatem filiis suis impendendo, eam mereantur a Domino, qui est omnium Pater, [o 1Kb] ut filii honorem debitum [p 1Kb] patribus suis exhibeant, non exhaeredationis metu deterriti, sed futurae remunerationis desiderio provocati: quia praeceptum [q 1Kb] Domini tam patres filios diligendo, quam filii honorificentiam suis exhibendo patribus complent, qui utrumque jussit ut fieret; [r 1Kb] docet ut mariti fidem conjugalis thori suis [Col. 0446C] uxoribus servent; [s 1Kb] ut uxores maritos suos non studio formae lenocinantis adhibito, aut accuratione vestium diversarum, sed gravitate morum delectent, et operum sanctitate; ut domini servos velut eorum in Christo conservi misericorditer tractent, et servi dominis ita ex corde deserviant, ut voluntatem non solum dominorum suorum, sed etiam Dei hoc ipsum jubentis, efficiant; ut inter se cives cum civibus, cum amicis amici, cum parentibus parentes veram concordiam teneant; ut in nullo negotio alter alterum callida fraude decipiat, [t 1Kb] aut ne in communi contractu fidem, quam sibi servari aliquis cupit, ipse corrumpat.

3. His [u 1Kb] et talibus et sacerdos annuntiat praedicando, et obediendo populus accipit Dei consilium, [Col. 0447A] sine quo non pervenitur ad regnum; in quo [a 1Kb] solo exsecutores divini consilii, participes, Deo auctore, futuri sunt coelestium praemiorum. Deinde quod dicit Apostolus: Attendite vobis et universo gregi in quo vos Spiritus sanctus posuit episcopos regere Ecclesiam Dei, quam [b 1Kb] acquisivit sanguine suo (Act. XX, 28): quis non videat quod tunc sibi sacerdotes attendunt, quando sancte vivendo, ac voluntatem [c 1Kb] Domini fiducialiter praedicando, Ecclesiae Dei prospiciunt, ut eis jam grave non sit infirmos Ecclesiae sustinere, pro quibus redimendis se dignatus est morti vitae auctor offerre? Sed et ipsi qui docentur, ut sapiant; qui increpantur, ut saltem objurgati proficiant; qui sustinentur, ut de suis aliquando criminibus erubescant, et gaudium suis doctoribus, quorum patientia blande tractantur, [Col. 0447B] [d 1Kb] de utilitate suae correctionis exhibeant; et ipsi, inquam, libenter audiant, quid eis apostolico ore [e 1Kb] divinus sermo praecipiat: Obedite, inquit, praepositis vestris et subjecti estote eis. Ipsi enim pervigilant, quasi rationem pro animabus vestris reddituri: ut cum gaudio hoc faciant et non gementes; hoc enim [f 1Kb] expedit vobis (Hebr. I, 3, 17).

4. Ergo doctoribus suis debent obedire qui audiunt, atque eis cum reverentia esse subjecti. Quod faciunt illi, qui castigati libenter accipiunt, nec increpantibus contradicunt. Quod vero ait: Ipsi enim pervigilant, quasi rationem reddituri pro animabus vestris (Ibid.); sacerdotalem curam pro populo sibi commisso satis ostendit, qui tam in suis actibus quam in praedicationibus vigilantes, sollicite hostis antiqui [Col. 0447C] rimantur insidias, ne quem, velut dormiente pastore, lupus [g 1Kb] diabolus astuta fraude subripiat, et in damnum pastoris abreptum, secum usque ad supplicia sempiterna perducat. Verum quia ex his qui arguuntur, aliqui se obedientes emendant, aliqui in sua perversitate perdurant, ideo de sacerdotibus ait: Ut cum gaudio hoc faciant, et non gementes (Ibid.). Cum gaudio sacerdotes [h 1Kb] arguunt, quando correpti proficiunt; et tristes hoc faciunt, quando se nihil proficere in suis contemptoribus ingemiscunt; ac sic hoc dicit illis expedire, ut cum gaudio, non gementes, eos increpent sacerdotes, qui doctores suos sua correctione laetificant, et eorum gaudia incremento sui profectus accumulant.



CAPUT IV. OBJECTIO: Quare sacerdotes sancti, quorum cura est perdite viventes arguere, simulatores religionis aequanimiter ferant.
[Col. 0447D]

1. Necdum sermonem de sacerdotibus sanctis, [Col. 0448A] unde plura dicere conabar, impleveram, cum ecce ad me quidam de nostris ingressus, quid dictarem [i 1Kb] curiosus interrogat. Cui cum recitari fecissem: Omnes, inquit, episcopos tales esse debere quales tuus sermo descripsit, et nunc esse plures apud nos plenos sacerdotalibus bonis, qualia veraciter praedicasti, dubium non est; sed cum ad eorum probetur officium pertinere, ut inquietos sacerdotali auctoritate corripiant, rudes doceant, contradicentes sanae doctrinae redarguant, [j 1Kb] quid est quod non in omnes haec eorum cura porrigitur; cur non et alios simili auctoritate castigant? Illos dico, qui velut conversi, ex pristinis moribus nihil abjiciunt, non mente mutati, sed veste; nec actu, sed habitu.

2. Hi sunt qui sermone tantum, non opere, saeculo [Col. 0448B] renuntiasse contenti saeculariter vivunt, et vitia sua inani professione vitae melioris abscondunt, ac religionis imaginariae nomine palliati, opinionem virtutis pro virtute suscipiunt: praedicant magna, nec faciunt; accusant vitia, nec deponunt; publice sibi displicere simulant, quod occulte committunt; magni student videri, non fieri; [k 1Kb] laudant eos quorum cupiunt praedicatione laudari; jejunant ut vultus sui pallorem perniciosis laudibus vendant. Ad reprehendendos alios prompti, se non patiuntur a quibuslibet vel [l 1Kb] leviter reprehendi. Ad faciem publicam patientiam fingunt, et in animo iracundiae virus abscondunt, ad nocendum parati, cum nocendi tempus invenerint: suorum actuum negligentes, fiunt aliorum procaci libertate censores. Impudenter se assuunt virginibus [Col. 0448C] sacris ac viduis, quibus tanto [m 1Kb] inglutinantur affectu, ut facilius ab Ecclesiae (quod dictu quoque nefas est) quam ab earum communione discedant. Qui etsi cum illis forte non [n 1Kb] peccant, tamen malae suspicionis de se praebendo materiam, vitam suam maculis sinistrae opinionis infamant.

3. Taceo de illis qui, undante [o 1Kb] lapsabundi corporis motu, defluentibus in talos vestimentis incedunt, et vagis laterum flexibus quodammodo fluctuantes, animorum dissolutionem vestigiis sinuosa mobilitate nutantibus produnt. Illos quis ferat qui, [p 1Kb] adumbratae praetendentes honestatis imaginem, ad hoc pupillorem ac viduarum causas, velut tuendas simulata pietate suscipiunt, ut earum facultates suis adjiciant, et divites ex pauperibus facti, vel ex divitibus ditiores, [Col. 0448D] tenuem censum [q 1Kb] per nefas accumulent: ut cum fuerint exundante patrimonio sumptuosiores effecti, nunquam [r 1Kb] materia voluptatis gulae suae deficiat? Hos igitur tales quare non arguunt, qui arguendi potesta [Col. 0449A] tem divinitus acceperunt? [a 1Kb] Non verentur, ne forte cum tam flagitiose viventibus parcunt, videantur probare quae faciunt? Quid quod eos etiam ad officium clericatus admittunt, et (proh nefas!) quasi parum sit quod tales dissimulata severitate non increpant, insuper et honorant?



CAPUT V. RESPONSIO: Ubi ostenditur quibus exigentibus causis quorumdam infirmitas blande tractetur.

1. Ego vero: Si recolis, inquam, quid de sanctis sacerdotibus fuerit disputatum, sufficiens accepisti responsum. Ecclesiae quippe doctoribus, sicut supra jam diximus, et censura inesse debet, ut arguant; et patientia, ut emendari nolentes fortiter ferant, apostolico satisfacientes imperio, qui Timotheo [b 1Kb] praecepit, [Col. 0449B] dicens: Argue, obsecra, increpa in omni patientia et doctrina (I Tim. IV, 2). Quasi diceret: Argue coaequales, obsecra seniores, increpa juniores. Sed propterea addidit: In omni patientia et doctrina: quia leniter castigatus exhibet reverentiam castiganti; asperitate autem nimiae increpationis offensus nec increpationem recipit, nec salutem. Item alio loco idem apostolus dicit: Vos qui firmiores estis, imbecillitates [c 1Kb] infirmiorum sustinete (Rom. XV, 1). Sustinent ergo aequanimiter ut infirmos, quos emendare non potuerint castigatos. Proinde quia nec [d 1Kb] objurgari omnes expedit, nec omnes blande tractari; sciunt sancti sacerdotes atque discernunt, quos debeant temperata severitate corripere, et quos sacerdotali magnanimitate portare; et ideo omnium quos per Deigratiam [Col. 0449C] curant, non voluntati, sed utilitati prospiciunt. Denique [al. Deinde] alios honorari deformiter ambientes, quibus non expedire noverunt, non vitio alicujus invidiae, sed altae prudentiae consilio praetermittunt, et alios latere cupientes honorant, ut eis aditum ad majores profectus aperiant. [e 1Kb] Eos quos probant increpationem posse pati castigant, et impatientes objurgationis ut languidos palpant; non eis adulando, quod tales sunt, sed infirmitatibus talium compatiendo, si forte aliter sanari non possunt.

2. Caeterum si Ecclesiae communione priventur infirmi, qui curari adhibita increpatione non possunt, aut intolerabilis mole tristitiae supra modum gravati succumbunt, et sanctorum omnium vultus, per quos possent restitui Deo, refugiunt; aut certe ad omnem [Col. 0449D] peccandi impudentiam, si fuerint exacerbati, prosiliunt, et quidquid mali occulte faciebant publice [Col. 0450A] perpetrabunt, in tantam vesaniam reparandae salutis desperatione prolapsi, [f 1Kb] ut seria verba corripientium in jocos exitiabiles impudenti urbanitate convertant, [g 1Kb] ac male dicaces in se ex ipsa jactatione turpitudinis suae, turpiter viventium malevolas laetitias pascant. [h 1Kb] Propter hoc ergo, blanda pietate portandi sunt, qui increpari pro sua infirmitate non possunt, Et revera, si peccanti salubrem pudorem, dum pro eo erubescis, incutias, ac verecundiam quam pro peccatis ejus assumis, in eum pia animi compassione transfundas; facile in illo [i 1Kb] reprimis omnem peccandi licentiam, atque ei totam impudentiam demis licentiosae turpitudinis hortatricem. Tunc mores ejus verecundia custos integritatis ornabit, ut ei placeat quod ante sordebat, quando [j 1Kb] sordibus erat; [k 1Kb] et [Col. 0450B] sordeat quod ante placebat, quando ipse bonis omnibus displicebat. Sanctos viros amando sectabitur, et sectando in eorum similitudinem paulatim vitae prioris emendatione formabitur, ut ei quam laboriosum fuit in sublimitatem virtutis evadere, tam deforme sit in vitia rursus quibus se gaudet caruisse, descendere. Quia sicut virtus onerosa est vitioso, ita virtutis amico [l 1Kb] vitiosa voluptas amara est. Ecce quomodo peccantes omnes blande tractat aut increpat, qui nihil aliud nisi eorum salutem quibus vult prodesse, considerat.



CAPUT VI. Quod illi peccata aliena impatienter accusant, qui sua non cogitant.

Tandiu [m 1Kb] enim quis peccata sua, quae nosse, aut [Col. 0450C] deflere debet, ignorat; quandiu curiose aliena considerat. [n 1Kb] Quod si mores suos ad seipsum conversus aspiciat, non requiret quod in aliis specialiter reprehendat, sed in seipso quod lugeat. Proinde fratrum nostrorum vitia non facile debemus accusare, sed gemere: ut invicem onera nostra portantes, legem Christi possimus implere (Gal. VI, 2); qui utique non accusavit peccata nostra, sed tulit, Evangelista dicente: Ecce Agnus Dei, ecce qui tollit peccata mundi (Joan. I, 29). Itaque si ille qui sine ullo peccato fuit, nos peccatores ineffabili pietate sustinuit, et sustinere non desinit, non interitum nostrum desiderans, sed profectum, nec mortem peccantium, sed salutem; quare nos exemplo nostri Salvatoris et Domini non sustineamus infirmos, cum et ipsi aut infirmi sumus, et [Col. 0450D] volumus a Deo portari; aut si sani sumus, possumus adhuc ut fragiles infirmari.



CAPUT VII. Quantum remedii habeat confessio peccatorum, et quale mereatur occultatio dolosa supplicium.
[Col. 0451A]

1. Huc accedit quod et ipsa peccata sic habentur occulta, vel aliena nobis, vel aliis nostra, ut plerumque et sanctus inter peccatores lateat, et famam sancti obtineat peccator. Innocentem si se tueri non potest, suspicio judicis [a 1Kb] incauta condemnat, et reum calliditas ingenii vivacis excusat. Verumtamen non divinum, sed humanum fallunt ista judicium. Et quid mirum, si animos aliorum quales sint, sine ipsorum confessione nescimus, cum nos ipsos ita hodie noverimus ut quales futuri simus [b 1Kb] crastino nesciamus? Cum vero nobis fratres quilibet nostri peccata sua, [Col. 0451B] tanquam medicis, vulnera quibus urgentur, aperiunt; operam dare debemus [c 1Kb] ut quantocius ad sanitatem, Deo auctore, perveniant, ne in pejus dissimulata curatione proficiant. Ea autem crimina quorumlibet si ipsis criminosis confiteri nolentibus undecunque claruerint; quaecunque non fuerint patientiae leni medicamento sanata, velut igni quodam piae increpationis urenda sunt et curanda.

2. Quod si nec sic quidem aequanimiter sustinentis, ac pie increpantis medela [d 1Kb] profecerit in eis, qui diu portati, et salubriter objurgati, corrigi noluerunt; tanquam [e 1Kb] putres corporis partes debent ferro excommunicationis abscidi: ne, sicut caro morbis emortua, si abscisa non fuerit, salutem reliquae carnis putredinis suae contagione corrumpit; ita isti qui [Col. 0451C] emendari despiciunt, et in suo morbo persistunt, si moribus depravatis in sanctorum societate permanserint, eos exemplo suae [f 1Kb] perditionis inficiant. Porro illi quorum peccata humanam notitiam latent, nec ab ipsis confessa, nec ab aliis publicata; si ea confiteri aut [g 1Kb] emendare noluerint, Deum, quem habent testem, ipsum habituri sunt et ultorem. Et quid eis prodest humanum vitare judicium, cum, si in malo suo permanserint, ituri sint in aeternum, Deo retribuente, supplicium? Quod si ipsi [h 1Kb] sibi judices fiant, et veluti suae iniquitatis ultores hic in se voluntariam poenam severissimae animadversionis exerceant; temporalibus poenis mutabunt aeterna supplicia, et lacrymis ex vera cordis compunctione fluentibus restinguent aeterni ignis incendia. At hi qui, in aliquo gradu ecclesiastico [Col. 0451D] constituti, aliquod occulte crimen admittunt, ipsi se vana persuasione decipiunt, si eis videtur propterea communicare, et officium suum implere [Col. 0452A] debere, quod homines occultatione sui criminis fallunt.

3. Exceptis enim peccatis quae tam parva sunt, ut caveri non possint, pro quibus expiandis quotidie Deo clamamus, et dicimus: Dimitte nobis debita nostra sicut et nos dimittimus debitoribus nostris (Matth. VI, 12); illa crimina caveantur quae publicata suos auctores humano faciunt damnari judicio. Qui autem ea commiserint, et ideo prodere metuunt, ne sententiam justae excommunicationis accipiant, sine causa communicant; imo vero dupliciter contra se iram divinae indignationis exaggerant, quod et hominibus innocentiam fingunt, et contempto Dei judicio, abstinere se ab altari propter homines erubescunt. Quapropter Deum sibi facilius placabunt illi qui non humano convicti [Col. 0452B] judicio, sed ultro crimen [i 1Kb] agnoscunt; [j 1Kb] qui aut propriis illud confessionibus produnt, aut nescientibus aliis quales occulti sunt, ipsi in se voluntariae excommunicationis sententiam ferunt, et ab altari cui ministrabant, non animo, sed officio separati, vitam suam tanquam mortuam plangunt, certi quod reconciliato sibi efficacis poenitentiae fructibus Deo, non solum amissa [k 1Kb] recipiant, sed etiam cives supernae civitatis effecti, ad gaudia sempiterna perveniant.



CAPUT VIII. Quod inique, et non simpliciter arguentes vani sint, ac divino judicio condemnandi.

Jam [l 1Kb] de illis qui, levi suspicione permoti, simpliciter viventes objurgant, ut et illos incondita correptione [Col. 0452C] confundant atque dejiciant, et sibi per hoc nescio cujus districtionis gloriam quaerant, non est meum aliquid dicere; super quibus tam perspicue divinus sermo pronuntiat, ut [m 1Kb] expositore non egeat. Ait enim in Ecclesiastico Spiritus sanctus: Est correptio mendax in [n 1Kb] ira contumeliosi; et est judicium quod non est bonum (Eccli. XIX, 28). Utique contumeliosi hominis et superbi correptio, quae dicitur mendax, [o 1Kb] superbiae est, non alicujus humilitatis [p 1Kb] judicium, et ideo non est bonum. Quid potuit evidentius, quid apertius dici, quam [q 1Kb] ut contumeliosum diceret mendaciter arguentem? Quia et contumeliosus est qui mendaciter arguit; [r 1Kb] et mendaciter arguit qui contumeliam facit. Item in Proverbiis: Testis falsus non erit impunitus, et qui arguit inique non [Col. 0452D] effugiet (Prov. XIX, 5). Quis est falsus testis, nisi qui hominem quemlibet de criminibus indiscussis objurgat? Quem propterea inique increpantem dicit non [Col. 0453A] impunitum futurum, quia innocentem nullis provocantibus meritis arguendo, [a 1Kb] videri vult reum. [b 1Kb] Quod autem dicit de eo qui inique arguit, non effugiet; quid aliud debet intelligi, nisi quia iram Dei non effugiet, qui aliquem non sic corripit, ut emendet, sed ut se procaciter jactet? Sed de contemptoribus praeceptorum Dei, et de correptionis ac patientiae virtute, sufficiant ista quae diximus: ne in uno capitulo justo amplius immorati, aut caetera brevius quam necesse sit transcurramus, aut intentionem, vestram longitudine nimium protelati voluminis oneremus. Videamus itaque quid nos etiam continentia [c 1Kb] capituli sequentis edoceat. Utrum, [d 1Kb] inquit, congregandis fratribus, aut alendis expediat facultates Ecclesiae possideri, an perfectionis amore contemni.



CAPUT IX. Quod sacerdotes [e 1Kb] nihil proprii habere debeant, et ecclesiae facultates quasi communes, pro quibus Deo rationem reddituri sunt, suscipiant.
[Col. 0453B]

1. Expedit facultates ecclesiae possideri, et proprias perfectionis amore contemni. Non enim propriae sunt, sed communes ecclesiae facultates; et ideo quisquis omnibus quae habuit dimissis aut venditis, fit rei suae contemptor; cum praepositus fuerit factus ecclesiae, omnium quae habet ecclesia efficitur dispensator. [f 1Kb] Deinde sanctus Paulinus (ut ipsi melius nostis) ingentia praedia, [g 1Kb] quae fuerunt sua, vendita pauperibus erogavit; sed cum postea factus esset episcopus, non contempsit ecclesiae facultates, sed fidelissime dispensavit. Quo facto satis ostendit et [Col. 0453C] propria debere propter perfectionem contemni, et sine impedimento perfectionis posse [h 1Kb] quae sunt communia ecclesiae possideri. Quid sanctus Hilarius? nonne et ipse omnia [i 1Kb] bona sua aut [j 1Kb] parentibus reliquit, aut vendita pauperibus erogavit? Is tamen cum merito perfectionis suae fieret ecclesiae Arelatensis episcopus, quod illa tunc habebat ecclesia non solum possedit, sed etiam acceptis fidelium numerosis haereditatibus ampliavit. Isti ergo tam sancti, et tam perfecti pontifices factis evidentibus clamant posse et debere fieri quod fecerunt. Qui utique homines tam saecularium quam divinarum litterarum sine ambiguitate doctissimi, si scirent res ecclesiae debere contemni, nunquam eas [k 1Kb] debuerant qui omnia sua reliquerant retinere.

[Col. 0453D] 2. Unde datur intelligi quod tanti ac tales viri [Col. 0454A] (qui volentes [l 1Kb] esse Christi discipuli, renuntiaverunt omnibus quae habebant) non ut possessores, sed ut procuratores facultates ecclesiae possidebant. Et idcirco scientes nihil aliud esse res ecclesiae, nisi vota fidelium, pretia peccatorum, et [m 1Kb] patrimonia pauperum; non eas vindicaverunt in usus suos, ut proprias, sed ut commendatas pauperibus diviserunt. Hoc est enim possidendo contemnere, non sibi, sed aliis possidere; nec habendi cupiditate ecclesiae facultates ambire, sed eas pietate subveniendi suscipere. Quod habet ecclesia, cum omnibus nihil habentibus habet commune, nec aliquid inde eis qui sibi de suo sufficiunt debet erogare, quando nihil aliud sit habentibus dare quam perdere.



CAPUT X. Cum quo damno animae suae ab ecclesia, quae pauperes pascit, accipiant illi qui sibi de suo sufficiunt.
[Col. 0454B]

1. Nec illi qui sua possidentes dari sibi aliquid volunt, sine grandi peccato suo, [n 1Kb] unde pauper victurus erat accipiunt. De clericis quidem dicit [o 1Kb] Spiritus sanctus: Peccata populi mei [p 1Kb] comedunt (Osee IV, 8). Sed sicut nihil habentes proprium, non peccata, sed alimenta quibus indigere videntur, accipiunt; ita possessores, non alimenta quibus abundant, sed aliena peccata suscipiunt. Ipsi quoque pauperes, si se possunt suis artificiis aut laboribus expedire, non praesumant quod debet debilis aut infirmus accipere, ne forte ecclesia, quae potest omni solatio destitutis necessaria ministrare, si omnes etiam nihil indigentes accipiant, gravata, illis quibus debet, subvenire non [Col. 0454C] valeat.

2. Qui autem ecclesiae serviunt, et labori suo velut debita reddi oportere credentes, ea quibus opus non habent, aut accipiunt libenter, aut exigunt; nimis carnaliter sapiunt, si putant, quod ecclesiae fideliter servientes stipendia terrena, ac non potius praemia aeterna percipiant. Saecularis quippe militia quia coelestia non habet, terrena strenue militantibus praestat. Unde satis indignum est, si fidelis, et operosa devotio clericorum, propter stipendium temporale praemia sempiterna contemnat. Quod si quilibet minister ecclesiae non habeat unde vivat: [q 1Kb] non ei praemium reddat hic; sed necessaria praestet ecclesia: ut in futuro praemium laboris sui recipiat, quod in hac vita jam spe dominicae promissionis [r 1Kb] certus exspectat. [Col. 0454D] Illi quoque [s 1Kb] qui velut idonei nihil quidem sibi dari [Col. 0455A] velut debitum poscunt, sed tamen ecclesiae sumptibus vivunt, non est meum dicere, quali peccato cibos pauperum praesumendo suscipiant, qui ecclesiam quam juvare de propriis facultatibus debuerunt, suis expensis insuper gravant; propter hoc fortassis in congregatione viventes, ne aliquos pauperes pascant, ne advenientes [a 1Kb] suscipiant, aut ne suum censum expensis quotidianis imminuant. [b 1Kb] Quod si aliquid de fructibus suis ecclesiae, velut pro ipsa expensa sua contulerint; non se praeferant inani jactantia illis, quos nihil habentes pascit et vestit ecclesia: quia perfectior est ille qui se mundi rebus exspoliat, aut qui cum nihil habuerit, nec habere desiderat, quam ille qui ex multis quae possidet, ecclesiae aliquid praestat, ac se de eo quod praestiterit forsitan jactat.

[Col. 0455B] 3. Dura sunt quae dico, nec ego diffiteor. Dura sunt, sed observare nolentibus. Caeterum [c 1Kb] si fiant ista; quae difficilia non facientibus sunt, statim facilia facientibus fiunt. Non ergo ea quae nolumus observare, impossibilitas nobis facit dura, sed novitas. In usum veniant, et neminem frequentata conturbant. Nam, quaero, quid sit eorum quae dixi difficile? ut homo id quod opus non habet, ab ecclesia non accipiat, an ut quod habet sine causa contemnat? Si propter hoc non vult sua relinquere ut habeat unde vivat, ut quid accipit unde rationem reddat? ut quid [d 1Kb] de peccatis alienis sua multiplicat?



CAPUT XI. Qui sunt qui etiam cum profectu animae suae opibus sustentantur ecclesiae.

[Col. 0455C] Itaque sacerdos cui dispensationis cura commissa est, non solum sine cupiditate, sed etiam cum laude pietatis accipit a populo dispensanda, et fideliter dispensat accepta, qui omnia sua [e 1Kb] aut parentibus reliquit, aut pauperibus distribuit, aut ecclesiae rebus adjunxit, et se in numero pauperum paupertatis amore constituit: ita ut unde pauperibus subministrat, inde et ipse [f 1Kb] tanquam pauper voluntarius vivat. Clerici quoque quos pauperes aut voluntas, aut nativitas fecit, cum perfectione virtutis vitae necessaria, sive in domibus suis, sive in congregatione viventes accipiunt: quia ad ea accipienda non eos habendi cupiditas ducit, sed cogit vivendi necessitas.



CAPUT XII. Quid facere debeant clerici quorum infirmitas non potest sua contemnere.
[Col. 0455D]

Illi autem qui tam infirmi sunt, ut possessionibus suis renuntiare non possint, si ea quae accepturi erant, dispensatori relinquant, nihil habentibus conferenda, [Col. 0456A] sine peccato possident sua: quia et ipsi quodammodo sua relinquunt, quando propriis contenti rebus, nihil eorum quae labori, vel ordini suo deberi arbitrantur accipiunt. Quod si putant ideo [g 1Kb] accipi debere eorum quae conferuntur ecclesiae portionem, ne eam videantur abjicere, se vero non posse sua relinquere, quod eis deforme sit inter suos, pauperes reddi; noverint esse deformius possessores de eleemosynis pauperum pasci.



CAPUT XIII. Quae sint gaudia vera, vel verae divitiae; et quid impedimenti afferant bona praesentia amatoribus futurorum.

1. Heu quam subtiliter nos ille decipiendi artifex fallit, quanta caecitate oculos nostrae mentis obducit, [Col. 0456B] ne discernamus gaudendi avidi, unde justius gaudeamus; aut ne cupientes augeri divitiis, noverimus quas quibus incomparabiliter praeferamus. Nam gaudere quidem bonum est; sed qui gaudet, si non inde gaudeat unde debet, non potest bonum esse quod gaudet. Siquidem gaudet et raptor, cum desiderata rapuerit; gaudet et ebriosus, cum [h 1Kb] exoptatae occasionem potationis invenerit; gaudet et adulter, cum ad delectationem fruendi corporis concupiti pervenerit: sed cum sit gaudere bonum, de his atque hujusmodi gaudere grande est malum. Haec et his similia sunt unde gaudere nos vult mundus, cum suis amatoribus [i 1Kb] periturus. Haec sunt quae repudiare debemus, ut de bona conscientia, de sanctitate morum, de acquisitione virtutum, de dono Dei, et de promissione [Col. 0456C] futuri regni ineffabiliter gaudeamus.

2. Ditari quoque divitiis grande est bonum; [j 1Kb] sed inde ditari unde non debeas, non est habenda facultas, sed detestanda calamitas. Nihil est enim calamitosius, nihilque miserius eo qui iniquis acquisitionibus crescit, quem locupletem fraudes faciunt ac rapinae. Illae nobis sunt ambiendae divitiae, quae nos ornare [k 1Kb] possint pariter et munire, quas nec acquirere possumus inviti, nec perdere, quae nos contra hostiles impetus armant, a mundo disterminant, Deo commendant, ditant [l 1Kb] animas nostras atque nobilitant, nobiscum sunt, intra nos sunt. Divitiae nostrae credendae sunt pudicitia, quae nos pudicos; justitia, quae justos; pietas, quae pios; humilitas, quae humiles; mansuetudo, quae mansuetos; innocentia, quae [Col. 0456D] innocentes; puritas, quae puros; prudentia, quae prudentes; temperantia, quae temperantes; et caritas, quae nos facit Deo et hominibus caros, [m 1Kb] virtutum potentes, saeculi contemptores, ac bonorum omnium [Col. 0457A] sectatores. Haec sunt non omnium, sed sanctorum sanctae virtutes; non divitum superborum, sed humilium pauperum facultates; patrimonium cordium, divitiae incorruptibiles morum, quibus non abundant [a 1Kb] nisi qui illis carnalibus ex corde renuntiant. Quae quamvis et ipsa sint bona, utpote a bono Deo creata; tamen quia sunt bonis malisque communia, student ea spirituales viri contemnere, quo possint ad illa incomparabiliter meliora, quae sunt bonorum omnium propria, pervenire: quoniam non est tale bonum quod habent et mali, quale illud est quod non habent [b 1Kb] nisi boni.

3. Corporale bonum quando habent iniqui, ipsorum est praemium, [c 1Kb] quando habent justi, non est eorum praemium, sed temporale solatium. Item boni [Col. 0457B] temporalis amissio fit exercitium justi, et injusti supplicium: quia et justus desiderio coelestium captus, omnia temporalia sive habeat, sive amittat, omnino non sentit; et iniquus quod cum delectatione [d 1Kb] habet, sine dolore non perdit. Propter hoc igitur eis qui militant Deo fugiendae sunt ex toto corde divitiae, quas qui habere volunt, sine labore non quaerunt, sine difficultate non inveniunt, sine cura non servant, sine anxia delectatione non possident, sine dolore non perdunt. Apostolus autem Christi militibus [e 1Kb] dicit: Volo vos sine sollicitudine esse (I Cor. VII, 32); et, Radix omnium malorum est avaritia: quam quidam appetentes erraverunt a fide, et inseruerunt se doloribus multis (I Tim. VI, 10). Ac sic census [f 1Kb] iste terrenus eis a quibus vitiose diligitur, non est [Col. 0457C] voluptatum materia, sed dolorum. Quapropter expedit facultates ecclesiae [g 1Kb] possideri, ut inde vivant qui non saeculo, cujus gaudia fugitiva repudiant, sed Deo [h 1Kb] serviunt, cujus ineffabilia bona desiderant.



CAPUT XIV. Qualiter intelligatur quod dicit Apostolus, Qui in sacrario operantur, quae de sacrario sunt edunt.

De talibus dicere videtur Apostolus: Qui in sacrario operantur, quae de sacrario sunt edunt, et qui altario deserviunt, [i 1Kb] cum altario participant (I Cor. IX, 13). Qui nisi hoc de contemptoribus facultatum suarum vellet intelligi, nunquam secutus adjungeret: Ita et Deus ordinavit his qui Evangelium annuntiant, de [Col. 0458A] Evangelio vivere (Ibid., 14). De Evangelio vivunt qui nihil proprium habere volunt, qui nec habent, nec habere aliquid concupiscunt; non suorum, sed communium possessores. Quid est aliud de Evangelio vivere, nisi laborantem inde ubi laborat necessaria vitae percipere? Apostolus tamen, qui sic Evangelium praedicavit, ut nec de Evangelio viveret, sed necessaria sibi suis manibus ministraret, de se confidenter [j 1Kb] eloquitur: Ego autem nullo horum usus sum. Et quare hoc dixerit, secutus aperuit dicens: Expedit mihi magis mori quam ut gloriam meam quis evacuet (Ibid., 15). [k 1Kb] Evacuari dicit gloriam suam, si ab eis quibus praedicabat voluisset accipere vitae [l 1Kb] corporalis expensam; nolebat quippe in praesenti laboris sui fructum, sed in futuro recipere. Si ergo [Col. 0458B] ille qui nihil habebat, noluit de Evangelio ubi laborabat, sed suis manibus vivere, [m 1Kb] ne gloriam suae mercedis amitteret; quid nos, qui et propria nolumus amore possidendi, non vivendi necessitate, relinquere, et accipere insuper volumus, non unde vivamus, sed unde censum nostrum incrementis damnabilibus augeamus?



CAPUT XV. De cupiditate, qualiter eis quos semel invaserit dominetur.

1. Jubet [n 1Kb] ecce nobis imperiosa cupiditas, ut [o 1Kb] divina parvipendentes, possessionum terrestrium damnosa compendia cogitemus, [p 1Kb] ut in eis totam sollicitudinem curamque ponamus, [q 1Kb] ut inde nos morbida vanitate jactemus, ut amplitudine patrimonii diffusioris [Col. 0458C] elati, fieri pauperes spiritu negligamus. [r 1Kb] O facinus inauditum! Suavi jugo Christi contempto, ferreum cupiditatis imperium voluntaria mentium inclinatione suscipimus; et Domini nostri [s 1Kb] levi onere, quod subjectos non onerat, sed sublevat, posthabito, plumbeum pondus nostris cervicibus [t 1Kb] aggeramus, quod citius potest deponi quam ferri: quia et ipsa cupiditas, quae nobis subjici ultro volentibus hoc pondus imponit, contemni potest facilius quam expleri; et ideo qui se illi volentes dederint expugnanti, voluntatem resistendi ulterius non habebunt tyrannice dominanti. Et hoc fit justo Dei judicio, ut qui cupiditati resistere [u 1Kb] noluimus ingressurae, jam resistere nequeamus ingressae.

[Col. 0459A] 2. O plangendum miserabiliter mentis expugnatae [a 1Kb] servitium! O intolerandum [b 1Kb] daemoniacae cupiditatis imperium! ut ex hostibus suis quos potest [c 1Kb] vincere, victores faciat suos, promittit ingentia, et bonorum temporalium pollicitatione deceptos, impellit jam miseros ac miserandos in turpia. [d 1Kb] Tenet nos lucrorum poenaliter dulcium catenis addictos, et in sua ditione captivos; nec trahit invitos, sed, quod est deterius, [e 1Kb] quocunque voluerit, volentes ducit. Vastat [f 1Kb] in nobis quidquid verecundiae ac pudoris invenerit; et quos jam suis triumphis addixit, adhuc tanquam [g 1Kb] resipiscendi suspectos omnibus viribus honestatis exarmat: ne quando contra eam qui bellare noluimus, rebellemus. Rapit nos, ac passim per omnia acquisitionum genera cupidos acquirendi dispergit. [Col. 0459B] Non permittit animum liberum, non stabile corpus, [h 1Kb] vagante animo mobiliter, aut quietum; et velut quaedam cadavera in pastum feris avibus bestiisque projecta, captivos suos immundis spiritibus [i 1Kb] tradit non lacerandos, sed avidissimis mortiferorum criminum faucibus devorandos; nec tamen ut esse jam desinant, sed ut poenaliter vivant. Denique in vivis adhuc portant funera sua corporibus, [j 1Kb] id est vivi simul et mortui. Hinc est quod peccato viventes quantum nos congestarum opum [k 1Kb] oblectet accessio, ipsa fruendi carnalibus delectatione sentimus; et quantam virtutum sustineamus inopiam, velut mortui virtutibus ignoramus.



CAPUT XVI. Quod Deum perfectius illi possideant, qui terrenis possessionibus ex corde renuntiant.
[Col. 0459C]

1. Haec sunt [l 1Kb] propter quae, non explendis voluptatibus ac fovendis, sed congregandis fratribus aut alendis expedit facultates ecclesiae possidere: ut uno sollicitudines omnium in sua societate viventium sustinente, omnes qui sub eo sunt fructuosa vacatione potiantur spiritualiter et quiete. Ideo interposui istud adverbium, quoniam qui otiosa quiete perfruitur, nisi spiritualiter vixerit, more pecudum vivit. Et ideo is quem nulla corporeae necessitatis cura sollicitat, nulla occupatio domesticae sollicitudinis inquietat, nullus litigator infestat, nullus calumniosus exagitat; quid aliud curare debet, harum molestiarum et his similium liber, nisi unde ad meliora proficiat, unde vitia sua profectibus quotidianis imminuat, [Col. 0460A] virtutes augeat, et pro carnalibus, quae contempsit, spiritualia bona possideat? in his se divinitus adjutus exerceat, ea semper amplectatur ac diligat; et non solum omnibus aliis delectationibus suis, sed etiam ipsis suae carnis cruciatibus anteponat? ut qui nihil sibi reliquit quod formidaret amittere, ea pro quibus omnia quae habebat abjecit, tanta fidei firmitate retineat, ut si necesse fuerit, pro eis libenter suum corpus impendat.

2. Proinde quem possidendi [m 1Kb] delectat ambitio, Deum, qui possidet omnia quae creavit, expedita mente possideat, et in eo habebit quaecunque habere sancte desiderat. Sed quoniam nemo possidet Deum, nisi qui possidetur a Deo, sit ipse primitus Dei possessio, et [n 1Kb] efficietur ei Deus possessor et portio. Et [Col. 0460B] quid potest eo esse felicius cui efficitur suus Conditor census, et haereditas [o 1Kb] ejus dignatur esse ipsa Divinitas, si modo eum sanctis operibus colat, omnes fructus ex illo percipiat, in illo, et de illo jugiter vivat, et nihil terrenum cum illo possideat? Quia omnium Conditor, cui nihil eorum quae fecit valet aequari, [p 1Kb] non dignatur cum his quae condidit possideri. [q 1Kb] Denique quid ultra quaerit, cui omnia suus Conditor fit? aut [r 1Kb] quid ei sufficit, cui ipse non sufficit? Hunc possidebat, et ab illo possidebatur ille qui dicebat in Spiritu: Portio mea [s 1Kb] Dominus, dixi custodire legem tuam (Ps. CXVIII, 57). Et: Dominus pars haereditatis meae et calicis mei (Psal. XV, 5). Sed et ipse cum dicit: [t 1Kb] Filiis Levi non dabitis partem inter fratres suos; ego Dominus portio eorum (Num. [Col. 0460C] XVIII, 23; Deut. XVIII, 1); satis ostendit quod hi qui terrenae haereditatis contempserint portionem, Deum spiritualiter mereantur possidere: cujus ditati muneribus, omnia quae praeclara habentur in hoc mundo fastidiunt; et ipsum possidere vel ab ipso possideri, eo solo perfrui, atque illi adhaerere inseparabiliter concupiscunt.

3. Unde datur intelligi quod qui temporalia bona, qui saeculi gaudia peritura sectatur ac diligit, quae et quanta sit [u 1Kb] divinae dulcedinis multitudo non didicit. Quis enim cui Deus dignatur esse possessio, aliquid aliud quaerit? aut quis non [v 1Kb] pro amore illius omnia quae putantur magna contemnit? Ergo qui vult Deum possidere, renuntiet mundo, ut sit illi Deus beata possessio. Nec renuntiat mundo is quem terrenae [Col. 0461A] possessionis adhuc delectat ambitio; quia quandiu sua non [a 1Kb] relinquit, mundo, cujus bona retinet, servit; et utique non potest mundo servire simul et Deo; ac sic propterea voluit Deus cultores suos omnibus renuntiare propter quae diligitur mundus; ut exclusa cupiditate mundi, divina in eis caritas possit augeri vel perfici. Et ideo decimas atque primitias frugum, primogenita et sacrificia pro peccato, [b 1Kb] vel vota quae sibi Deus jussit offerri, sacerdotibus ac ministris distribui debere constituit; ut devotissimo populo vitae necessaria ministrante, ipsi creatori ac pastori suo liberis mentibus ministrarent, atque in [c 1Kb] ejus cultu sine ulla sollicitudine corporali proficerent: ne terrenis occupationibus implicati, officio suo dignas excubias strenue curare non possent.

[Col. 0461B] 4. Nunc autem, quod Christiani temporis sacerdotes magis sustinent quam curant possessiones ecclesiae, etiam in hoc Deo [d 1Kb] serviunt: quia si Dei sunt ea quae conferuntur ecclesiae, Dei opus agit qui res Deo consecratas non alicujus cupiditatis, sed fidelissimae dispensationis intentione non deserit. Quapropter possessiones, quas oblatas a populo suscipiunt sacerdotes, [e 1Kb] non sunt inter res mundi deputari credendae, sed Dei. Quoniam si vestes, ac vasa, et caetera quae in [f 1Kb] sacris usui ministrantibus erant, sancta vocabantur, nec in usus humanos revocari jam poterant, divinis semel ministeriis consecrata, quomodo non ea quae conferuntur ecclesiae, sacra credenda sunt, quibus, non ut saeculi rebus, luxuriose, [Col. 0461C] sed sancte, ut Deo consecratis, utuntur ad necessaria sacerdotes: ut illis omnibus qui se perfectionis amore sub uno constituunt, et sua sibi non vindicant, ecclesiae [g 1Kb] facultates ad hoc ipsum collectae sufficiant; et quidquid omnibus occupationibus absoluti proficiunt, fructus illius, qui unus pro multis occupatus est, fiat; atque ita ille, qui sollicitudines omnium sub se [h 1Kb] viventium portat, in congregatione sua proficiente proficiat: ut sicut illius occupatio omnium suorum facta est fructuosa vacatio, ita omnium discipulorum perfectio gloriosa magistri honor habeatur et gloria.



CAPUT XVII. Quod nihil proficiant qui, abstinentes a cibis, vitiis serviunt; nec prosit illis facultates abjicere, qui suas faciunt voluntates.
[Col. 0461D]

1. Item quaesistis, quae sit abstinentiae credenda [Col. 0462A] perfectio; et utrum tantum corpori, an et animae debeat necessaria judicari. Si hominem totum virtus haec quae abstinentia nominatur, perfecta sanctificat, non solum corpori, sed et animae necessaria est; quia omnis homo ex corpore constat et anima. Sed in eis qui, diversis vitiis subjacentes, aliquid sibi eorum quae usui nostro [i 1Kb] concessa sunt, interdicunt, abstinentia quidem [j 1Kb] , sed carnalis et imperfecta esse debet intelligi: ea autem spiritualis atque perfecta censenda est, quae abstinentem tam ab illecebris carnalium voluptatum, quam a peccatis omnibus facit alienum; cujus nec animum desideriorum morbi corrumpunt, nec imperio gulae dominantis quaesitae deliciae vires corporis frangunt. Proinde ille abstinens vere credendus est qui vitiorum omnium liber [k 1Kb] effectus [Col. 0462B] est, ac, recisis [l 1Kb] corporalibus voluptatibus, elaborat, non ut concupiscentiam suae carnis [m 1Kb] exsatiet, sed ut mortalem vitam necessariorum perceptione sustentet. Quoniam quidem quidquid sine quo potest vivi percipitur, non sustentandae vitae, sed [n 1Kb] fovendae luxuriae carnis impenditur.

2. Haec [o 1Kb] itaque virtus, quae abstinentia non solum delicatorum ciborum, sed etiam malorum omnium nuncupatur, cum omnibus omnino necessaria sit, tum maxime illis familiarior atque conjunctior esse credenda est, quibus juxta illud quod in Actibus apostolorum (IV, 32) legitur factum, unum cor est, et anima una, divinae caritatis igne conflata, et quibus sub unius ordinatione viventibus omnia omnium communia fiunt: si tamen ita eis [p 1Kb] una fit vita, sicut [Col. 0462C] ut fit una substantia; et nulla sit in eis diversitas animorum, quibus est communio facultatum: quia ut fieret et esset animorum sancta conjunctio, necessaria est [q 1Kb] facultatum judicata communio. Caeterum quid eis prodest quod facultates suas abjiciunt, [r 1Kb] qui voluntates proprias non relinquunt, cum sit longe praestantius voluntatibus propriis abrenuntiare quam rebus? Res suas etiam mundi [s 1Kb] hujus philosophi abjicere potuerunt, et nunc quilibet haeretici possunt; sed nec illi, cum suae [t 1Kb] voluntatis fierent amatores, secundum voluntatem Dei vixerunt; et isti dominicae voluntati suae voluntatis studio contradicunt. Non ergo ea res nos Deo commendat quam et inimici Dei faciunt; sed [u 1Kb] illud quod non nisi vere Christiani, et per hoc amatores Dei perficiunt. Hi sunt qui, [v 1Kb] voluntatibus [Col. 0462D] suis rebusque projectis, suo se Creatori ex toto corde subjiciunt, ac suum velle ex ejus voluntate suspendunt; [Col. 0463A] et ideo quidquid eis sensus carnis sequendum faciendumque [a 1Kb] suggesserit, justitiae capti delectatione contemnunt.



CAPUT XVIII. Quanta bona primus homo abstinentiae bonum negligendo perdiderit.

1. Quod si primus homo voluisset [b 1Kb] se in illa paradisi beatitudine custodire, ut a fructu unius interdictae arboris jejunasset; nec statum illum tantae felicitatis amitteret, nec eum voluntaria salutaris praecepti transgressio necessitati corruptionis ac mortalitatis addiceret: ut tanta beneficia Dei sui, quae in natura suae conditionis acceperat, aut corrumperet peccato corruptus, aut perderet. Quis enim sufficienter enumeret quae et quanta bona [c 1Kb] illi abstinentiae [Col. 0463B] contemptus ademerit? [d 1Kb] quod intellectualis mentis dignitate donatus, imaginem sui Creatoris accepit: quod soli Deo suo subjectus, omnia visibilia sibi subjecta conspexit; quod ei ad vivendi usus affatim lignorum omnium quae erant in paradiso (Gen. II, 9), feracitas divina jussione servivit; quod arbor vitae mysticum cibum non unde viveret, sed unde vitam corporis non finiret, sui Creatoris munere ministravit; qui cibus quandiu perciperetur, ita percipientem se in uno statu, sacramenti cujusdam latentis figurata significatione, servaret; ut eum nec ulla infirmitate corrumpi, nec aetate mutari et senescere, nec dissolvi morte permitteret. Non inquietabat molesta sollicitudo quietum, non fatigabat labor anxius otiosum, non somnus opprimebat invitum, non amittendae [Col. 0463C] vitae timor angebat [e 1Kb] de immortalitate securum. Habebat facilem victum corpus ex [f 1Kb] omni parte sanum, tranquillum motum, cor mundum, ignarus poenalis mali, habitator paradisi, expers peccati, capax Dei.

2. Postremo quid eo felicius fuit, cui erat orbis subjectus, nullus infestus, liber animus, et visibilis Deus? [g 1Kb] Quandoquidem nisi ante peccatum Deum videre in assumptione visibilis creaturae soleret, quomodo se jam peccator effectus, a facie [h 1Kb] Domini, quem nunquam viderat, absconderet? Potuit ergo ita videre Deum, priusquam peccaret Adam, sicut eum [i 1Kb] patriarchae viderunt; sed quando ait: Vocem tuam audivi, et timui (Gen. III, 10); ex illa jam [j 1Kb] videndi Deum sanctitate ceciderat, jam se indignum [Col. 0463D] videndi Deum reddiderat. Vocem tuam, inquit, audivi, et timui; eo quod nudus essem, et abscondi me (Ibid.). [Col. 0464A] O quantum securitatis habent qui sibi bene sunt conscii! et quantum perturbatos humiliat perpetratio pudenda peccati, sicut isti qui se absconderunt a facie Domini, de sua turpitudine, [k 1Kb] non de nuditate confusi! qui non ideo erubescebant, quia veste erant extrinsecus nudi, sed quia [l 1Kb] intrinsecus protectione divina nudati. Denique et ante peccatum nudi erant, et non erubescebant, quia nihil contra voluntatem Dei unde confunderentur admiserant.



CAPUT XIX. De peccato primi hominis, et de malis quae illum peccantem, Deo judicante, secuta sunt.

1. Sed jam videamus, si placet, qualiter illi homines primi commiserint tam grande peccatum, quod et ipsos de paradiso projecit in hoc vitae poenalis exsilium, [Col. 0464B] et in eis originaliter totum damnavit genus humanum. Et mihi quidem videtur quod non ederent de ligno prohibito, nisi concupiscerent; nec concupiscerent, nisi tentati; nec tentarentur, nisi deserti; nec desererentur a Deo, nisi ipsi prius desererent Deum; nec desererent Deum, nisi superbirent, et similitudinem Dei [m 1Kb] damnabiliter appetissent: ad quam perventuri essent, sine corporis morte, si [n 1Kb] sub Deo suo viventes, praeceptum quod acceperant custodissent; ut qui posse non mori acceperant in natura, non posse mori consequerentur in gloria; et ibi accepturi essent praemium non posse peccare, si hic eorum meritum fuisset peccare noluisse. Non igitur a Creatore suo in creaturam divinitatis [o 1Kb] affectatione collapsos moveret aperta concupiscentia, nisi eos ante [Col. 0464C] corrupisset occulta superbia; nec eis per serpentem diabolus propinaret tam ferale consilium, nisi prius eorum deprehenderet appetitum. Si, inquit, gustaveritis de ligno scientiae boni et mali, aperientur oculi vestri, et eritis sicut dii, scientes bonum et malum (Gen. III, 5). Haec sunt illa tria quae in mundo esse, et diligi non debere a dilectoribus Dei, contestatur sanctus Joannes apostolus dicens: Nolite diligere mundum, neque ea quae in mundo sunt; quia omne quod in mundo est, concupiscentia carnis est, et concupiscentia oculorum, et ambitio saeculi, quae non est [p 1Kb] ex Patre, sed ex mundo est (II Joan. II, 15, 16). Quae nisi illi qui a dilectione Dei jam defecerant diligere [q 1Kb] coepissent, nunquam [r 1Kb] male suasi serpentis consilio credidissent.

[Col. 0464D] 2. Itaque concupiscentia carnis ab eis impleta est, quod de ligno vetito gustaverunt; concupiscentia [Col. 0465A] oculorum, [a 1Kb] quod sibi aperiri oculos cupierunt; et ambitio saeculi, quod se fieri posse quod Deus est crediderunt. Proinde delectatione carnis, et oculorum curiositate, ac saeculi ambitione corrupti, a ligno vitae, ex quo eis arcendae mortis, ac salutis continuandae [b 1Kb] gratia praestabatur, abscisi sunt; et morbidam qualitatem eorum corpora contraxerunt, ut juxta sententiam Dei, eo die credantur mortui quo in eis poenaliter facta est necessitas moriendi, et per lignum illud quod [c 1Kb] scientiae boni et mali (Gen. II, 17) ex causa nomen accepit, a quo se abstinere cum possent, miseri neglexerunt, quid interesset inter bonum quod amiserant, et malum quod incurrerant, ipsa poena sua [d 1Kb] discernerent: qui si amisso tanto bono, nullum malum incurrerent, quale perdidissent [Col. 0465B] bonum forte nescirent. Dulcior enim fit salus, cum dolor excruciat; et sanitatis amissae dulcedinem languoris amaritudo commendat: ac sic, ad hoc illi malum non discendo, sed experiendo, sentire coeperunt quod melius ignorarent; ut ex ipsa miseria sua sentirent quantam beatitudinem perdidissent, atque ita quos non moverat fortassis boni naturalis amissio, moveret saltem mali poenalis justa perpessio. Haec per excessum necessarium [e 1Kb] dicta sunt nobis de primis hominibus; ut qui nolunt damnationis eorum subire supplicium, caveant prolapsionis exemplum.



CAPUT XX. Quod omnia bona quae in Adam corrupti perdidimus, in Christo reparati [f 1Kb] recipimus.

Quamvis enim ex Adam simus carnaliter nati, non [Col. 0465C] ipsum tamen debemus imitari, sed Christum, in quo renati sumus et vivimus, quando veterem conversationem salubriter innovati deponimus. Quid est imitari Adam, nisi pro carnalibus [g 1Kb] desideriis ac concupiscentiis morte mulctari? Et quid est imitari Christum, nisi carnalibus concupiscentiis ac desideriis crucifigi? Sicut aliud non est veterem conversationem deponere, quam non secundum carnem, quae veterascit et moritur, sed secundum Deum vivere, qui solus potest perseverantes in se innovare perenniter et [h 1Kb] beare. Quapropter, sicut quando in Adam fuimus omnes, ipso cadente [i 1Kb] cecidimus; ita [j 1Kb] quia in Christo jam esse coepimus, qui pro nobis omnibus dignatus est mori; et nos peccatis nostris illi commortui, [Col. 0466A] cum illo spiritualiter resurgamus. In illo omnia bona quae potuimus habere, perdidimus, in hoc etiam majora, et sine fine habenda recepturi sumus, si perseveranter ejus vestigia teneamus. Adam nos [k 1Kb] obnoxiavit malis omnibus per propriam culpam, a quibus nos liberavit adventus Christi per gratiam. Ille in nos culpam suam transmisit et poenam; hic, [l 1Kb] qui culpam nostram suscipere ut pote conceptus et natus sine peccato non potuit, de susceptione poenae nostrae culpam nostram simul [m 1Kb] abolevit et poenam: et ut totum dicam, Adam nobis eripuit paradisum, Christus [n 1Kb] donavit coelum.



CAPUT XXI. Qualiter vivere debeant qui Christum imitari desiderant.

1. Et ideo si in [o 1Kb] illo esse volumus quod esse debemus, [Col. 0466B] sicut sanctus Joannes apostolus dicit (l, II, 6), quomodo ille ambulavit, et nos spiritualiter ambulemus. Quid est ambulare sicut ille ambulavit, nisi contemnere omnia prospera quae contempsit, non timere adversa quae pertulit, libenter facere quae fecit, fieri docere quae [p 1Kb] mandavit, sperare quae promisit, et sequi quo ipse praecessit? [q 1Kb] Quid est enim sequi, nisi praestare beneficia etiam ingratis, non retribuere secundum merita sua malevolis, et orare pro inimicis, amare bonos, misereri perversis, invitare [r 1Kb] aversos, suscipere in caritate [s 1Kb] conversos, et aequanimiter pati subdolos ac superbos? Ad hoc etiam pertinet quod ait sanctus Paulus apostolus: Si resurrexistis cum Christo, quae sursum sunt quaerite, ubi Christus est in dextera Dei sedens (Colos III, 1). Illi [Col. 0466C] resurgunt cum Christo qui moriuntur sicut ille peccato; ea tamen distinctione servata, quod ille mortuus est peccato, non suo, sed nostro; unusquisque autem nostrum, [t 1Kb] non omnium moritur peccato, sed suo.

2. Quid [u 1Kb] est peccato mori, nisi damnandis operibus omnino non vivere, nihil concupiscere carnaliter, nihil ambire? Ut [v 1Kb] sicut qui mortuus est carne, nulli jam detrahit, [x 1Kb] nullum adversatur aut despicit, nullius pudicitiam callida circumventione corrumpit, nemini violentus existit, neminem calumniatur aut opprimit; non invidet bonis, aut insultat afflictis, non luxuriae carnis inservit, non vinolentiae deditus, in se bibendi sitim bibendo magis ac magis accendit; non [Col. 0467A] odiorum facibus inardescit, non compendia injusta sectatur, non potentibus [a 1Kb] aut divitibus adulatur, non inquieta curiositate raptatur; non domesticae sollicitudinis cura distenditur, non officiosis occurrentium salutationibus delectatur, nec superborum injuriis fatigatur; non eum superbia inflat, non ambitio ventosa praecipitat, non vana gloria turpiter jactat, non desiderium [b 1Kb] gloriosae opinionis inflammat, non [c 1Kb] distentio alieni actus illaqueat, non ad societatem turpium turpitudinis amor invitat; non rabies insani furoris exagitat, [d 1Kb] non sumptuosarum deliciarum studium mactat, non ardor animosae contentionis exanimat; non facit impudentem audacia, iniquum injustitia, ferum inclementia, varium inconstantia, pertinacem contumacia, insanum vesania, deliciosum [Col. 0467B] gula, rebellem inobedientia, vanum jactantia, infidelem perfidia, levem facilitas, [e 1Kb] saevum crudelitas, [f 1Kb] manducatorem turpis edacitas, impatientem mobilitas, [g 1Kb] mobilem instabilitas, vagum spiritualis infirmitas, iracundum animositas, suspiciosum perversitas, verbosum vanitas, [h 1Kb] injuriosum malignitas; qui remotus est prorsus a saecularibus illecebris, remotus ab [i 1Kb] immunditiis et inimicitiis, remotus ab insidiis alienis, remotus a rapinis vel occultioribus vel apertis, remotus a mendaciis sive perjuriis, postremo remotus ab omni genere flagitiorum [j 1Kb] atque facinorum, quibus carnaliter viventes Deum offendunt, et mortui [k 1Kb] peccato non serviunt. Sicut, inquam, carne mortuus nec facere potest ista quae dixi, nec pati; ita et his et talibus vitiis omnino non vivunt, qui [l 1Kb] viventes [Col. 0467C] Deo carnem suam cum vitiis et concupiscentiis crucifigunt.



CAPUT XXII. Quali temperantia uti debeant qui a voluptate delectabilium, vel ab immoderata perceptione ciborum communium, atque a vini immoderato usu cupiunt abstinere.

1. Membra sua, quae sunt super terram, mortificant, quando insolens corpus jejuniorum continuatione castigant, quando [m 1Kb] intra necessarium modum suum temperant appetitum; quando non solum se a delicatioribus cibis moderata districtione suspendunt, sed etiam in ipsis communibus nihil carni suae pro desiderio, sed pro sustentandae vitae necessitate permittunt; certi quod nec deliciae quaelibet, si absque [Col. 0467D] desiderio percipiantur, officiunt, et viles cibi plerumque abstinentiae profectum, si appetenter accipiantur, [Col. 0468A] impediunt. Hinc est quod sanctus David aquae in se concupiscentiam castigavit, atque eam sibi a suis oblatam, ne desiderio suo ex ea satisfacere videretur, effudit (II Reg. XXIII, 16; I Paral. XI, 16 et seq.); et sancto Heliae perceptio carnium [n 1Kb] non concupita non nocuit (III Reg. XVII, 6). Unde datur intelligi quod veraciter abstinentes escarum non naturas, sed concupiscentias damnent, ac [o 1Kb] voluptates suas desiderati cibi vel potus [p 1Kb] abusione mortificent. Qui autem non solum a qualitate, sed etiam a quantitate ciborum cupiunt abstinere, nihil aliud student nisi ut, quantum stomacho reficiendo ac fami eximendae satis esse videtur, indulgeant; nec expleant suos appetitus aviditate percipiendi, sed comprimant, atque eis non saturitas edendi finem faciat, sed voluntas: qui tam a [Col. 0468B] cupiditate pretiosorum ciborum [q 1Kb] , quam a nimia perceptione vilium [r 1Kb] continebunt; qui cibis nec lautioribus volunt [s 1Kb] carne luxuriante dissolvi, nec distentione ventris [t 1Kb] vilibus onerari: quando abstinentes viri nec deliciosi soleant esse, nec avidi.

2. Jam de vino abstinendo vel percipiendo quid dicam, unde sanctus Apostolus certam fixit regulam, dicens: Nolite inebriari vino, in quo est luxuria (Ephes. V, 18)? Quasi diceret: Luxuriam facit et nutrit vini perceptio nimia, non natura; et propterea non uti vos vino, sed inebriari prohibeo: quandoquidem infirmum stomachum moderatus usus vini [u 1Kb] confortat, ebrietas animum corpusque debilitat. Denique Timotheo suo discipulo, qui se longa abstinentiae districtione jam fregerat, et stomachum suum [Col. 0468C] aquae perceptione corruperat, modico vino [v 1Kb] uti debere praecipit, dicens: Noli adhuc aquam bibere, sed modico vino utere propter stomachum tuum et frequentes tuas infirmitates (I Tim. V, 23). Ac per hoc, nihil contra abstinentiam faciunt qui vinum non pro ebrietate, sed tantum pro corporis salute percipiunt, nec hoc eis [x 1Kb] offert voluntas, sed permittit infirmitas: quae si defuerit, a vino est abstinendum, ne vini perceptio quae infirmum sustentat, sanum corpus incendat. Quandoquidem vino uti, et usui habere oleum, nullus dixerit esse peccatum; sed haec ideo non debemus carni desideranti praestare, ne cum illi licita concedere coeperimus, poscat illicita, et sibi obsequentes in minimis, in flagitia punienda compellat, ac naturali ordine perturbato, non spiritui corpus, [Col. 0468D] sed spiritus corpori dominanti deserviat. Huc accedit quod et ipsam mentem abstinentiae fructus alacrem [Col. 0469A] facit; carnem quoque non usque ad lassitudinem fatigatam, sed spiritui [a 1Kb] ordinanti subjectam mobilem reddit. Sensus etiam quos dicuntur crassos efficere vel gravare congestae deliciae, consuetudo parcitatis exonerat, et velut [b 1Kb] quadam politura religiosae exercitationis attenuat.



CAPUT XXIII. Quod utentes carnibus carnium concupiscentia polluat, non natura.

1. Caeterum si a quadrupedibus abstinentes, [c 1Kb] phasianis altilibus, vel aliis avibus pretiosis, aut piscibus perfruantur; non mihi videntur resecare [d 1Kb] delectationes sui corporis, sed mutare; nec pro abstinentia, sed velut pro nescio qua [e 1Kb] immunditia, vel certe, quod est verius, [f 1Kb] pro stomachi nauseantis [Col. 0469B] teneritudine delicias illas communes ac viles abjicere, quo possint aliis non solum carnibus, sed etiam delicatioribus ac pretiosioribus carnibus suas voluptates explere: cum, sicut jam supra patuit, non aliquarum carnium, quae usui humano concessae sunt, nobis naturae damnandae sint, quas Deus instituit; sed carnales concupiscentiae fugiendae, quas sensui carnis diabolus introduxit. Illi autem qui [g 1Kb] parciores videri volunt, et gloriam sibi velut de abstinentia districtiore conquirunt, sic ab omnibus animalibus judicant temperandum, ut peregrinis pomis, ac sorbitiunculis delicatis, caeterisque aliis [h 1Kb] cibis, immanem sui corporis impleant appetitum: cum spiritualis abstinentia non aliquorum ciborum usum, sed desiderium suadeat compescendum, et illi magis [Col. 0469C] parcimoniae servire [i 1Kb] censendi sint, qui sibi non aliquarum rerum perceptiones, sed delectationes corporis interdicunt.

2. Illi quoque qui, [j 1Kb] negata sibi vini perceptione, diversorum poculorum potionibus inundantur, nequaquam mihi abstinentiam videntur implere: quia ad hoc fortassis a vino se suspendunt ut mercentur [k 1Kb] ab hominibus laudem, et [l 1Kb] interdicti sibi vini perceptionem compensant suavioribus poculis voluptatum. In vini enim usu non a vino tantum, sed ab omnibus quae accipientes inebriant, vel ab aliis quae etsi non ebrietatem, suavitatem certe percepta conciliant, [Col. 0470A] abstinebit, ut sit veritate abstinentiae [m 1Kb] perfecte consummatus; non ejus imagine foris splendidus, intus cavus, hominibus velut purus, et Deo simulatae virtutis sordibus plenus. Nec minus a cupiditate possidendi superflua, quam a voluptate percipiendi nobis est abstinendum. Quoniam cum omnia quae habemus, pro nostris usibus habeamus, [n 1Kb] ea quibus uti nolis, ardenter habere velle, vel etiam lucris hinc inde quaesitis augere, nihil est aliud quam non tolerandae necessitati, sed intolerandae cupiditati servire. Nec possum dicere: Ut sit unde quotidie pauperibus erogetur, mea possideo; quando nemo perfectius erogaverit eo, qui nihil sibi perfectionis intentione [o 1Kb] relinquit ex proprio.



CAPUT XXIV. [p 1Kb] Quam utile sit, jejunio vel abstinentiae, advenientium caritatem plerumque praeferre.
[Col. 0470B]

1. Verumtamen sic abstinere vel jejunare debemus, ut non nos jejunandi vel abstinendi necessitati subdamus: ne jam non devoti, sed inviti rem voluntariam faciamus. Si enim quoslibet advenientes, jejunio intermisso, reficio, non [q 1Kb] solvo jejunium, sed impleo caritatis officium. Caeterum si propter abstinentiam spirituales fratres, quos novi mea remissione delectari, contristo; abstinentia mea non est virtus dicenda, sed vitium: quoniam quidem ipsa abstinentiae ac jejuniorum continuatio, nisi fuerit quando res exigit praetermissa, et me inflat, et fratrem meum, cui caritas jubet servire, contristat; vel certe mihi nihil inesse caritatis fraternae demonstrat; [Col. 0470C] cum sine abstinentia quemlibet hominem catholicum caritas sola perficiat; et [r 1Kb] omnes abstinentia aut perdat sine adjunctione caritatis, aut pereat.

2. Quia ergo abstinere aut jejunare etiam Manichaei vel quilibet alii haeretici possunt, ut pote qui omnes carnes non pro abstinentia, sed pro immunditia detestantes, corpora sua panis et aquae perceptione [s 1Kb] conficiunt: non pro magno ducamus quando ab his quae illi quoque rejiciunt, abstinemus; sed [t 1Kb] quando abstinentiam nostram fides commendat, caritasque consummat, quas virtutes illi [Col. 0471A] non habentes occidere se possunt, aedificari autem [a 1Kb] aut perfici taliter abstinendo non possunt. [b 1Kb] Ipsis vero catholicis Christianis, qui sive non valendo abstinere, sive nolendo, omnia usui nostro concessa, cum gratiarum actione percipiunt, non nos propter abstinentiam praeferamus: ne forte plus humilitatis aliarumque virtutum habeant illi, unde [c 1Kb] jure nobis abstinentibus praeferantur. Quocirca si volumus nobis [d 1Kb] abstinentiam nostram jejuniaque nostra proficere, a superbia imprimis, quae aut expellit omnes virtutes, [Col. 0472A] aut minuit, et jactantia cunctis inimica virtutibus, atque ab omnibus omnino vitiis discedamus, ut prosit nobis quod a cibis [e 1Kb] delectabilibus abstinemus. Quia tunc nobis proderit, quod corpora nostra, vel certe corporum incentiva rigore districtioris abstinentiae castigamus; si carnalibus desideriis absoluti, sanctis virtutibus floreamus. Sed jam finem liber [f 1Kb] accipiat, ut de virtutibus ac vitiis, unde hic pauca tetigimus, latius ac plenius [g 1Kb] in tertio volumine, donante [h 1Kb] Deo, disputemus.



LIBER TERTIUS.
[Col. 0471]


PRAEFATIO.
[Col. 0471B]

De vita contemplativa, et quantum ab ea differat actualis, vel qualiter possitis ipsius contemplativae virtutis fieri, [a 1Kb] adjuvante Deo, participes, [b 1Kb] in primo volumine absolvi. De actuali quoque vita, ubi quae esset religiosae increpationis utilitas ac patientiae virtus [c 1Kb] ostensum est, et qualiter tractandae essent ecclesiae facultates, vel de modo [d 1Kb] spiritualis abstinentiae, quae dicenda visa sunt, Deo donante, in secundo libro disserui. Nunc superest ut disputationem de vitiis atque virtutibus, non ingenio fretus, cujus mihi conscius non sum, sed [e 1Kb] orantibus vobis adjuvandus incipiam.



ELENCHUS.

    CAPUT I. Quantum a veris virtutibus virtutum similitudines [Col. 0471C] distent.
    CAP. II. Quod superbia sit malorum omnium causa.
    CAP. III. Quod superbia, ex qua procedunt omnia mala, humilitatis virtute vincatur, et omnia vitia tunc fugata depereant, si virtutibus cedant.
    CAP. IV. De cupiditate, [f 1Kb] quae ita est mixta superbiae, ut nihil peccati fiat quod non ex utraque procedat.
    CAP. V. Quo animi tormento invidos affligat invidia.
    CAP. VI. In quae et quanta mala concupiscentia carnis erumpat, si [g 1Kb] eis mens corrupta consentiat.
    CAP. VII. Quod etiam hi quos ab [h 1Kb] impudicitia quaelibet necessitas vetat, si vivere pudice consuescant, ad amorem castitatis ascendant.
    [Col. 0471D] CAP. VIII. Quibus indiciis possit ostendi superbia, quae vel in perditis aperta est, vel in fictis occulta.
    CAP. IX. Quibus signis invidorum declaretur invidia.
    CAP. X. Quantis malis vanitas vanos involvat.
    [Col. 0472B] CAP. XI. De utilitate timoris, et quod efficaciter peccatis obsistat.
    CAP. XII. De futuro judicio, vel aeternitate supplicii, ac de qualitate gehennae.
    CAP. XIII. De laude caritatis.
    CAP. XIV. Qualiter possint ea quae de caritate sanctus Apostolus dixit, intelligi.
    CAP. XV. Quantum perfectionis caritas in se fundatis exhibeat.
    CAP. XVI. De qualitate virtutis, et qualiter sibi consentientes informet.
    CAP. XVII. Quibus gradibus conversi in culmen perfectionis ascendant.
    CAP. XVIII. Quae sit quaternarii numeri credenda perfectio; et quod quatuor virtutes, quae dictae sunt principales, [Col. 0472C] ex fide viventes a Deo collatae justificent.
    CAP. XIX. De temperantiae qualitate, vel opere.
    CAP. XX. Quales esse debeant quos animi fortitudo nobilitat.
    CAP. XXI. De justitia, vel fide, quae ex ipsa procedit.
    CAP. XXII. De aequalitate; quod ad eamdem pertineat humanae societatis utilitas.
    CAP. XXIII. Quod duo sint injustitiae genera.
    CAP. XXIV. De liberalitate, et qualiter beneficentiae opus debeat exerceri.
    CAP. XXV. De differentia amorum, et quantum ab eis differat perfecta dilectio.
    CAP. XXVI. Quid sit sua cuique tribuere.
    CAP. XXVII. Quod actualem vitam tres virtutes, id est, temperantia, fortitudo justitiaque consumment, et [Col. 0472D] prudentia, quae est quarta virtus, menti cognitionem rerum latentium praestet.
    CAP. XXVIII. De sociali virtute; et quod non recte faciant qui, cum possint, nihil humanae societati proficiunt.
    [Col. 0473A] CAP. XXIX. Quod de prudentiae ac sapientiae fonte cognitionem omnium rerum bibant, qui percipiendae scientiae ferventer invigilant.
    CAP. XXX. Quod prudentes nec aliis noceant, nec sibi noceri permittant, et quod eis ibi sit sine admixtione alicujus erroris consummata prudentia, ubi erit sine ullo peccato vita perfecta.
    CAP. XXXI. De affectionibus quatuor; quod inter vitia numerari non debeant, si earum usus ex bona voluntate procedat.
    CAP. XXXII. Quod hi affectus sine quibus in hac vita recte non vivitur, in illa futura beatitudine non sint, quae nec timorem habitura est, nec dolorem.
    CAP. XXXIII. Qualiter virtutes quatuor, quae dictae sunt principales, aut in praesenti nos a peccato defendant, [Col. 0473B] aut in aeternum nobiscum sine ullo peccato permaneant.
    CAP. XXXIV. Ubi se locutor de toto opere excusat.





CAPUT PRIMUM. Quantum a veris virtutibus virtutum similitudines distent.

1. [a 1Kb] Quaesistis quantum a veris virtutibus virtutum similitudines distent. Non dico quantum a medicamento venenum: quia medicamentum ita corpus aliquoties sanat, ut id defendere a mortis necessitate non valeat, et venenum non auferri facit vitam corpori, quasi auferenda non esset, nisi fuisset acceptum, sed accelerat corporis mortem, quod erat aliquanto diutius forte victurum. Sed plane dico a veris virtutibus tantum similitudines distare virtutum, quantum distat a veritate mendacium: quia [Col. 0473C] et similitudo virtutis, quae videtur virtus esse, [b 1Kb] cum virtus non sit, nihil est [c 1Kb] aliud quam mendacium; et ideo non est virtus dicenda, sed vitium. Et vera virtus est veritas, cui qui amanter adhaeserit, a peccati morte resuscitatus, mori ultra non poterit; nisi cum ab ea depravata voluntate recesserit. Sicut econtrario virtutis simulatio, quae est, ut dixi, mendacium veritati contrarium, animam separat a Deo vita sua, non interituram, sed [d 1Kb] in supplicio, quae est illius mors, poenaliter sine fine victuram: Scriptura dicente: Os quod mentitur occidit animam (Sap. I, 11). Ac per hoc sicut virtus animam [e 1Kb] sibi veraciter inhaerentem, si fuerit vera, justificat; ita simulata condemnat. Et quid [f 1Kb] justificatio animae, nisi ejus est vita perpetue beata ac beate perpetua? Sicut condemnatio [Col. 0473D] animae poena ejus est sentienda, quae mors probatur, et ipsa perpetua.

2. Itaque dupliciter rea est anima, si et bonum non faciat unde spiritualiter vivat, et appetat similitudinem boni, sub qua male vivat et lateat. Superbus [Col. 0474A] vult [g 1Kb] se credi constantem, prodigus liberalem [h 1Kb] , avarus diligentem, temerarius fortem, inhumanus parcum, gulosus humanum, ignavus quietum, timidus cautum. [i 1Kb] Impudentia fiduciae sibi nomen ascribit, procacitas appellationem libertatis [j 1Kb] obtendit, eloquentiam fingit verbositas, et curiositatis malum sub studii spiritualis colore delitescit. Haec etsi possunt ingenio humano discerni, tamen sine dono Dei, quantum mihi videtur, nec virtutes possunt appeti [k 1Kb] vel haberi; nec earum similitudines, quae sunt vitia virtutes imitantia, declinari: in tantum, ut infidelibus niihil profuisse credamus, etiamsi sunt aliquas per corpus operati virtutes, quod [l 1Kb] eas nec a Deo suo se accepisse crediderunt, nec ad eum qui est finis bonorum omnium referre voluerunt. Et [Col. 0474B] quid dico, nihil eis profuerunt? imo etiam nocuerunt, dicente [m 1Kb] Apostolo: Omne quod non est ex fide peccatum est (Rom XIV, 22). Non dixit, Omne quod non est ex fide, nihil est; sed dicendo, Omne quod non est ex fide peccatum est, declaravit quod omnia bona aut ex fide gesta virtutes sunt, quae profecto justificant; aut si fuerint sine fide, non sunt aliqua bona crédenda, sed vitia; quae non juvant suos operarios, sed condemnant, inflatosque praecipitant, atque a finibus aeternae salutis eliminant.

3. Sed quid ego [n 1Kb] haec de infidelibus, unde nullus ambigere videtur, exaggero? cum sanctus Apostolus etiam fideles quosdam qui, credentes in Deum, non secundum Deum, sed secundum hominem vivunt, carnales nominet, dicens: Et ego, fratres, cum venissem [Col. 0474C] ad vos, non vobis potui loqui quasi spiritualibus, sed quasi carnalibus: nondum enim poteratis; sed nec adhuc quidem potestis, adhuc enim estis carnales (I Cor. III, 1, 2). Et tanquam quaereremus quid carnales velit intelligi, secutus adjunxit: Cum enim sit inter vos zelus et contentio, nonne carnales estis, et secundum hominem ambulatis (Ibid., 3)? Quid potest his duabus animi pestibus inveniri deterius, zelo et contentione, quibus carnales, qui secundum hominem vivunt, etiam in hac vita torquentur: cum et contentio haereticos reddat, et zelus imitatores diaboli, paradisum primis hominibus invidentis efficiat? Ac sic, quando fideles justitia, pietate, misericordia, mansuetudine, humilitate, innocentia caeterisque virtutibus gaudent; aut secundum Deum vivunt, [o 1Kb] et [Col. 0474D] virtutes veras habere credendi sunt, quae spiritualiter viventes adeptae sanctificant, et Deo commendant; aut secundum hominem vivunt, et non sunt verae virtutes, sed virtutum similitudines, quae nihil carnaliter viventibus prosunt.

[Col. 0475A] 4. Quapropter qui religiose, qui continenter, qui sobrie, qui misericorditer vivit, si Deo, cujus munere ut bene vivat adjuvatur, ascribit, secundum Deum spiritualiter vivit; si vero omnia quae bene facit viribus suis ascribat, quasi etiam sine adjutorio Dei ad bene agendum sibi sufficiat, secundum hominem carnaliter vivit: et ideo aut bene non vivit, aut nihil ei proderit quidquid boni propter homines facit: quia humanis laudibus delectatus, hic jam temporalem mercedem recipit suorum operum, quae temporaliter fecit. Igitur ille secundum hominem vivit, [a 1Kb] qui secundum seipsum vivit, quia et ipse homo est, et secundum seipsum vivit; qui si potuerit esse cum quibus vult, pergit quo vult, dormit quando et quandiu vult, loquitur quae vult et ubi vult, manducat [Col. 0475B] et bibit quando, et quod vult, et quantum vult; ridet [b 2Kb] ac jocatur inter quos vult: postremo quidquid naribus suave est, quidquid tactui blandum, quidquid oculis delectabile, quidquid caeteris sensibus carnis suae jucundum, exercet ac sequitur qualiter vult, qui omnia licita vel [c 1Kb] illicita carnaliter vult. Qui autem secundum Deum vivit, non quod eum carnaliter delectat, sed quod spiritualiter aedificat facit, et omnia desideria carnis spiritualis desiderii delectatione compescit, futura praesentibus anteponit, carnem spiritui subdit, et quidquid cupit aut agit, non vult ex sua, sed [d 1Kb] ex Dei sui voluntate procedere, cui placere totis viribus concupiscit.

5. Itaque, si utcunque jam claruit, quod virtutes veras non videantur habere qui simulant; et illi simulant [Col. 0475C] qui non ex fide, aut non propter Deum, sed propter homines tantum boni aliquid operantur, eleemosynis ac jejuniis, vel abstinentiae caeterisque bonis operibus serviendo, non ut boni fiant, sed ut se bonos hominibus fingant, nec ad recipiendam sempiternam mercedem, sed ad comparandam gloriam [e 1Kb] popularem: videamus nunc quibus praecedentibus causis et subsequentibus incrementis nasci soleant vitia, vel augeri; et quibus, adjuvante [f 1Kb] Deo, [g 1Kb] remediis possint velut quibusdam medicamentis imminui vel sanari.



CAPUT II. Quod superbia sit malorum omnium causa.
[Col. 0476A]

1. Est quidem hoc [h 1Kb] caput valde perplexum, sed si oretis illum qui dixit: Non vos estis qui loquimini, sed Spiritus Patris vestri [i 1Kb] qui loquitur in vobis (Matth. X, 20); et alibi, Dilata os tuum, et ego adimplebo illud (Psal. LXXX, 11): ea quae mihi ut homini impossibilia sunt, illuminante Domino, vel docente, possibilia fiunt. Consideremus ergo quae causae praecedant, [j 1Kb] quae vitia subsequantur. Quod [k 1Kb] ut credibilius videatur, [l 1Kb] non hoc a me prudentia vestra perquirat; sed vobis, et mihi, vel omnibus Scriptura divina consulta respondeat: quae velut si jam quaereremus ab ea immobilem sententiam protulit, dicens: Initium [Col. 0476B] omnis peccati superbia (Eccli. X). Quid potest apertius, quid probabilius dici? Initium, inquit, non alicujus, sed omnis peccati superbia: ut evidenter ostenderet quod ipsa sit peccatorum omnium causa: quoniam non solum peccatum est ipsa, sed etiam nullum peccatum fieri potuit, potest, aut poterit sine ipsa. Siquidem [m 1Kb] nihil aliud omne peccatum, nisi Dei contemptus est, quo ejus praecepta calcantur. Quem contemptum Dei nulla res alia persuadet hominibus, nisi superbia; quae etiam in ipso diabolo, ut diabolus ex angelo fieret, aeternae perditionis exstitit causa (Isa. XIV, 13; Luc. X, 18). Denique et ipse sciens se per superbiam de coelestibus corruisse, et in hunc caliginosi aeris carcerem trusum; homini subvertendo quem Deus fecerat sine ullo peccato, vitium [Col. 0476C] persuasit serpentina calliditate [n 1Kb] superbiae (Gen. III, 14), certus quod recepta superbia, quae est malorum omnium causa, facile jam peccata omnia, quae non nisi superbo concipiuntur animo, perpetraret.

2. Hinc est quod idem primus homo superbi spiritus elatione corruptus, omnem posteritatem suam quae in illo radicaliter fuit, necessitati corruptionis ac mortalitatis addixit: ut corruptibilis et mortalis effectus, corruptibiles mortalesque generaret; atque ita quod in illo egerat punienda superbia, in omnibus ex illo natis peccati fieret [o 1Kb] poena. Et propterea [p 1Kb] non [Col. 0477A] eo modo jam possumus peccato resistere sicut ille potuit, [a 1Kb] cui nihil aliud fuit non peccare quam nolle. Nobis autem irreprehensibiliter vivere velle non sufficit, nisi ipsum velle nostrum, quod languida possibilitate deficit, divina virtus adjuverit. Quia illum ad non peccandum etiam juvare poterat adhuc sana natura, [b 1Kb] nos jam impedit vitiata; et illum peccare fecit sola peccandi [c 1Kb] voluntas, nos etiam cogit plerumque [d 1Kb] peccati jam facta necessitas. Propter quod Deo clamamus et dicimus: De necessitatibus meis [e 1Kb] libera me (Psal. XXIV, 17). Ac sic ideo fortassis dicit Scriptura divina, Initium omnis peccati superbia (Eccl. X, 15); quod ipsa praecessit in diabolo, et [f 1Kb] per ipsum subversus est homo, de quo dicit Apostolus: Per unum hominem peccatum intravit in mundum, et per [Col. 0477B] peccatum mors, et ita in omnes homines pertransiit, in quo omnes peccaverunt (Rom. V, 12).

3. Caeterum nos, qui primo homine peccante, peccavimus, non in nostra separata jam vita, sed in ejus natura, [g 1Kb] in qua fuimus, [h 1Kb] et corruptionem velut de radice superbiae morbo [i 1Kb] corruptae contraximus, [j 1Kb] et in ipsa corruptione nostra omnes peccatorum causas habemus: qui non corruptibiles efficimur quia [k 1Kb] peccamus; sed quia corruptibiles sumus, omne peccatum ex ipsa corruptione nostra committimus. Primus autem homo non ideo peccavit quia corruptibilis fuit, sed cum incorruptus esset, seipsum peccando corrupit, et corruptionem suam in nos propagatione transjecit; et idcirco ibi [l 1Kb] nobis auferenda est tota mortalitas, omnisque corruptio, quae facta est ex peccato, [Col. 0477C] ubi erimus sine ullo peccato; hic vero ubi non jam sanata est, sed adhuc sanatur [m 1Kb] per gratiam nostra natura, quae infirmata est per culpam; piis conatibus nostris resistit ipsa concupiscentia vitiosa, non naturalis, sed naturae nostrae indita poenaliter et inserta: quae peccato facta est, et peccatum, si vicerit, facit. Quam licet, quandiu mortaliter vivimus, habeamus, non eam tamen studio nostrae voluntatis adjuvemus, [n 1Kb] et vincimus: quoniam non eam in nobis sentiendo, sed ei consentiendo, peccamus; nec ipsa statim ut nos pulsaverit vincit, sed si mentem nostram (quod [Col. 0478A] absit) de sublimitate propositi sui in consensum peccati dejecerit.



CAPUT III. Quod superbia, ex qua procedunt omnia mala, humilitatis virtute vincatur; et omnia vitia tunc fugata depereant, si virtutibus cedant.

1. Proinde si superbia est initium omnis peccati, et concupiscentia poena peccati, non potest aliter vinci concupiscentia vitiosa, nisi prius caveatur humilitatis virtute superbia, quae ejus est inimica. [o 1Kb] Superba voluntas facit Dei praecepta contemni, [p 1Kb] humilitas custodiri. Superbia ex angelis daemones [q 1Kb] fecit, humilitas homines sanctis angelis similes [r 1Kb] reddit. Illa rebelles [s 1Kb] diabolo subditos facit, haec humiles Christo conjungit. Superbi cupiunt [t 1Kb] in se quod non [Col. 0478B] faciunt praedicari; humiles refugiunt quidquid boni operantur agnosci. [u 1Kb] Illi vitia sua a se alienando, perversitatem suae voluntatis excusant, et bona sua suis viribus deputando, semetipsos turpiter jactant; isti, si qua peccata commiserint, voluntarie confitendo semetipsos accusant; et omnia bona sua divino muneri deputando, Deum jugiter laudant. Quapropter si virtus [v 1Kb] non habitat in animo vitioso, superbia humilitatis [x 1Kb] cedat imperio; quia non potest mens regnum [y 1Kb] habere virtutum, nisi prius jugum excusserit vitiorum. Tunc enim vitia [z 1Kb] fideliter expulsa discedunt, [aa 1Kb] si virtutibus cedant. Alioquin vel [bb 1Kb] subsidunt ad tempus ejecta, vel redeunt: nisi virtutes in locis vitiorum, quae fuerint depulsa, successerint.

2. Quapropter pietas in nobis crudelitati resistat, [Col. 0478C] iram patientia fundata coerceat, pudicitia libidinem vincat, animositatem tranquillitas tollat, verbositatem taciturnitas moderata compescat, delectatio spiritualis desideria carnalia imminuat, abstinentiae rigor aculeos carnis obtundat, [cc 1Kb] curiositati studium spirituale succedat, sobrietati cedat ebrietas, mansuetudini succumbat immanitas, dominetur levitati maturitas, Dei et proximi caritate crescente, consumatur tota mundi cupiditas; excludat parcitas vera luxuriam, castiget industriae virtus ignaviam, reprimat humilitas profunda jactantiam, pellat simplicitas pura vecordiam, [Col. 0479A] non impediat varietas [a 1Kb] fugata constantiam, emendati mores augeant disciplinam, frangat clementia religiosa saevitiam, et funditus eradicet bonitas acquisita malitiam, ut expulsione vitiorum celebretur introductio gloriosa virtutum. Sed de virtutibus in [b 1Kb] capite sequenti videbimus, nunc de vitiis, ut coepimus, prosequamur.



CAPUT IV. De cupiditate, [c 1Kb] quae ita mixta est superbiae, ut nihil peccati fiat quod non ex utraque procedat.

1. Si, [d 1Kb] utcunque jam patuit, qualiter intelligatur quod Scriptura dicit, Initium omnis peccati superbia (Eccli. X, 15); hoc etiam videamus quod sanctus Apostolus dicit: Radix omnium malorum est cupiditas (I Tim. VI, 10): cum Spiritus sanctus, qui locutus [Col. 0479B] est per prophetam, per Apostolum quoque ipse locutus sit, nec sibi [e 1Kb] possit esse diversus. Sollicite considerare debemus quare ille initium omnis peccati superbiam, hic radicem omnium malorum cupiditatem [f 1Kb] nominari voluerit. An forte sermonem propheticum Paulus apostolus, ut solet, exposuit? quandoquidem sive initium omnis peccati, sive radicem omnium malorum dicas, unum idemque [g 1Kb] significas. Porro cupiditas atque superbia in tantum est unum malum, ut nec superbus sine cupiditate, nec sine superbia possit cupidus inveniri. Siquidem et diabolus, in quo tenet superbia principatum, propriae [h 1Kb] potestatis ac perditionis humanae cupidus fuit, et ipse homo per appetitum arboris interdictae, ac divinae similitudinis affectationem, [i 1Kb] morbosae affectum cupiditatis [Col. 0479C] ostendit. De superbia namque nascuntur haereses, schismata, detractiones, invidia, verbositas, jactantia, contentiones, animositates, ambitio, elatio, praesumptio, vanitas, inquietudo, mendacium, perjurium, et caetera ejusmodi. Sed haec quis dubitet ex cupiditate quoque procedere, cum omnes qui fuerint illis omnibus morbis quos nominavi [j 1Kb] corrupti, habeantur et cupidi?

2. Item cum gulosos, intemperantes, ebriosos, avidos, rapaces, fornicarios, adulteros, stupratores, incestos, flagitiosos, cupiditas reddat; quando possunt sine superbia tales fieri, sine qua omnino non possunt Dei praecepta contemni quibus prohibentur illa omnia mala quae superius comprehendi? Ideoque si volumus consummare nostri certaminis cursum, caveamus [Col. 0479D] imprimis cupiditatem atque superbiam; non duo mala, sed unum, a quo trahunt [k 1Kb] omnes mali actus initium. [Col. 0480A] Nam sine superbia quae possunt saltem inchoari peccata, cum dicatur: Initium omnis peccati superbia? Aut sine cupiditate, quae est malorum omnium radix, quae possunt fieri mala, cum sine radice omnia, aut nulla deputentur, aut mortua? Deinde si quodlibet peccatum perpetrare non possum, nisi [l 1Kb] malae delectationi consentiam, quod cupiditatis est proprium; et Dei praecepta contemnam, quod est superbiae malum: quomodo non ex cupiditate, quae est radix malorum omnium, et ex superbia, quae initium omnis peccati dicitur, procedit omne peccatum?



CAPUT V. Quo animi tormento invidos affligat invidia.

Invidus certe, qui alienum bonum, suum facit invidendo supplicium, nulla videtur ad invidendum [Col. 0480B] concupiscentia provocari, sed tantum superbiae morbo vexari. Sed si animi ejus [m 1Kb] pestem qua praecipitatur [n 1Kb] incensus, subtiliter alteque rimemini, invenietis eum et perditionis ejus [o 1Kb] cupidine, cujus cupit interitum, et [p 1Kb] superbiae malo teneri, quo sibi jugiter ingemiscit meliorem cui invidet, anteferri. Quis facile potest [q 1Kb] quale sit hoc malum verbis exprimere, [r 1Kb] quo invidus odio hominis persequitur divinum munus in homine, cum potius amari homo debeat, etiam pro sui meriti sanctitate? Tantos invidus habet [s 1Kb] justa poena tortores, quantos invidiosus habuerit laudatores. Siquidem invidiosum facit excellentia meriti, invidum poena peccati: nec ei ab homine potest adhiberi remedium, cujus est vulnus occultum.



CAPUT VI. In quae et quanta mala concupiscentia carnis erumpat si ei mens corrupta consentiat.
[Col. 0480C]

1. Quid [t 1Kb] concupiscentiae carnis addictus, nunquid non videtur nihil habere superbiae, cum praesertim passio ipsa eum videatur humiliare luxuriae? Et tamen nisi prius Deo rebellis existeret, cujus salubre praeceptum de pudicitia conservanda, superbi spiritus praesumptione [u 1Kb] contemnit, nulla eum lasciviae cupiditas provocaret. In animo ejus diu disceptant Dei contemptus et metus; sed aut contemptus Dei praeponderat, et superbus animus, recepta cupiditate, pudicitiam perdit; aut obtinet metus, et animus Deo subjectus cupiditati simul ac superbiae contradicit. Plerosque enim gula et abundantia vini turpiter in luxuriam solvunt, alios in [al. ad] injuriam pudicitiae [Col. 0480D] sordidae cogitationes incendunt, nonnullos de proposito castitatis occasiones oblatae dejiciunt, quosdam [Col. 0481A] sub impudicitiae jugum exempla perdite viventium mittunt.

2. Sunt alii quorum vitam lingua turpis inflammat, [a 1Kb] aut turpem conscientiam manifestat, qui prius inverecundos sermones aut proferunt libenter, aut audiunt, ac deinde, paulatim morbo crescente, ab honestate [b 1Kb] deficiunt, attritoque pudore viles effecti, dum indecenter elegantes videri [c 1Kb] volunt, passim jam turpibus verbis impudenter insaniunt. Hoc enim loquuntur quique, quod diligunt; et delectabiliter audiunt quod assiduis cogitationibus volvunt. Cogitatio quippe est quae mentem, sicut turpis inquinat, ita, si fuerit honesta, purificat. Aut si non ex cogitatione facies mentis existit, sed qualitas cogitationis ex mente; non sordidae cogitationes mentem sordidam [Col. 0481B] reddunt, sed ex mente sordida sordidae cogitationes [d 1Kb] existunt. Quod si ita est, pulchrorum corporum formae per oculos irrepentes, animum non movent incorruptum; et quando corruptibiliter movent, non corrumpunt sanum, sed ostendunt propria voluntate corruptum.

3. Turpia quoque verba per aures ingressa, quid praevalent, si non fuerint arbitrio mentis admissa? Quando autem praevalent, non [e 1Kb] ipsam corrumpunt mentem, sed jam corruptam sponte reperiunt. Auribus enim castis obsceni sermones cum sono deficiunt, nec secretum pudici cordis irrumpunt. Quid palpamen [f 1Kb] tenerum, quod [g 1Kb] menti jam vitiosae blanditur, nunquid potest ad animum admitti per tactum, si animus incorruptum servet professionis suae propositum? [Col. 0481C] Ac sic, prius integritatem sui animus sponte vitiatus amittit, et sic delectationem tactus admittit. De cibi vel potus cavenda delectatione jam dixi sufficienter, ut arbitror, in secundo volumine, ubi, quanta potui brevitate, perfectionem spiritualis abstinentiae commendavi.

4. Sed et hic hoc breviter dico, quod per os carnis non irrumpit delectatio gustus ad mentem, nec erumpit sermo turpis ex mente, nisi se [h 1Kb] voluntarie mens ante corrumpat, quam recipiat aliquid unde corrumpatur, aut proferat. Caeterum si animus sub Deo suo firmus ipsius Dei sui munere perseveret, nec quibuslibet deliciis lenocinantibus cedit [i 1Kb] , nec profert aliquid turpe nec recipit. Jam de odoribus pauca perstringam, ut totam tentationem quinque [Col. 0481D] pertiti sensus verbis includam. Quos odores per aditum [Col. 0482A] narium aut affectat mens aegra, aut divinitus adjuta repudiat: [j 1Kb] quae si se suo creatori subjiciat, atque ei, qui est dignitas ejus et salus, amanter inhaereat, non solum nulla eam vitiorum foeditas decolorat, sed nec delectatio ulla [k 1Kb] carnalis effeminat. [l 1Kb] Quod si a caritate sui conditoris et illustratoris inflata resiliat, ac se, relicto interiore solidoque bono, foras in exteriora bona projiciat: quidquid in ea nervorum potest esse, resolvitur; quidquid virium debilitatur et frangitur; [m 1Kb] tuncque ei actio spiritualis efficitur onerosa, et ipsa in carnalibus fit inquieta: ita ut omnia quae per sensum corporis sentit, non vitianda, sed jam vitiata turpiter concupiscat: et quando corpus nihil sensibilium sentit, ipsa sibi delectabiliter recordando, sensarum rerum imagines [Col. 0482B] repraesentat. Apud se intus audit sine voce quidquid [n 1Kb] cantilenae suavis ac jocationis obscenae per flexuosos aurium meatus influxit. Ibi ei odor [o 1Kb] male suavis corruptibiliter fragrat, qui per patulas narium cavernas irrepsit. Ibi eam sapor oblectat, quem ad se per illecebram voluptuosi gustus admisit. Ibi persentit nescio quid molliter blandum, quod ei exterior tactus impressit. Ibi colores varios et illices formas concupiscibiliter videt, quas ei oculorum curiositas nuntiavit.

5. Quae mens ita, absentibus plerumque [p 1Kb] corporibus, imaginibus corporum delectatur affecta carnaliter ut nimia sordidae cogitationis intentione defixa, non sibi imagines corporum videatur amplexari, sed corpora. Hinc est quod ille corporis fluxus qui fit in [Col. 0482C] dormientibus sine culpa, interdum vigilantibus contingat [q 1Kb] ex culpa. Aliud est enim quod [r 1Kb] in dormiente fit, aliud quod vigilans facit. Ibi naturaliter plenitudo humoris expellitur, hic turpiter concupiscentia publicatur. Sed haec concupiscentia illis vigilantibus hunc elicit fluxum, quibus per foeda colloquia sordidum commoverit appetitum. Hi sunt quibus usui est feminarum descriptio: illa rudis est, illa [s 1Kb] dicacula, illa deformis, illa formosa; alterius placet ornatus, gestus alterius; illius laudatur etiam sine forma festivitas, illius sola formositas. [t 1Kb] Inde transitur ad mores, et aliam talibus commendat taciturnitas moderata, aliam turpem videri facit libertas incondita. Haec et his similia colloquentes, suggerunt concupiscentiae suae materiam. [u 1Kb] Nec tamen ideo concupiscunt, quia [Col. 0482D] aut loquuntur libenter, aut audiunt; qui nisi concupiscentiae [Col. 0483A] morbo corrupti essent, nunquam vel loquerentur talia, vel audirent: quia non eos ista corrumpunt, sed corruptos ostendunt.

6. Ac ne me ista veraciter arguentem quisquam judicet arguendum, noverit propter hoc forte ab antiquis fuisse decretum ne qui adolescentium legerent Geneseos librum, [a 1Kb] ac partem pariter Ezechielis prophetae, vel Canticum canticorum, et caetera talia, in quibus generationes, et actus, et nomina quarumdam scripta sunt mulierum. Quas licet secundum historiam fuisse credamus, earum tamen nominibus virtutes figuratas accipimus. Quoniam sicut illae non solum viris suis per sanctos mores, sed etiam extraneis, sine dispendio sui pudoris, ob nimiam pulchritudinem placuerunt; ita sanctae virtutes et suos [Col. 0483B] mirabiles omnibus reddunt, et extraneos quadam admiratione sui perstringunt. Hinc est quod et ipsi qui vitiose vivunt, virtutes vitiis anteponunt: quia aliud est quod faciunt morbo, aliud quod coguntur, [b 1Kb] probare judicio. Sed ne forte haec spiritualia secundum carnem adhuc carnales acciperent; nec virtutes cogitarent quas mulieres illae significant, sed ipsas [c 1Kb] cogitando carnaliter deperirent; consulto juniores legere sunt illa prohibiti, quae sicut spiritualiter accepta vivificant, ita carnaliter intelligentibus, ipsa carnalis intelligentia occasiones carnalis concupiscentiae subministrat. Earum quisque nomina frequenter habet in ore, quarum desideria vulnerato gestat in corde, [d 1Kb] ac turpitudinem quam exercere verecundatur in facto, tenet in animo, reus non humano [Col. 0483C] judicio, sed divino.



CAPUT VII. Quod etiam hi quos ab [e 1Kb] impudicitia quaelibet necessitas vetat, si vivere pudice consuescant, ad amorem castitatis ascendant.

Tales pudicos aut temperatio corporum facit, aut timor supplicii temporalis ab impudicitiae actione suspendit, aut occasio negata destituit. Sed licet voluntate sit impudicus qui necessitate pudicus est; tamen si et ille temperati corporis, de beneficio naturae suae, Deo auctori omnium naturarum gratias agat; et ille quem timor in bono pudicitiae tenet, atque is cui facultatem moechandi negat occasio, vivere pudice consuescant: in virtutem [f 1Kb] plerumque de necessitate proficiunt; et paulatim ipsius pudicitiae delectatione [Col. 0483D] crescente, pudici veraciter fiunt: et ita proficiunt, ut jam non sermone, sed virtute sordes impudicitiae detestantes, non timore poenae carnalibus incentivis obsistant, quod est incipientium proprium; sed exsecratione peccati refrenent inquietos carnis affectus, [Col. 0484A] quod est castitatis consummatae fastigium. Non quod animus unquam desinat in hac carne cum vitiis habere conflictum; sed quod eum alat ac provehat, et quantum fieri potest in praesenti vita, perficiat ipsa numerositas triumphorum: si modo non se in corpus sensibilium captus delectatione dejiciat; sed exsecratione delectationum sublimiter roboratus, supra corpus se corporalium victor attollat; ac Deo suo, sub quo [g 1Kb] eum viventem desideria repudiata non vincunt, in aeternum glorificandus adhaereat.



CAPUT VIII. Quibus indiciis possit ostendi superbia, quae vel in perditis aperta est, vel in fictis occulta.

1. Jam nunc videamus quibus indiciis possit superbia [Col. 0484B] deprehendi: ut sicut in superioribus claruit nullum peccatum sine illa posse committi, ita hic signa ejus eluceant, quibus cavenda possit ostendi. Omitto illos quos etiam ipse habitus et incessus superbos [h 1Kb] ostendunt; quorum erecta cervix, facies torva, [i 1Kb] truces oculi, et sermo terribilis nudam superbiam clamant: qui libidine [j 1Kb] dominandi possessi, quos possunt violenter sibi subjiciunt, humana jura divinaque confundunt, honoribus intumescunt, passim cuncta diripiunt, suis criminibus gaudent, et seipsos, superbiae morbo corrupti, non capiunt. Hos ergo praetereo, in quibus superbia tam aperte regnat, ut nec dignetur se occultare, nec valeat. Illos tantum dolendos ostendo, atque eorum exempla cavenda denuntio, quos jam conversos et aliquantulum proficientes superbia [Col. 0484C] [k 1Kb] occulte captivat, quos in profundum malorum fraudulenta [l 1Kb] dominatione praecipitat, et ne inde unquam possint emergere, jugiter calcat. Ipsa in cordibus talium locum diabolo facit; ipsa ei advenienti immunitum pectus familiariter pandit; ipsa introeuntem suscipit; ipsa captis jus perdite vivendi constituit; ipsa [m 1Kb] omnes virtutibus exarmat quos semel invaserit; ipsa quidquid in eis remanserit quod vitiis [n 1Kb] posset obniti, ne contra se forte convalescat, interimit.

2. Inde est quod hi quos [o 1Kb] superbae mentis tabes purulenta corruperit, seniorum suorum non observant imperata, sed [p 1Kb] judicant; de suis negligentiis objurgati, aut rebellant [q 1Kb] insolenter, aut murmurant; de loco superiori disceptant, praeferri se etiam melioribus [Col. 0484D] impudenter affectant; simplicitatem spiritualium fratrum irridenter [r 1Kb] exagitant, suas sententias procaciter jactant, obsequia delata fastidiunt, negata pertinaciter quaerunt, natales moribus anteponunt, juniores suos [s 1Kb] elati despiciunt, conferri sibi aliquos posse [Col. 0485A] non credunt, aequari senioribus [a 1Kb] dedignantur, super eos se solo animi tumore constituunt: non servant in obsequio reverentiam, in sermone modestiam, in moribus disciplinam; habent in intentione pertinaciam, in corde duritiam, in sermocinatione jactantiam; in humilitate fallaces, in odio pertinaces, subjectionis impatientes, potentiae sectatores, omnibus bonis odibiles; ad opus bonum pigri, ad communionem [b 1Kb] feri, ad obsequium duri, ad loquendum quod nesciunt prompti, ad supplantandum parati, ad omnia quibus subsistit fraterna societas inhumani; temerarii in audendo, clamosi in loquendo, fastidiosi in [c 1Kb] audiendo, praesumptuosi in docendo, [d 1Kb] effrenati deformiter in cachinno, onerosi amicis, infesti quietis, ingrati [e 1Kb] beneficiis, inflati obsequiis, et imperiosi [Col. 0485B] subjectis.

3. Haec sunt superbiae grassantis indicia, quibus Deus offenditur, et recedit, ac superba corda destituit. His [f 1Kb] malis diabolus pastus exsultat, invitatur, ut veniat, superbas mentes intrat, ut teneat; erigit, ut allidat; fovet, ut perdat: qui [g 1Kb] inexplebiliter de ipsa perditorum captivitate tripudiat; ut captivos suos, quos superbiae viribus sibi subjecit, jure possideat, et omnia illa mala quae superius comprehendi, per illos exerceat. Merito igitur per justum Dei judicium deseruntur hujusmodi occulto [h 1Kb] damnati supplicio; quoniam non violenter addicti, sed sponte cedunt superbiae decipientis imperio; cui utique possunt, [i 1Kb] si voluerint, repugnare liberae voluntatis arbitrio; liberati per donum Spiritus sancti, et muniti. [Col. 0485C] Verumtamen etiam tales, si ad recipiendam salutem divinitus animati, spem resipiscendi concipiant, nec se in peccatis suis desperando contemnant, poterunt fructuosae satisfactionis medicamento sanari, et superbiam, quae eos a Deo suo tumefactos excusserat, fundatae humilitatis assumptione damnantes, vinculis aeternae damnationis absolvi. Quod qualiter fieri possit, supra jam diximus, cum de ipsa superbia, unde processerit, quo pervenerit et quid egerit, tractaremus. [j 1Kb] Namque a diabolo processit, ad hominem primum pervenit, et in ipso totum genus humanum, velut in radice fructum, naturae sponte [k 1Kb] peccantis vitiatione corrupit.



CAPUT IX. Quibus signis invidorum declaretur invidia.
[Col. 0486A]

1. Ordo ipse exigere videtur ut de invidia quoque pauca dicamus, quae in tantum de superbiae fonte manavit, ut diabolus, qui per superbiam periit, hominem primum statim, succensus invidiae felle, perdiderit; [l 1Kb] namque a diabolo processit. Proinde, quia idem diabolus superbiendo invidus, non invidendo superbus apparuit, non superbia fructus invidiae fuit, sed invidia ex superbia radice processit. Unde, quoniam quantum invidos affligat invidia, [m 1Kb] sermo superior jam prodidit, non hic [n 1Kb] de illius supplicio dicendum videtur, quo suos animos invidi laniando conficiunt; sed hoc tantum, donante Domino, debemus ostendere, qualiter invidi sancte viventium merita, [Col. 0486B] sua faciant invidendo peccata; et quantum in eis [o 1Kb] bonum corrumpat invidia, qui quidquid boni fieri vel dici a sanctis audierint, aut omnino [p 1Kb] non credunt, aut res bene gestas in malum male interpretando convertunt. Omne malum quod de illis mendax fama jactaverit, statim, tanquam [q 1Kb] si ipsi viderint, credunt. Feraliter eis qui illud verum non esse probare voluerint, contradicunt. Omnia suis aemulis fingunt, eorum profectu deficiunt, odia intra se abscondunt, et in suos cruciatus enutriunt, proficientibus invident, peccantibus favent. De bonorum malis gaudent, de profectibus lugent, [r 1Kb] inimicitiis gratuitis ardent, deprehendi [s 1Kb] pectoris sui malitiam timent, semper amari, nunquam certi; amici diaboli, inimici etiam sui, omnibus odiosi; ad gaudenda anxii, ad [Col. 0486C] plangenda laeti, utrobique [t 1Kb] perversi. Inter amicos [u 1Kb] discordias seminant, [v 1Kb] discordantes ad tempus, si possunt, in dissensione confirmant. [x 1Kb] Opinionem bonorum mendaciis decolorant: in spiritualibus carnalia laudant, ut spiritualia bona eis deesse persuadeant. Amicitias simulant, ut eos qui se incaute sibi [y 1Kb] commiserint, qua possunt arte decipiant. Odiorum sibi occasiones pravis suspicionibus coacervant; daemones, quorum sectantur facta, laetificant. Sanctos viros quibus sunt noti contristant, velut amici in obsequio, hostes in animo. [z 1Kb] Continentes in verbo, turpes in facto. Prodigi secretorum, [aa 1Kb] tenaces malorum, prompti suspicionum malarum, inanes bonorum. [Col. 0487A] Pleni sordium, praediti fraudibus. Adversarii corde virtutibus, pravi moribus, et insidiosi cunctis [a 1Kb] secum in simplicitate viventibus.

2. Haec [b 1Kb] et his similia sunt quae omnes invidos [c 1Kb] bonis voto sive animo inimicos ostendunt. In haec mala deveniunt, qui insectando [d 1Kb] sectandos, [e 1Kb] et diligendos abominando, feraliter a communione [f 1Kb] bonorum omnium seipsos excludunt: ut illud bonum jure non sit in eis, quod persequuntur in bonis. Considerate, obsecro, qualiter invidos punitura sint mala sua, quos etiam bona puniunt aliena. Ubi isti fieri poterunt boni, qui sunt in bono mali? aut quando bene malis usuri sunt, qui male bonis uti non desinunt! Bene malis usi sunt martyres sancti, in testimonio Salvatoris nostri veraces, et in castris spiritualibus [Col. 0487B] strenui bellatores; qui tribulationibus et damnis, ac variis cruciatibus affecti, pariter et probati, terrenis coelestia mutaverunt; et [g 1Kb] de bono usu malorum profecti ad gaudia bonorum perennium pervenerunt. Item bonis utitur invidus male, quia omnibus bonis quae miser exsecratur, abjunctus, animi sui supplicio [h 1Kb] relinquetur affligendus. Et quis ei poterit subvenire, qui se sibi exhibet invidendo carnificem? Aut unde sibi [i 1Kb] parabit salutem, [j 1Kb] qui de salutis materia contrahit (bonis male utendo) perniciem? Verumtamen si invidi quoque sicut alii peccatores divinitus inspirati, in spem recuperandae salutis assurgant, ac sibi quales sunt, Deo placituri displiceant, si non imitentur Cain, qui postquam dominantis invidiae furore caecatus, germano suo vitam [Col. 0487C] per scelus extorsit, et animam suam fraterni corporis morte percussam supplicio aeternae mortis addixit, consequendae veniae desperatione depressus ait [k 1Kb] ad Dominum: Major est iniquitas mea quam ut veniam merear (Gen. IV, 13); hoc est dicere Deo: Indulgeri mihi non peto, quia peccatorum meorum magnitudine indulgentiae tuae vincitur magnitudo. Denique nusquam legitur aut poenituisse de suo scelere, aut veniam meruisse. Si ergo [l 1Kb] hujus abhorrentes exemplum se sibi auferant, et se Deo suo restituant, nec se in profundum malorum salutem desperando projiciant; quis dubitet, imo quis non firmiter credat, eis prioris malitiae veniam posse conferri, si modo [Col. 0488A] invidiae vnlnere sanato correcti, amaritudinem sui pectoris dulcedine fraternae dilectionis expellant, eos [m 1Kb] simpliciter amando quos oderant, ut ad bonum fraternae communionis ac pacis, bonorum omnium, quorum [n 1Kb] gravabantur meritis, adjuventur exemplis?



CAPUT X. Quantis malis vanitas vanos involvat.

1. His [o 1Kb] itaque super invidia disputatis, quam gravi malo etiam vanitas vanos involvat, consequenter expediam. Quae ut facilius vitari possit, quid in se corruptionis habeat breviter declaremus. Est enim vanitas, inflata quaedam circa delectationes varias animi languentis affectio, potiendi honoris avida, simul et nescia, morbo [p 1Kb] excellentiae inanis [q 1Kb] afflata, cava, morbida, turbulenta, animorum levium domina, [Col. 0488B] male fundatis omnibus blanda, repugnantibus fumea, capiendis seductoria, captis invicta, simulatio quaedam virtutum, [r 1Kb] anima vitiorum, fomes carnalium delectationum, labes morum, appetitio dignitatum, dulcis miseris, amara perfectis, periculosa dubiis, imperiosa subjectis, [s 1Kb] infirma fundatis; [t 1Kb] facile captivat, captivatos oblectat, ambitiosos vexat, angustos inflat, inflatos humiliat; cui serviunt tumidi, sub qua jacent elati, quam inveniunt perditi, ad quam currunt lapsuri, in qua sibi videntur stare jam lapsi.

2. Haec est vanitas, quae non aliquas virtutes, ut putatur, [u 1Kb] exantlat, sed licentiam vitiorum, cum fuerit a vitiosis recepta, corroborat: caeterum mentes virtutum plenas omnino non penetrat. Vacuos ergo ac nullis fultos virtutibus tentat; et ipsos fastu ruinosae [Col. 0488C] ambitionis inflatos, in occulta dedecora quadam publice furendi delectatione praecipitat, [v 1Kb] sicut vacuam navem tempestas in diversa tumidis fluctibus jactat, et in area, frumentis sua gravitate manentibus, [x 1Kb] leves ex ea ventus paleas raptat. Quod si ita est, non vitiosos facit vanitas, sed ostendit: [y 1Kb] quae illos sui afflatus vento circumfert, ac lubricis circumactos affectibus rotat; qui se ad omnes ejus impulsus studio propriae voluntatis accommodant; qui se de operibus quorum sibi conscii non sunt turpiter jactant; qui se ab omnibus praedicari per nefas affectant; qui sanctos viros sui comparatione [z 1Kb] depretiant: qui vitio aurae popularis elati, nihil sibi perfectionis [Col. 0489A] deesse existimant. Occurrentium salutationibus gaudent, suis adulatoribus favent, [a 1Kb] voluptatibus parent, omnibus turpibus placent. Gestiunt docere quod nesciunt, credi de se sublimia volunt, delectabilia gravibus anteponunt; exsecrantur verbo, quod animo concupiscunt; appellationes virtutum vitiis suis [b 1Kb] imponunt. Se ipsos fallunt, faventes sibi [c 1Kb] decipiunt. In promissione honesta veloces, in exhibitione mendaces. A bono mutabiles, mali tenaces. In verbo graves, in animo turpes, ubique fallaces. Laeti ad prospera, fragiles ad adversa. Inflati ad obsequia, anxii ad [d 1Kb] opprobria. Immoderati ad gaudia, faciles ad humana, difficiles semper ad honesta.

3. His [e 1Kb] ergo et similibus delinitos vanitas premit, nec eos aut suum morbum sentire, aut ad medicum [Col. 0489B] venire permittit. Et quid est ad medicum venire, nisi infirmum suas infirmitates agnoscere, nec placere sibi, sed de factis quae illi videbantur esse gloriosa, confundi? Quod certe illi non faciunt qui, desiderio comparandae opinionis incensi, eis tantum operibus quibus emitur favor humanus inserviunt, et [f 1Kb] morum bona contemnunt; tantumque eos ardor humanae laudis inflammat, ut laboriosa operosa, quae populus admiretur, et quibus fama diffunditur, sine labore suspiciant, et libenter exerceant. Inde est, quod jejunare, abstinere, vigilare, ecclesiam frequentare, vel psallere, cum haec omnia sine labore non fiant, etiam cum delectatione illi faciunt, qui ex his hominibus placere concupiscunt: non quod ista et homines Dei non faciant; sed quod illi probentur [Col. 0489C] ea Deo magis, quam hominibus exhibere, qui ferventius student etiam moribus sanctis excellere.

4. Caeterum si quisquam foris, ubi potest magnus credi, [g 1Kb] resplendeat, et intus, ubi Deus solus videt, squaleat; quis non intelligat, [h 1Kb] quod illi omnes abstinentiae, ac jejuniorum, vigiliarumque continui labores quos [i 1Kb] nobis Dei amor, eis amor humanae laudis, et inflammata vanitas facit tolerabiles, non sint ornamenta morum, sed velamina vitiorum? Quapropter [j 1Kb] vera jejunia, abstinentiae, vigiliae, eleemosynae, et caetera hujusmodi, augere debent bonum nostrum, non velare peccatum; nec pro justitia, sed cum justitia Deo sunt exhibenda: quoniam quidem multo attentius debent praecepta perficere, qui ea parati sunt [Col. 0490A] perfectionis [k 1Kb] amore transcendere. Alioquin si invidi, si superbi, si elati, si cupidi, haec et his similia mala pectoris sui non reprimant, et tamen suum corpus jejuniis, ac labore abstinentiae, quamvis continuatae, conficiant; nec illa eos opera impensa vanitati justificant, et haec vitia, quae negligunt emendare, condemnant. Itaque licet [l 1Kb] ubique libri hujus singulis quibusque vitiis absolutis, remedia quoque quibus [m 1Kb] possint caveri vel emendari subjecerim, hic tamen compendii gratia generalis quaedam regula, [n 1Kb] Domino illuminante, monstranda est, cui regulae [o 1Kb] veraciter innitentes, omnibus peccatis obsistant. [p 1Kb] Nulla res sic nos ab omni peccato servarit immunes, sicut timor supplicii, et amor Dei. Sed de caritate, [q 1Kb] quod Dominus, cujus donum caritas ipsa est, [Col. 0490B] dederit, postea disseremus.



CAPUT XI. De utilitate timoris, et quod efficaciter peccatis obsistat.

Nunc [r 1Kb] de timore supplicii pauca dicamus. Ad poenam quae [s 1Kb] peccatis debetur, mens antequam peccet, aspiciat; cruciatus ac dolores qui solent sequi peccantem, carnalibus incentivis [t 1Kb] opponat; et nihil eam peccati [u 1Kb] oblectat, nec ad peccandum ulla delectatio [v 1Kb] corporalis inclinat. Denique non ideo cedimus illecebris ac [x 1Kb] voluptatibus nostris, quia repugnare non possumus; sed quia securitatem nobis [y 1Kb] occultandi criminis ipsi promittimus; et dum credimus colorari, vel redimi posse quod facimus, [z 1Kb] spe praesumptae impunitatis illecti, dominationem in nos nostrae [aa 1Kb] voluptati permittimus. Caeterum, si eo tempore [Col. 0490C] quo quis peccare deliberat, sana mente consideret, quae poena exspectet in suis facinoribus ac flagitiis deprehensos, quod supplicium convictos excruciet, qui tremor membra quatiat, pallor ora perfundat, quantum denique humiliet et exsecrabiles omnibus reddat; etiam ipsum sordidae opinionis opprobrium nescio an possit quibuslibet vitiis accommodare consensum. Quid enim mali operis fieri potest unde nec erubescant etiam illi, quos ipsa flagitia sua delectant? Hinc est quod hi qui bona sua vane ac deformiter jactant, dedecora quibus remordentur et humiliantur occultant. [bb 1Kb] Quid quod in peccantem etiam sine humano judicio conscientiae judicantis tormenta desaeviunt, et male sibi consciam mentem [Col. 0491A] ipsae etiam cogitationes secreti reatus, [a 1Kb] cruciatoria recordatione conficiunt.



CAPUT XII. De futuro judicio, vel aeternitate supplicii, ac de qualitate gehennae.

1. Age jam cum ad illud ultimum judicium venerimus, ab eo judice judicandi, qui nec falli occultatione criminum potest, nec [b 1Kb] ad impunitatem promerendam muneris alicujus oblatione corrumpi: cum coeperint omnium secreta revelari, et non solum actus ac verba, sed etiam ipsae cogitationes ostendi: quid faciemus [c 1Kb] sub tanti judicis majestate? Quid excusationis obtendere poterimus? Qua nos defensionis arte purgabimus? Quae nobis subventura [Col. 0491B] est poenitentia, [d 1Kb] quam in hac carne contempsimus? Quae nos defensura sunt opera [e 1Kb] bona, quae in hac vita non fecimus? [f 1Kb] Ad quos apostolos, aut ad quos alios sanctos confugituri sumus, quorum exempla simul ac verba despeximus? An forte [g 1Kb] aliquos ibi fragilitas corporis excusabit? Sed excusationi eorum reclamabunt omnium exempla sanctorum, qui [h 1Kb] cum fragilitate carnis in carne viventes, fragilitatem carnis in carne vincentes, quod fecerunt, utique fieri posse docuerunt: maxime, quia nec ipsi peccato sua virtute, sed [i 1Kb] Domini miserantis auxilio, restiterunt: qui se et non quaerentibus, ut quaeratur, atque in eum credatur, ostendit; et credentes in se, ne a peccato vincantur, invicta protectione defendit.

[Col. 0491C] 2. Quid ergo responsuri sunt, si eis Dominus dicat: Si potuistis, quare non restitistis desideriis peccatorum? si non potuistis, quare meum contra peccata non quaesistis auxilium? aut vulnerati, quare [j 1Kb] poenitendo non adhibuistis vulneri vestro remedium? [k 1Kb] Nonne ad haec obmutescentes, et quid excusationis referant non habentes, dicet: Ligate eos manibus et pedibus, et mittite in tenebras exteriores: ibi erit fletus et stridor dentium; ubi vermis [l 1Kb] eorum non morietur, et ignis eorum non exstinguetur (Matth. XXII, 13; Isai. LXVI, 24; Marc. IX, 44). Et quid est [Col. 0492A] obmutescentes manibus et pedibus ligari, nisi in inferno, [m 1Kb] ubi Deo nemo confitetur, actione privari? sicut in exteriores tenebras mitti, nihil aliud erit nisi a Domino, qui est mentium lumen, expelli. Fletus autem et stridor dentium acerrimos eorum dolores ostendunt, qui supplicio [n 1Kb] aeternae mortis addicti, non [o 1Kb] videndi sensum habituri sunt, sed dolendi. Quorum continuus gemitus, cruciatus aeternus, dolor summus, poenalis sensus, torquent animas, nec extorquent; puniunt corpora damnata, nec finiunt. Quos ideo sibi deputatos ignis inexstinguibilis [p 1Kb] non exstinguit; ut permanente sentiendi [q 1Kb] vita, poena permaneat, et ad dolendum magis quam [r 1Kb] ad vivendum aeternis corporibus compeditos habeat, quos in flammis [s 1Kb] vivacibus immortalitas secundae [Col. 0492B] mortis occidat. Jam [t 1Kb] vero quod dicit: Vermis eorum non morietur, et ignis eorum non exstinguetur (Isai. LXVI, 24), ad totam refertur damnati hominis poenam; quem inefficacis poenitentiae ignis exurit, et consumentis conscientiae vermis immortaliter rodit. [u 1Kb] Proinde omnes qui in gehenna dicuntur occidi, non id cum illis agitur, ut maximis consumpti doloribus, aliquando deficiant; sed ut in illis poenaliter vivant.

3. Haec et his similia libenter audire vel legere, jugiter ante oculos mentis adducere, futura credere, sine ulla perturbatione metuere, cogitare quale malum sit ab illo gaudio divinae contemplationis excludi, beatissima sanctorum omnium societate privari, fieri patriae coelestis extorrem, mori vitae beatae, [Col. 0492C] morti vivere sempiternae, in aeternum ignem cum diabolo et angelis ejus expelli, ubi sit mors secunda damnatis exsilium, vita supplicium, non sentire in illo igne quod illuminat, sentire quod cruciat, exundatis incendii terribiles crepitus pati, barathri fumantis amara caligine oculos obcaecari, profundo gehennae fluctuantis immergi, edacissimis in aeternum dilaniari vermibus, nec finiri: haec et multa similia cogitare, nihil est aliud quam vitiis omnibus repudium dare, et omnia blandimenta carnalia refrenare. Sed nos jam, si videtur, ab his terribilibus [Col. 0493A] malis, quae fidelium mentes salubri terrore concutiunt, atque ab omnibus vitiosis delectationibus abducunt, et quae amatores voluptatum suarum tunc suae damnationis experimento probabunt, quando jam, quod est omni infelicitate miserius, se emendare non poterunt: ab his, inquam, terrificis ac tristibus malis ascendamus ad illa sublimia, quibus proficientium mentes in spem promerendae beatitudinis assurgunt [a 1Kb] abjuratisque terrenis, coelestia concupiscunt. Et quoniam proficere cupientes a salubri timore incipiunt, et ad caritatem proficiendo perveniunt, nos quoque sufficere judicantes quod de incipientium timore tractavimus, etiam de caritate, quod ipse, cujus munus est, donaverit, disputemus.



CAPUT XIII. De laude caritatis.
[Col. 0493B]

Caritas est, ut mihi videtur, recta voluntas ab omnibus terrenis ac praesentibus prorsus aversa, juncta Deo inseparabiliter, et unita, igne quodam sancti Spiritus, a quo est, et ad quem refertur, [b 1Kb] incensa; [c 1Kb] inquinamenti omnis extranea, corrumpi nescia, nulli vitio mutabilitatis obnoxia, supra omnia quae carnaliter diliguntur excelsa, affectionum omnium potentissima, divinae contemplationis avida, in omnibus semper invicta; summa actionum bonarum, salus morum, finis coelestium praeceptorum, mors criminum, vita virtutum, virtus pugnantium, palma victorum, [d 1Kb] anima sanctarum mentium, causa meritorum bonorum, praemium perfectorum. In peccatis suis [Col. 0493C] mortuos suscitat, languentes sanat, perditos instaurat [e 1Kb] , spem desperatis inspirat, pacificas mentes inhabitat; fructuosa in poenitentibus, laeta in proficientibus, gloriosa in perseverantibus, victoriosa in martyribus, operosa in omnibus omnino fidelibus. Quam fides [f 1Kb] concipit, ad quam spes currit, cui profectus omnium servit, ex qua quidquid est boni operis [g 1Kb] vivit; sub qua obedientia crescit, per quam patientia vincit, propter quam carnalia blandimenta devotio religiosa contemnit; sine qua nullus Deo placuit; cum qua nec potuit aliquis peccare, nec poterit. Haec est caritas vera, germana, perfecta; quam excellentiorem viam nominat sanctus Apostolus (I Cor. XII, 31). Et vere ipsa est via quae ducit per se ambulantes ad patriam: quia sicut sine via pervenit [Col. 0493D] nullus quo tendit, ita sine caritate, quae dicta est via, non ambulare possunt homines, sed errare.



CAPUT XIV. Qualiter possint ea quae de caritate sanctus apostolus dixit, intelligi.
[Col. 0494A]

1. Itaque jam qualis, et quanta sit haec caritas, non pedum via, sed morum, Apostolo [h 1Kb] docente, discamus. Si linguis, inquit, hominum loquar et angelorum, caritatem autem non habuero, factus sum velut aeramentum sonans, aut cymbalum tinniens (I Cor. XIII, 1). Hominum vel angelorum linguis, inanem facundiam quorumdam significatam debemus accipere, [i 1Kb] qui omnia quaecunque voluerint, accurate quidem, atque eloquenter enuntiant; sed quamvis ornate copioseque [j 1Kb] disserant, tamen si docendi officium vanitate placendi magis, quam consulendi caritate suscipiant; non ut [k 1Kb] aliquos doceant, sed ut se doctos ostendant; [Col. 0494B] nec profectum, sed plausum a suis auditoribus quaerant; si totam [l 1Kb] conscientiae diligentiam transferant male dicaces ad linguam, et studiosius eloquentiam velint curare quam vitam: si supercilio vanae loquacitatis elati, dicta sua magis cupiant laudari, quam fieri; nec sint de sanctitate operis, sed de sermonis [m 1Kb] elucubrati venustate solliciti: nunquid non tales merito aeramento sonanti, aut tinnienti cymbalo comparantur? qui in modum tinnientis aeramenti, vel cymbali, praeclara quaeque magis appetunt sonare, quam facere: nec erubescunt a seipsis aliter vivendo, quam praedicant discrepare: qui ut [n 1Kb] quoquo modo [o 1Kb] turpitudinem suae conversationis obnubilent, honesta praedicare non cessant; non tamen ut auditores sui eorum praedicatione proficiant, sed ut ipsi [Col. 0494C] videantur curare quae praedicant.

2. Sed videamus [p 1Kb] quae his adnectat Apostolus. Si habuero, inquit, prophetiam, et noverim mysteria omnia, et omnem scientiam; et si habuero omnem fidem, ita ut montes transferam, caritatem autem non habuero, nihil sum (Ibid. 2). Non ad hoc ista dicit, quasi aliqua bona sine caritate habere aliqui [q 1Kb] non possint; sed quia nihil prosint habentibus ea, si a caritate defecerint. Ipsa autem et hic necessaria est, ut omnia bona, summum bonum [r 1Kb] caritatis habentibus prosint, et ibi eis etiam [s 1Kb] perfectior permanebit, cum omnes perseverantes in se ad visionem Dei perduxerit. Caeterum [t 1Kb] prophetia, et mysteriorum omnium notitia, vel scientia, nec non et ipsa fides, vel caetera talia, quae non perfectioni fidelium, sed fragilitati [Col. 0494D] necessaria judicantur, in illa [u 1Kb] perfectione sanctorum, quo in caritate radicati [v 1Kb] pervenire contendunt, [Col. 0495A] pervenientibus necessaria esse non poterunt, cum illis incomparabiliter meliora ac perfectiora successerint. Quia nec prophetia ibi opus erit, cum ad illud quod futurum promittebat, impleta perduxerit; nec scientia, quae velut lucerna quaedam in hujus saeculi nocte fideles illuminat, cum in illius vitae die perpetuo Sol vivus justis effulserit; nec mysteriorum notitia, aut ipsa fides necessaria erit, quando ad ea quae per mysterium significabantur, et credebantur ex fide, perfectio Christiana pervenerit. Caritas vero hic quidem necessaria est, quae nos separat a diabolo, purificat a peccato, reconciliat Deo; sed ibi perfecta erit, cum perfectos Deo, a quo est [a 1Kb] donata, conjunxerit.

3. Adhuc Apostolus laudem divinae caritatis amplificans, [Col. 0495B] adjungit et dicit: Si distribuero in cibos pauperum omnes facultates meas, et si tradidero corpus meum, [b 1Kb] ita ut ardeam; caritatem autem non habuero, nihil mihi prodest (I Cor. XIII, 3). Nec immerito. Si enim non quid, sed propter quid faciamus, in illa ultima examinatione quaerendum est; eleemosynae, vel [c 1Kb] traditio corporis in mortem, quid proderunt non habentibus caritatem? Ipsa ergo habenda est, ipsa sectanda, sine qua nec eleemosynae, nec occisio corporis, nec illa omnia superius dicta, vel alia [d 1Kb] quaevis bona perducunt [e 1Kb] aliquos ad salutem. Quia qualibet actio bona vel passio, nisi ex fide, quae per dilectionem operatur (Gal. V, 6), [f 1Kb] exstiterit, nobis prodesse non poterit. Quapropter nihil eis peccati damnabilis remanere poterit, nec deerit [Col. 0495C] aliquid boni, quibus caritas, omnis inquinamenti mundatio, et bonorum omnium mater affluxerit. Quoniam quidem si caritas patiens est, benigna est, si non aemulatur, non agit perperam, non inflatur, non est ambitiosa, non quaerit quae sua sunt; non irritatur, non cogitat malum, non gaudet super iniquitate, congaudet autem veritati; si omnia suffert, omnia credit, omnia sperat, omnia sustinet (I Cor. XIII. 4 et seqq.); [g 1Kb] et eos in quibus fuerit, omnibus his bonis quae habet impertit: quid illis esse potest in hac vita perfectius, qui tantis abundant, caritate in se regnante, virtutibus?

4. Proinde quando videmus aliquos [h 1Kb] patientiae mole fundatos inconcussum pectus saevientibus malis opponere; abundantia sanctae benignitatis [i 1Kb] affectos, bonum suum velle cum omnibus habere commune, [Col. 0495D] non aliquibus ardentis invidiae facibus [j 1Kb] coqui; non [Col. 0496A] agere perperam, sed simpliciter cum omnibus [k 1Kb] quibuslibet puritatem exhibere; nullo fastu perniciosae vanitatis inflari; nihil eorum quae sunt aliena, crimine cupiditatis ambire; quae sua sunt prae communionis bono non quaerere; nulli malum, quibuslibet [l 1Kb] irritatos injuriis, cogitare; non super [m 1Kb] alicujus, aut sui operis iniquitate, sed de veritate gaudere; [n 1Kb] omnes inquietos, vel inquietudines, fundata animi tranquillitate, sufferre, post hanc vitam poenas divinitus comminatas credere [o 1Kb] metuendo, praemia promissa sperare gaudendo, revelationem filiorum Dei desiderare fortiter sustinendo: quando ergo videmus haec, et [p 1Kb] talia bona aliquos posse, noverimus, non eos magnitudine virtutis suae posse, quod volunt ardenter, et faciunt; sed de beneficio illius caritatis, [Col. 0496B] quae non est ex nobis, sed diffusa est in cordibus nostris per Spiritum sanctum, qui datus est nobis (Rom. V, 5).



CAPUT XV. Quantum perfectionis caritas in se fundatis exhibeat.

1. Ergo si caritatem Deo exhibeamus et proximo, de corde puro, et conscientia bona, et fide non ficta (I Tim. I, 5), facile peccato resistimus, bonis omnibus abundamus, saeculi blandimenta contemnimus, et omnia quae difficilia sunt humanae fragilitati, vel aspera, etiam cum [q 1Kb] delectatione perficimus; si tamen Deum caritate perfecta, quae nobis [r 1Kb] ab illo est, ex toto corde, ex tota anima, et ex totis viribus diligamus (Deut. VI, 5; Matth. XXII, 37; Luc. X, 27; [Col. 0496C] Marc. XII, 30). Ex ea enim parte quis peccat, ex qua minus diligit Deum: quem si ex toto corde diligamus, nihil erit in nobis unde peccati desideriis serviamus. Et quid est diligere Deum, nisi [s 1Kb] illi occupari animo, concipere fruendae visionis ejus affectum, peccati odium, mundi fastidium; diligere etiam proximum (Matth. V, 43), quem ipse in se censuit diligendum [t 1Kb] ; in ipso amore servare legitimum modum, nec pervertere dilectionis ordinem constitutum? Ordinem dilectionis illi pervertunt, nec modum diligendi custodiunt, qui aut mundum qui contemnendus est, diligunt, aut corpora sua minus diligenda, plus diligunt; aut proximos non sicut seipsos, aut Deum plus quam seipsos forte non diligunt (Videatur Aug. cap. 27, l. I, de Doct. Christ.).

[Col. 0496D] 2. Sed de mundo, quod diligi omnino non debeat, [Col. 0497A] ipsius Dei nostri per sanctum Joannem apostolum vox est, dicentis: Nolite diligere mundum (I Joan. II, 15). Corpus autem nostrum, quia pars nostri est, ad hoc nobis est diligendum, ut saluti ejus, ac fragilitati naturaliter consulamus, et agamus quatenus spiritui [a 1Kb] ordinate subjectum, ad aeternam salutem, accepta immortalitate, et incorruptione perveniat; non suis voluptatibus diffluendo, animae rigorem sibi cedentis emolliat, puritatem polluat, et totam dignitatem suae [b 1Kb] delectationis morbo corrumpat. Proximos autem tunc diligimus sicut nos, si non propter aliquas utilitates nostras, non propter sperata beneficia vel accepta, non propter affinitates vel consanguinitates; sed propter hoc tantum, quod sunt naturae nostrae participes, diligamus: quia non [Col. 0497B] eos sicut nos ipsos amamus, quando propter illa superius dicta diligimus. Neque enim [c 1Kb] ideo proximum tanquam seipsum diligit quisque, quia sibi frater, aut soror, pater aut filius, mater aut filia, nepos aut neptis est. Carnaliter quippe amat, qui taliter amat: quoniam non illi tantum proximi nostri credendi sunt, quos nobis gradus sanguinis jungit; sed proximi nostri credendi sunt omnes homines naturae nostrae, sicut dixi, participes. Nam si propinquos nostros, quamvis imcompositos, turpes, ac male moratos, plus quam quoslibet sanctos, quos a nobis secundum sanguinem vocamus extraneos, diligamus; non solum carnaliter diligimus, sed etiam graviter in tali eorum dilectione peccamus.

3. Proinde secundum nos proximos omnes diligimus, [Col. 0497C] quando ad mores bonos, et ad aeternam vitam consequendam, sicut nobis, saluti eorum consulimus; quando nos in eorum peccatis ac periculis cogitamus; et sicut nobis subveniri [d 1Kb] optamus, ita eis [e 1Kb] pro viribus subvenimus; aut si facultas defuerit, voluntatem subveniendi tenemus. Quapropter haec est proximi tota dilectio, ut bonum quod tibi conferri vis, velis et proximo; [f 1Kb] et malum, quod tibi nolis accidere, nolis et proximo. Illi vero plus quam se diligunt Deum, qui pro ejus amore suae ad tempus saluti non parcunt; seipsos tribulationibus ac periculis tradunt, nudari facultatibus propriis, patriae suae extorres fieri, parentibus et uxoribus ac filiis suis renuntiare parati sunt; et ut totum dicam, ipsam corporis mortem non solum non refugiunt, [Col. 0497D] sed etiam libenter excipiunt, ambientes a corporis sui vita magis quam a Deo, [g 1Kb] vita vitae suae, discedere.

4. Iste igitur nobis dilectionis ordo servandus est, [Col. 0498A] juxta illud quod dicit Spiritus sanctus, [h 1Kb] Ordinavit in me caritatem (Cant. II, 4); ut sicut ordinata caritas poscit, Deum principaliter diligamus; et propter ipsum, in ipso ea quae diligenda sunt, tantum quantum ipse praecipit diligamus (Levit. XIX, 19). Ipse enim [i 1Kb] praecipit ut corpora nostra propter nos, proximos [j 1Kb] sicut nos, et ipsum plus quam nos diligere debeamus (Matth. XXII): ita sane, ut eis quos nobis conjunctiores familiaritas facit, si eos fama non reprobat, et vita commendat, nos amplius impendamus, omnium profectus nostros esse credamus, et de aliorum peccatis tanquam de nostris misericorditer lugeamus. Sic ergo possunt in hac vita illi esse perfecti, qui perfecte diligunt Deum; et illi perfecte Deum diligunt, qui volendo quod vult Deus, et nolendo [Col. 0498B] quod non vult, nec ullis peccatis quibus offenditur, acquiescunt; et semper se ad virtutes, quas ipse dignatur donare, diligendas et habendas, extendunt. Hi sunt qui omnia bona quae implere potuerint, ab illo se adjutos ut possint veraciter credunt; quidquid [k 1Kb] mali commiserint, vitio suae voluntatis ascribunt; quidquid boni non potuerint implere, ab illo ut possint jugiter petunt; cum potuerint, illi gratias agunt. Bona ejus quae fuerint consecuti, etiam aliis [l 1Kb] conferri socialiter volunt, et usque in suos inimicos dilectionis suae latitudinem porrigentes, hoc omnes cupiunt esse quod ipsi sunt. Satis de vitiis eorumque remediis est disputatum; nunc jam qualiter unaquaeque virtus possit acquiri breviter disseramus.



CAPUT XVI. De qualitate virtutis, et qualiter sibi consentientes informet.
[Col. 0498C]

1. Omnis sancta virtus res est divina, incorporea prorsus atque mundissima: quam mentes inquinatae non inquinant, sed ipsa inquinatas emaculat; cujus participatione [m 1Kb] formantur informia, suscitantur mortua, [n 1Kb] sanantur infirma, corriguntur prava, reconciliantur [o 1Kb] aversa. Hanc non habet nisi Deus, et is cui dederit Deus. Quae in animo habitat, sed [p 1Kb] animum corpusque sanctificat; ad quam nullus accedit invitus, quam nullus amittit, nisi propria voluntate deceptus. Nemo eam sibi conferre potest, cum possit auferre; alteri autem [q 1Kb] nec conferre praevalet, [Col. 0498D] nec auferre.

2. Itaque cum talis ac tanta virtus cuilibet inter voluptates suas adhuc marcescenti refulserit, [r 1Kb] atque ei ad se concupiscendam desiderium salubre commoverit: [Col. 0499A] protinus in animo ejus duarum delectationum contrariarum rixa consurgit; et mentem voluntas adversum se ancipiti delectatione [a 1Kb] divisam in diversa ducit ac reducit; modo reprehendendo quod elegerat, modo quod reprehenderat eligendo; atque ita in alterutrum latus [b 1Kb] se cogitationum varietate versantem, ipsa velut virtutis ac vitii [c 1Kb] tepida medietas, vexat ac lacerat. Quoniam quidem quemlibet hominem, donec se in eo quod [d 1Kb] elegerit certa definitione confirmet; quandiu modo non vult quod volebat, modo velle incipit quod nolebat; velut in quodam deliberationis [e 1Kb] incertae bivio constitutum, discerpit ipsa diversitas [f 1Kb] voluntatum. Hinc eum virtus admonet suae salutis, et [g 1Kb] vocat; inde consuetudo vitiosa discedere a se volentem [h 1Kb] remoratur, et [Col. 0499B] revocat, et paulisper a se averso, nec ad virtutem plene converso, usitatae voluptatis admonitione blanditur, et omnes illecebras quibus olim perdite fruebatur ostendit. Turpia quoque desideria quibus [i 1Kb] vinciatur immittit, ac jam pene fastidienti blandum nescio quid molliter insusurrat; et supplicat ne praeponat mollibus dura, laetis tristia; certis dubia, [j 1Kb] praesenti voluptati futura; cogitet quam poenale sit atque difficile dulcibus carere [k 1Kb] deliciis, illecebris renuntiare carnalibus, abstinentiae jugis gravari laboribus, jejuniorum ac vigiliarum continuatione torqueri, certa carnis afflictione praemium dubiae remunerationis ambire, contra diabolum decipiendi peritum [l 1Kb] resistendo arma corripere, insidias ejus ac fraudes vigilantis animi cautione vitare; [Col. 0499C] quam [m 1Kb] denique miserum sit enormitate tantae asperitatis evictum, ac diabolica fraude deceptum, ad repudiata redire, voluptatibus quas abjecerat frui, et omnibus quae incaute laboriosum suscipiendo propositum contempserat, delectari.

3. His et talibus vitiosa consuetudo, dubium [n 1Kb] sanctae definitionis affligit. Virtus contra quae continentia nominatur, [o 1Kb] morantem confidenter objurgat, ad delectationes puras castasque delicias quibus fruuntur omnes sui amatores, invitat; offert nudo justitiae vestimentum; illuminato sui apparatus demonstrat ornatum; diffidenti de se protectionis suae [Col. 0500A] promittit auxilium: hortatur et provocat, ut definitionis ambiguitate deposita, propositum spirituale suscipiat; perseveraturum se in suscepto labore propositi sui, non sua possibilitate, sed Domini miseratione confidat, nec suis viribus, sed gratiae omnipotentis fretus auxilio, contra diabolicas impugnationes victricia arma [p 1Kb] corripiat; cogitet quanti et quantae potuerunt et possunt quod se posse desperat: unde illi vel illae potuerunt, inde se posse firmiter credat; certa spe spiritalia carnalibus, et terrenis coelestia, et futura praesentibus anteponat.



CAPUT XVII. Quibus gradibus conversi in culmen perfectionis ascendant.

[Col. 0500B] 1. Cum [q 1Kb] vero quis persuasione [r 1Kb] ac pulchritudine virtutis illectus, aliquantulum a priore conversatione recesserit, statim ei alia [s 1Kb] tentatio, contra quam luctetur, occurrit. Nam quem carnalis voluptas superata dimiserit, mundi vanitas occupabit: sicut nobis illi exemplo sunt qui [t 1Kb] delectationem sibi sativae libidinis interdicunt, et ventosae vanitatis [u 1Kb] licentiam suae voluptati [forte voluntati] permittunt. Turpitudini [v 1Kb] concubitus contradicunt, et [x 1Kb] ambitioni succumbunt; utuntur deliciis ac vestibus accuratis ad luxuriam, comatulis [y 1Kb] pueris, ac potentibus equis ad pompam, accipitribus ac saginatis canibus ad venatum, venationibus crebris ad luxum, [z 1Kb] ambitiosi apparatus jactantiam necessarium mentiuntur ornatum.

[Col. 0500C] 2. Jam ridere [aa 1Kb] effuse, vocem procacibus cachinnis attollere, turpes jocos libenter audire, aliorum poenam suam facere fatigando laetitiam, urbanos quosque quamvis turpes, explere deliciis, [bb 1Kb] serios necessariis indigentes abjicere, domos amplissimas et ornatas exstruere, facultates [cc 1Kb] suas indesinenter augere, alienis pervadendis, si possibilitas patiatur, inhiare; non rem cupiditatis, sed nescio cujus utilitatis existimant: ut illa quae dixi, vel alia multa similia, non solum libenter exerceant, sed etiam hinc eos objurgantes irrideant, [dd 1Kb] ineptire credentes illos qui licita et usitata nobilibus crimine ambitionis infamant. [Col. 0501A] Sed [a 1Kb] qui hoc quoque malum divinitus adjutus evicerit, et spiritalis continentiae viribus fultus, omnia quibus potest a perfectione retardari, calcaverit; mentem suam sanctae virtuti, studio bonae voluntatis [b 1Kb] inclinat; tunc delectabiliter ac devote nutus omnes reginae virtutis in se regnantis observat; ac sic cum Deo suo unus spiritus factus, nihil aliud agit semper aut cogitat, nisi unde clarior [c 1Kb] ac nobilior fiat, et oblectationes vitiorum omnium, puris delectationibus vincat.



CAPUT XVIII. Quae sit quaternarii numeri credenda perfectio; et quod quatuor virtutes, quae dictae sunt principales, ex fide viventes a Deo collatae justificent.

1. Videamus nunc an vera sit philosophorum illa [Col. 0501B] sententia, qua quatuor virtutes, velut quosdam virtutum omnium fontes, vitia quoque quatuor, velut quasdam origines malorum omnium definiunt. Principales quatuor, esse virtutes non solum philosophi sentiunt, sed etiam nostri consentiunt. Sed quare quatuor, vel quae sint opera singularum, hoc, Domino illuminante, debemus breviter demonstrare. Quaternarium [d 1Kb] numerum perfectioni sacratum pene nullus ignorat. Siquidem totus orbis Oriente [e 1Kb] et Occidente, Aquilone et Meridie, quatuor [f 1Kb] determinari partibus sive angulis invenitur; et ipse Adam, qui est humani generis pater, vel generale nomen, quod dicitur homo, quatuor litteris explicatur. Corpus quoque quatuor elementis [g 1Kb] exstructum, quaternarii numeri in se continet sacramentum. Ipsius etiam [Col. 0501C] animae quatuor esse affectiones, quibus vel ad bona utimur, vel ad mala, et antiqui subtiliter invenerunt, et eorum inventa probantes posteri susceperunt.

2. Sed et quatuor flumina quae de paradisi fonte procedunt (Gen. II, 10), vel quatuor Evangelia, divini currus rotae quatuor, et animalia, alae eorum quatuor ac facies (Ezech. I, 5 et seq.), dignitatem numeri hujus abunde commendant: et ideo [h 1Kb] virtutes istae quae tantum continent perfectionis in numero, sollicite considerare debemus, quantam sanctitatem conferant animo Christiano, et quam nihil perfectionis [i 1Kb] usquam sit, quod in istis virtutibus non sit. Nam si facit temperantia temperantem, prudentia prudentem, justitia justum, fortitudo fortem; eo qui temperanter, juste, et prudenter agit, ac fortiter, [Col. 0501D] nescio quid possit esse perfectius. Itaque difficile quidem est nobis nomina virtutum, quae ex illis quatuor, quas principales diximus, oriuntur, ostendere; [Col. 0502A] sed cum proprietates, et actus earum coeperint aperiri, ex ipsis [j 1Kb] affectionibus singularum, quae virtutes ex quibus exsistant, forsitan apparebit.

3. Verumtamen hoc imprimis nosse et tenere debemus, quod istae quatuor virtutes, vel omnes quae ex illis existunt, dona sint Dei; et quod nullus eas habet, habuit, aut habebit, nisi cui Deus, qui est omnium virtutum proprietas et origo, contulerit. Quoniam quicunque, quocunque tempore, in quacunque gente in Deum credentes ex fide vixerunt, illius dono temperantes ac prudentes, justi, [k 1Kb] ac fortes fieri utique potuerunt. Qui autem nescientes Deum, vel etiam blasphemantes, sine fide vixerunt, nihil earum virtutum a Deo accipere, vel habere potuisse credendi sunt.



CAPUT XIX. De temperantiae qualitate, vel opere.
[Col. 0502B]

1. Sed jam videamus quae sit proprietas singularum. Temperantia temperantem facit, abstinentem, parcum, sobrium, moderatum, pudicum, tacitum, [l 1Kb] serium, verecundum. Haec virtus [m 1Kb] si in animo habitat, libidines frenat, affectus temperat, desideria sancta multiplicat, vitiosa castigat, omnia intra nos confusa ordinat, [n 1Kb] ordinata corroborat, cogitationes pravas removet, inserit sanctas, ignem libidinosae voluptatis exstinguit, animi teporem desiderio futurae remunerationis accendit, mentem placida tranquillitate componit, et [o 1Kb] totam semper ab omni vitiorum tempestate defendit. Temperantia intemperantiam [Col. 0502C] nostram ad [p 1Kb] honestum modum redigit in cibo ipso vel potu, ut contenti simus appositis: ne poscamus impudenter quod aut ille qui poscitur forte [q 1Kb] non habeat; aut alios quod desiderio nostro placet offendat, aut gulae nostrae intemperans appetitus appareat; nec judicemus eos qui volunt [r 1Kb] cibis, quos ipsi percipimus, abstinere; nec eis verecundiam faciamus qui ea quibus ipsi abstinemus, forte percipiunt, et Deo gratias agunt: certi quod satis miserum sit aliquos de cibi vel potus perceptione damnare, aut nobis arrogare per abstinentiam sanctitatem.

2. Temperantiae est quod reverentiam senioribus exhibemus, aequales germanitus honoramus, junioribus gratiam [s 1Kb] paternae dilectionis impendimus; [Col. 0502D] quod praestamus loquenti seniori silentium, quod ipsius ad loquendum praestolamur imperium, quod non attollimus immoderatum in collocutionibus sonum, [Col. 0503A] quod [a 1Kb] risui prorumpere non permittimus in cachinnum, quod nulli detrahimus, nec [b 1Kb] detrahentes aequanimiter sustinemus: scientes, quod tam illi qui detrahunt quam illi qui detrahentibus acquiescunt, vanitatis morbo corrupti sunt; [c 1Kb] qui ad hoc alios viles videri volunt, ut se commendent eorum comparatione quos carpunt, et videantur ea vitia non habere, quae malitiose in aliis reprehendunt, quod malum temperantia tollit; cui qui servire voluerit, non quod reprehendat in fratribus, sed unde Deum laudet attendit. Ac per hoc ipsius temperantiae est, quod non solum temperantes in omnium membrorum officiis sumus, sed etiam quod omnia libenter, quae nos moderatos ac sobrios faciunt, observamus. Sed de temperantia haec dicta sufficiant, [d 1Kb] ut et de fortitudine [Col. 0503B] disseramus.



CAPUT XX. Quales esse debeant quos animi fortitudo nobilitat.

1. Animi fortitudo ea debet intelligi quae non solum diversis pulsata molestiis inconcussa permaneat, sed etiam nullis voluptatum illecebris resoluta succumbat. Alioquin si impetus quidem malorum saevientium frangat, si calamitatibus quibuslibet impactis [e 1Kb] obsistat, si inter injuriarum saeva, inter procellas angentium pressurarum, inter inimicitias ac damna praesentia, atque multimodas persecutiones infatigata persistat, et tamen de ipsa se adversariorum sustinentia jactet, nec de dono Dei, [f 1Kb] quo illustratur, exsultet, sed carnaliter se de vulgi favore, quo praedicatur, oblectet; plusque gaudeat ex eo quod [Col. 0503C] laudatur, quam ex eo quod habet unde laudetur; et per hoc humanam laudem divinis [g 1Kb] muneribus anteponat: quis dubitet hanc animi intentionem virtutem dici non posse? Quae si virtus esset, fortiter etiam blandimentis talibus repugnaret; nec acquiesceret mollibus quae, adjuvante Domino, dura quaeque vel aspera superasset. Quosdam namque insuperabiles asperis passionibus facit mundi cupiditas: in quibus non patientia laudanda est, sed [h 1Kb] miranda duritia.

2. Eos vero quos ad tolerantiam passionum fortes Dei caritas reddit, nulla delectatio carnis, [i 1Kb] nulla voluptas male blanda corrumpit. [j 1Kb] Quoniam si non quid, sed propter quid patiamur, plurimum refert: non in eis est patientia qui aequanimiter patiuntur [Col. 0504A] angentia, sed in eis tantum quos fortiter facit sustinere justitia. Denique Dominus non ait, [k 1Kb] Beati qui persecutionem patiuntur (Matth. V, 10), et tacuit; sed adjecit, propter justitiam: ut evidenter ostenderet quod patientiam veram non facit poena, sed causa; et ideo beatitudinem non persecutionem patientibus, sed propter justitiam patientibus repromisit. Quod si ita est, superandorum [l 1Kb] malorum sustinentia, tunc est vera patientia, si fuerit justa: et in eis justa est patientia quorum nec doloribus, nec voluptatibus [m 1Kb] cedit mentis invictae constantia. Sed haec animi fortitudo ab illo est nobis cui cum propheta [n 1Kb] cantamus: Fortitudo mea, et [o 1Kb] laus mea Dominus, et factus est mihi in salutem (Psal. CXVII, 14). Fortitudo nostra est [p 1Kb] , quia ita nos contra omnia vitia invicta [Col. 0504B] protectione corroborat, ut animum nostrum [q 1Kb] nec blanda dissolvant, nec adversa dejiciant; et tunc laus nostra Dominus fit, si non nos de muneribus Dei, sed divina in nobis cupiamus munera praedicari. Nec illi suam possunt jactare virtutem, quibus Dominus factus est in salutem.

3. Is ergo [r 1Kb] cui Dominus est animi fortitudo, nullis carnalibus desideriis cedat, nullis voluptatibus acquiescat, ambitionem ac popularem gloriam vincat. Non eum pecuniae amor addicat [s 1Kb] , non acerbitas [t 1Kb] passionum damnorumque subjiciat. Sit illi Deus laus tota, perfecta gloria [u 1Kb] , delectatio pura, spes certa, securitas firma, possibilitas sana, sanitas incorrupta: ut ei quidquid carnalibus placet, in hoc mundo displiceat; quidquid pretiosum videtur esse, [Col. 0504C] vilescat; quidquid nitidum, futurorum [v 1Kb] contemplatione sordescat; nec ab his quae jam [x 1Kb] per gratiam Dei elisit, se patiatur elidi: quia et turpius videtur [y 1Kb] animum ab his vitiis vinci quae vicerat: et nihil ei [z 1Kb] prodest aliqua superasse, si alicui quod neglexerit superare [aa 1Kb] subjaceat: quando non ille fortis haberi soleat qui in adeundis laboribus periculisque claruerit, aut [bb 1Kb] frenandis voluptatibus ac domandis institerit; sed ille magnus et sublimis, ille potens atque dignus fortitudinis appellatione censendus est, qui nihil sibi vitii rebellare, aut dominari permiserit: [cc 1Kb] modo absit [dd 1Kb] ignavia, ne nos id desperemus posse quod possumus; absit praesumptio vitiosa, ne nobis hoc quod per Dei gratiam possumus ascribamus. [Col. 0505A] Quia sive de munere Dei, quo fortes efficimur, desperemus; sive nos de nostra possibilitate jactemus, idonei ad resistendum vitiis esse non possumus. Et utique animi fortitudo tam desperandi ignaviam debet excutere quam jactantiae contraire.



CAPUT XXI. De justitia, vel fide, quae ex ipsa procedit.

Hactenus de virtute cui nomen est fortitudo [a 1Kb] disputavimus. Videamus jam quid [b 1Kb] etiam justitia nobis afferat in hac vita praesidii, et qualiter ipsa quoque in eorum pectoribus qui se illi [c 1Kb] tradiderint, nullis vitiorum valeat impugnationibus superari. Fides enim, quae est justitiae fundamentum, quam nulla bona opera praecedunt [d 1Kb] , et ex qua omnia bona procedunt, ipsa nos a peccatis omnibus purgat, mentes [Col. 0505B] nostras illuminat, Deo [e 1Kb] conciliat, et cunctis participibus naturae nostrae consociat; spem nobis futurae remunerationis inspirat, auget in nobis virtutes sanctas, ac nos in earum possessione confirmat.



CAPUT XXII. De aequitate; quod ad eamdem pertineat humanae societatis utilitas.

Ex justitia manat et aequitas, quae nos facit ut omnium necessitates hominum nostras esse dicamus, nec nobis tantum, sed etiam generi humano [f 1Kb] nos natos esse credamus; et quidquid cuilibet homini nocere potest, [g 1Kb] tanquam si nobis noceat, evitemus: quia [h 1Kb] qui homines sumus, nihil humani a nobis alienum putare debemus. Siquidem bellarum est [i 1Kb] sibi vivere, nec suas utilitates in commune conferre. [Col. 0505C] A quibus non solum mentis praerogativa, sed etiam servata juris [j 1Kb] aequalitate distamus, si nos in [k 1Kb] omnium commodis vel incommodis cogitantes, sicut nostris utilitatibus, ita omnium sociorum [l 1Kb] naturae nostrae vivamus. [m 1Kb] Deinde si invicem persequi, lacerare, vel perdere, ferarum est proprium, quis dubitet excellentiae humanae competere, ut se alterutrum juvent, instruant, aedificent, et utilitatem communem tanquam propriam curent? Unde datur intelligi quod qui [Col. 0506A] opprimendis [n 1Kb] ac decipiendis hominibus [o 1Kb] homines nati persistunt, in mores ferinos, [p 1Kb] non naturae, sed vitae mutatione degenerent.



CAPUT XXIII. Quod duo sint injustitiae genera.

1. Duo sunt injustitiae genera: unum [q 1Kb] quo injurias irrogamus, alterum quo [r 1Kb] ab aliis irrogatas, cum possumus, propulsare negligimus. Quodam modo enim nos opprimimus quando oppressos cum defendere [s 1Kb] possumus, ab oppressione contemnimus. Nec mihi aliquid prodest, quod non circumvenio aliquem, neque decipio, si [t 1Kb] decipi, aut circumveniri permitto. Hoc idem de peccatis [u 1Kb] licet intelligi: quia si peccantem video, et non solum non arguo, sed etiam [v 1Kb] ei peccanti consentio, participem me damnationis ejus [Col. 0506B] efficio; et in omnibus peccantibus pecco, quando eos quos scio peccasse sive peccare, quadam crudelis animi malignitate non increpo

2. Nec vero audiendi sunt illi qui se dicunt propterea delinquentes [x 1Kb] objurgare non posse, ne eos qui [y 1Kb] se emendare noluerint, sibi faciant inimicos. Qui dum parcunt eorum voluntati, saluti non parcunt. [z 1Kb] At si non ex jactantia, sed ex misericordia, et cum quadam pietate compatientis animi castigemus, [aa 1Kb] et illi nos sentiant non minus peccatis suis moveri quam nostris; aut in bonum statum reformati, nobiscum Deo [bb 1Kb] gratias agunt; aut si eos in peccato tenet adhuc peccandi dulcedo, et [cc 1Kb] salutem suam nobis curae esse cernentes, malum reddere pro bono voluerint; [dd 1Kb] malle debemus eorum inimicitias, [Col. 0506C] qui noluerint emendari, contrahere, quam Dei offensam, dum peccantes palpamus, incurrere. Sed de his quoniam in libro secundo (Cap. 1 et 2) plura jam diximus, reliquas justitiae partes, ut coepimus, exsequamur.



CAPUT XXIV. De liberalitate; et qualiter beneficentiae opus debeat exerceri.

1. De justitiae [ee 1Kb] adhuc fonte procedunt liberalitas, [Col. 0507A] beneficentia, caritas et caetera ejusmodi, quibus multipliciter juvari homines possunt. Liberalitas [a 1Kb] est quae etiam in eos qui nihil indigere videntur, exuberat; in qua liberalitate rei familiaris ponitur amplitudo. Beneficentiae multa sunt opera, quibus necessitati laborantium misericorditer subvenitur, et de terreno censu regni coelestis haereditas comparatur, si modo absque ulla ostentatione opus beneficentiae fiat, nec nos ad misericordiam faciendam turpis amor gloriae popularis impellat. Inventi sunt quidam qui diversis quidem diversorum necessitatibus subvenirent; sed aut appetitu comparandae opinionis impulsi, aut carnali pietate commoti, aut spe recipiendi quod darent, aut reddendi quod accepissent necessitate [b 1Kb] constricti.

[Col. 0507B] 2. Sunt alii quos ad largiendum aliquid in pauperes sola movet versuta cupiditas; qui [c 1Kb] ad hoc aliqua erogant, ut hic majora recipiant; et quidquid eis velut pauperum [d 1Kb] pastoribus datum fuerit [e 1Kb] erogandum, esurientibus illis pro quibus sustentandis accipiunt, totum, aut prope totum quod acceperint, in suas voluptates expendunt: et, quod est deterius, inter munificos ac misericordes haberi, vel etiam prae illis praedicari turpiter concupiscunt. Ab his omnibus, et horum similibus, longe diversi sunt [f 1Kb] illi qui non se in operibus suis, sed Deum cupiunt praedicari; quos ad opus bonum spes futurae remunerationis adducit; et ipsum solum volunt habere sui operis testem, a quo se recepturos credunt tota fidei firmitate mercedem.



CAPUT XXV. De differentia amorum, et quantum ab eis differat perfecta dilectio.
[Col. 0507C]

Itaque jam de caritate, unde plura in hoc libro supra disserui, quia locus exigit, hic quoque pauca perstringam. Tacco de carnali amore qui incipiens a conjugio manat in filios, quia talem amorem cum pecoribus habemus, bestiisque communem. Propinquorum [g 1Kb] etiam praetereo, quia et ipse adhuc ad carnem pertinere videtur et sanguinem. Nec de illo aliquid dico, quo etsi amicos amamus, tamen etiam [h 1Kb] ipse refertur ad aliquod commodum temporale. Non quod hi amores honesti non sint, cum sint omnibus naturales; sed quod his omnibus [i 1Kb] sit ille [Col. 0508A] incomparabili diversitate praestantior, quo Deum gratis diligimus, et amicum. Caeterum qui amicum propter commodum quodlibet amat, non amicum convincitur amare, sed commodum. Et utique qui aliquem propter rem temporalem quamlibet amaverit, cum res ipsa [j 1Kb] utpote temporalis desierit esse, amare cessabit. Qui autem diligit propter Deum, sicut Deus aeternus [k 1Kb] est, ita in aeternum ipsa amici dilectio permanebit. Et ideo Deus, [l 1Kb] quo nihil est majus aut melius propter quod diligatur, propter seipsum perfecte diligitur. Si vero saltem propter [m 1Kb] illa quae praestat amatur, non utique gratis amatur: quia jam illud propter quod diligitur, ei, quod dictu quoque nefas est, antefertur. Ipse quippe est omnibus amatoribus suis vita beata, ac salus aeterna, et [Col. 0508B] regnum, gaudiumque perpetuum. Haec accipient qui Deum diligunt, quia solus erit illis omnia, quando ipse fuerit in omnibus omnia.



CAPUT XXVI. Quid sit sua cuique tribuere.

Quapropter si in hac vita justitiam conamur implere, cujus justitiae opus est proprium sua cuique tribuere, Deo nos, a quo sumus facti, reddamus: nec dominari nobis ea quibus sumus naturaliter praepositi permittamus. Dominetur vitiis ratio, subjiciatur corpus animo, animus Deo, et impleta est [n 1Kb] hominis tota perfectio. Ac per hoc, et nos justitiae facti participes, sua cuique tribuimus, si inferiora melioribus, et virtutibus carnalia oblectamenta subdamus; [Col. 0508C] [o 1Kb] et sicut viventia vita carentibus, sensibilia viventibus, intellectualia sensibilibus, immortalia mortalibus, ratiocinando praeponimus, ita bene vivendo voluptuosis utilia, utilibus honesta, honestis sancta, [p 1Kb] sanctis perfecta omnia praeferamus. Verumtamen nec corpus spiritui, nec appetitus obtemperare poterit rationi, nisi Deus, qui ipsum spiritum creavit et corpus, delectatus cogitationibus nostris, requiescat in nobis, ac tanquam verus agricola in agro suo, [q 1Kb] corde nostro proficiat: [r 1Kb] ut quidquid in eo fides plantat, devotio rigat, ipse ad incrementum consummatae maturitatis adducat; atque ita nobis voluntarie sibi subjectis desideria mala subjiciat, ut ex ipsis actibus nostris, qui sit habitator noster, et cujus in nobis [s 1Kb] fiat voluntas, appareat.



CAPUT XXVII. Quod actualem vitam tres virtutes, id est temperantia, fortitudo, justitiaque consumment; et prudentia, quae est quarta virtus, menti cognitionem rerum latentium praestet.
[Col. 0509A]

Hic est ordo naturae atque justitiae, quem [a 1Kb] qui tenere voluerit et observare, perfectionem vitae actualis implebit. Cui actuali vitae tres illae virtutes (de quibus quae dicenda [b 1Kb] jussa sunt, Deo donante, dixi) proficiunt. Siquidem temperantia, et animi fortitudo, atque justitia spiritalis est actio, sine qua nihil omnino valet illa quae ad prudentiam videtur pertinere cognitio. Quia nihil nobis proderit implenda didicisse, nisi ea quae didicimus, studeamus implere. Ergo vis [c 1Kb] animi, quae in appetitum rationemque dividitur, [Col. 0509B] ad perfectionem bonae actionis implendam, cognitionemque rerum latentium consequendam, his quatuor virtutibus, unde [d 1Kb] etiam jam diu disseruimus, adjuvatur. [e 1Kb] Quarum tribus, temperantia scilicet, et animi fortitudine, atque justitia informatur ipse appetitus ut actio fiat; prudentia vero rationem, quae est acies mentis, illuminat: ut et ratio appetitum [f 1Kb] gubernet, et rationi appetitus obtemperet. Nam virtus omnis (sicut veteribus placet) tribus in rebus [g 1Kb] fere versatur: quarum una est in perspiciendo, quid in [h 1Kb] quaque re verum, sincerumque sit, quod prudentiae munus est proprium, [i 1Kb] de quo loco suo videbimus; altera, quae animi perturbatos affectus, quos Graeci dicunt [j 5Kb] coercet ac temperat, ut omnes appetitiones, quas illi [k 1Kb] vocant, rationi obedientes [Col. 0509C] efficiat; tertia ut his quibus [l 1Kb] congregamur, uti velimus [m 1Kb] ad eorum salutis et nostrae plenitudinem capiendam. Quae omnia ad reliquarum trium virtutum pertinere videntur officium: quibus temperantia et fortitudo plurimum valent in coercendis animi perturbationibus ac frenandis, [n 1Kb] quas perturbationes nonnulli passiones, alii aegritudines vocant. Quibus modificatis, et quadam temperantiae ac fortitudinis lege compositis, omnes virtutes in homine suo creatori subjecto sine ullis vitiorum contradictionibus regnant.



CAPUT XXVIII. De sociali virtute; et quod non recte faciant qui, cum possint, nihil humanae societati proficiunt.

1. Justitia vero qua fiunt justi, qui eam fuerint [Col. 0510A] operati, socialis quaedam virtus accipitur, eo quod ipsa beneficiis [o 1Kb] quae aliis praestat augetur. Quis enim non eo ipso proficit, quo proficere alium cupit? Quis non misericordem sibi Deum facit, qui misericors erga laborantes vel errantes exstiterit? Aut quomodo non augebit in se omnia bona sua, [p 1Kb] qui ea non solum non invidet habentibus, sed etiam non habentibus, in quantum potest divinitus inspiratus impertit? Ex quo videndum est utrum juste faciant [q 1Kb] illi qui se removentes ab occupationibus cunctis, ac studiis spiritualibus offerentes, nihil humanae societati proficiunt; et desideria sua commodis [r 1Kb] omnium praeferentes, utilitatem communem desideratae vacationis electione contemnunt. Cum profecto laborantibus opem ferre nolle, cum [s 1Kb] possis, et communi bono [Col. 0510B] posthabito, otiosa quiete frui [t 1Kb] velle, nihil habeat aequitatis. Cui aequitati qui serviunt, omnes omnium bono vivunt, [u 1Kb] ac velut sibi invicem nati, salutem mutuam tuentur ac diligunt. Ac per hoc, contra justitiam faciunt hi qui merito suae conversationis vel eruditionis electi, otiosum studium fructuosae utilitati regendae multitudinis anteponunt; et cum [v 1Kb] possint laboranti Ecclesiae subvenire, operosae administrationis laborem, fruendae quietis contemplatione refugiunt.

2. Sed quoniam sunt multi qui se impares tantae sarcinae norunt, tales juste se, etiam quaesiti, non offerunt: ne videantur non ecclesiasticos labores velle suscipere, sed honores [x 1Kb] ambire, cum dignitas ecclesiastica nec ambienda sit nec vitanda. Qui vero [Col. 0510C] praeesse et prodesse populis possunt, si quaesiti non fuerint, juste seipsos percipiendae sapientiae studiis tradunt. Verumtamen si et illi qui lucris per se proficientium crescunt, et isti qui in se ipsis sub Deo suo sapientiae spiritalis perceptione proficiunt, in proposito suo permaneant; itineribus quidem diversis incedunt, sed ad unam patriam tendunt, et ad unum regnum disparibus [y 1Kb] militantes officiis, Christo Rege omnium vocante, perveniunt. Quis enim nescit quod sicut [z 1Kb] otium studiosum ineffabilem suavitatem sapientiae coelestis infundit a carnalibus otioso; ita spiritalis occupatio laborum sanctorum multiplices [aa 1Kb] afferat fructus humanae societatis utilitatibus occupato? In ipsis quoque studiis spiritalibus quantum possint ecclesiastici viri proficere, quis sufficienter [Col. 0511A] enumeret: cum et inferiores docendo, seipsos exerceant, et conferendo cum aequaliter eruditis, cautiores in pluribus fiant; et ab eruditioribus audiendo, male sibi persuasa deponant, recta firmius teneant, occulta cognoscant, et confirmentur in eis quorum [a 1Kb] dubiis fluctuabant? Sed quoniam disputationis ordo deposcit ut etiam de prudentia, quae principalis virtus quarta ponitur, pauca dicamus, de justitia sufficiant ista quae diximus.



CAPUT XXIX. Quod de prudentiae ac sapientiae fonte cognitionem omnium rerum bibant, qui percipiendae scientiae ferventer invigilant.

1. Prudentiam et sapientiam plerique in indagatione veri, et inventione constituunt. Credo propterea [Col. 0511B] quod nec sapiens [b 1Kb] rite dici possit, cui [c 1Kb] prudentia; nec prudens, cui sapientia desit. Quapropter si nihil aliud prudentiae ac sapientiae munus accipitur, nisi inquisitio et comprehensio veritatis; qui veritatem prudenter quaerere, et sapienter invenire [d 1Kb] potuerit, is prudens, is sapiens jure vocabitur. Hoc idcirco praemiserim, ut quidquid de prudentia fuerit disputatum, id totum etiam de sapientia dictum possit intelligi. Quia ita sibi hae duae virtutes implicatae sunt et unitae, [e 1Kb] et ita quaelibet earum sine altera non potest esse; ut nec imprudens [f 1Kb] sapientia, nec insipiens possit dici prudentia. Si ergo tota humanae vitae perfectio in actione et cognitione consistit: sicut [g 1Kb] impleri actionem temperantiae, ac fortitudinis, justitiae consummatione probavimus; ita cognitionem rerum [Col. 0511C] provenire consecutione prudentiae comprobemus.

2. Cognitio rerum quae de prudentiae [h 1Kb] ac sapientiae procedit fonte, [i 1Kb] spiritales omnes a carnalibus vitiis defecatos illustrat; et ab omni delectatione noxiae curiositatis aversos, desiderio contemplandae [j 1Kb] virtutis inflammat: ut humanarum rerum divinarumque scientiam consecuti, prudentes ac sapientes veraciter fiant, prospiciant imminentia mala simul et caveant, nec putent ulla esse mala, nisi ea quae malos [k 1Kb] efficiant; nec eis ullae perturbationes, velut [Col. 0512A] ignaris earum, modestiae aliquid, aut tranquillitatis excutiant; inter fallentia et solida bona discernant; nihil in hoc mundo casu aut injuste, sed omnia, Deo volente [l 1Kb] ac permittente, fieri prudenter accipiant; aliter intelligentes aut doceant sapienter, aut arguant; dolores varios ac diversas infirmitates quae mortaliter viventes affligunt, non semper peccatis praecedentibus sequi; sed plerumque ex ipsa conditione mortalitatis [m 1Kb] accidere corruptibiliter natis intelligant; et [n 1Kb] scientes se non damnari adversis [o 1Kb] praesentibus, sed probari, ex ipsa tolerantia passionum occasionem comparandae sibi patientiae viriliter agentes arripiant; nec ipsi aliis noceant, nec sibi [p 1Kb] nocere permittant.

3. Tales Dominus in Evangelio fieri [q 1Kb] praecepit, dicens: Estote prudentes sicut serpentes, et simplices [Col. 0512B] sicut columbae (Matth. X, 16): quia nec simplices circumvenire aliquos possunt, nec prudentes se circumveniri permittunt. Caeterum si in contractu quolibet, sive in colloquio, vel in alia quaque re, se decipi quisque non sinat, et alium tamen ipse decipiat; iste non habet prudentiam, quae salutis magis quam perditionis est causa, sed simulat. Quoniam quidem [r 1Kb] hoc virtus a vitio distat, quod illud corrumpit sana, haec sanat vitii accessione corrupta: ac sic, aut omnibus [s 1Kb] quibus potest, prodesse festinat veraciter prudens, ut ejus meritis omnium qui per eum Deo acquiruntur, fructus accrescat; aut si cogitat de perditione cujuspiam, vel de casu pereuntis exsultat, necesse est ut prius pereat ipse quam alium perdat, et ab ipso ea perditio, qua perire alium cupit, incipiat.



CAPUT XXX. Quod prudentes nec aliis noceant, nec sibi noceri permittant; et quod eis ibi sit sine admixtione alicujus erroris consummata prudentia, ubi erit sine ullo peccato vita perfecta.
[Col. 0512C]

1. Hi [t 1Kb] ergo qui prudentiae [u 1Kb] participatione prudentes effecti, Deo suo non pedibus, sed sanctis moribus appropinquant, ex ea parte qua sunt Dei dono prudentes, [v 1Kb] nec suo perire possunt, nec alieno peccato; ex eo autem quod necdum ita est eorum perfecta [Col. 0513A] prudentia, sicut in illa vita erit, ubi perfecte viventibus ullus error obrepere [a 1Kb] omnino non poterit; etiam prudentes aliquoties peccatis fallentibus acquiescunt; non voluntate depravati, sed humano errore, ut homines, lapsi; nec adhuc tota prudentiae ac sapientiae [b 1Kb] perceptione perfecti; sicut ibi erunt, ubi nec ignorare aliquid, nec peccare jam poterunt.

2. Hic vero, si potuisset a peccato recte factum perfecte discerni, [c 1Kb] nunquam ab occultis suis oraret ille mundari qui ait: Ab occultis meis munda me, Domine, et ab alienis parce servo tuo (Psal. XVIII, 13). Quibus verbis satis ostendit quod illi quoque qui sancte [d 1Kb] per donum sancti Spiritus vivunt, tamen propter [e 1Kb] aliquas infirmitates [f 1Kb] humanas quas [g 1Kb] trahunt, sive [Col. 0513B] scientes, sive nescientes, [h 1Kb] aliquoties aut suo peccato cedunt, aut alieno consentiunt. In hac [i 1Kb] igitur vita, ubi aut voluntate, aut errore, aut infirmitate peccatur, quicunque divinitus adjuti voluntate non peccant, utique irreprehensibiliter vivunt. Sed quia potest eos error aut infirmitas peccatis involvere, ab illo se illuminari fideliter [j 1Kb] postulent et sanari, cui exsultans ille clamabat in Spiritu, dicens: Dominus illuminatio mea, et salus mea, quem [k 1Kb] timebo (Psal. XXVI, 1)? ut cum illuminatio, per donum [l 1Kb] prudentiae ac sapientiae collata detraxerit caecitatem, et sanaverit per gratiam Dei salus [m 1Kb] refusa languorem, tunc mens illuminata divinitus et sanata, nec in eis quae cavenda vel appetenda sunt, humano decipiatur errore, ut aut pro veris falsa defendat, aut pro falsis vera [n 1Kb] rejiciat; [Col. 0513C] et sine ullo infirmitatis obstaculo bonum quod elegerit implere praevaleat.

3. Sed alia est salus hujus vitae qua mortaliter vivitur, alia illius ubi mortale nostrum immortalitate donabitur; et aliter salvi facti sumus in spe, aliter salvi erimus in re. Hic ita salvi facti sumus, ut adhuc perire possimus; ibi quicunque salvus [o 1Kb] fuerit, perire ultra non poterit; ac per hoc, scientia quae cognitionem rerum nobis in hujus saeculi nocte viventibus praestat, plenitudini futurae collata, pars scientiae est credenda, non tota. Propter quod dicit sanctus [p 1Kb] Apostolus: Ex parte enim scimus, et ex parte prophetamus; cum autem venerit quod perfectum est, evacuabitur [Col. 0514A] quod ex parte est (I Cor. XIII, 9 et 10). [q 1Kb] Hic evacuari asserit, consummari: quoniam quidem pars scientiae [r 1Kb] quae est perficienda, perfectis non evacuanda est, sed implenda. Proinde ubi erit omnium fidelium catholicorum salus plena, corruptibilitas nulla, et immortalitas beata, ibi erit prudentiae [s 1Kb] ac sapientiae perfectio vera, et rerum omnium cognitio tota, quando scientia ad perfectum fuerit partis evacuatione perducta.



CAPUT XXXI. De affectionibus quatuor: quod inter vitia numerari non debeant, si earum usus ex bona voluntate procedat.

1. Videamus nunc quid diligentia disputationis inveniat etiam de quatuor affectionibus quas vitia [Col. 0514B] esse stultitia sapientium mundi hujus existimat. [t 1Kb] Nam si timere, ac dolere, cupere, vel laetari omnino non possent nisi peccatores aut perditi, recte non affectus aliqui possent dici, sed morbi. At cum [u 1Kb] tales animorum motus inveniantur in sanctis apostolis et prophetis, quis ita desipiat, [v 1Kb] ut eos vitia credat, ex quibus Deo placuerunt illi qui vitiis plus quam caeteri homines restiterunt? Itaque Paulus apostolus de timore sic loquitur: Timeo autem ne, sicut serpens seduxit Evam sua astutia, sic et vestri sensus corrumpantur a castitate, quae est in Christo (II Cor. XI, 3). [x 1Kb] Item de cupiditate fiducialiter dicit: Cupio dissolvi, et esse cum Christo (Philip. III, 23). Sed et de tristitia, quam alii dolorem appellant, idem vas electionis et doctor gentium ait: Quia tristitia magna [Col. 0514C] mihi est, et continuus dolor cordi meo pro fratribus meis qui sunt cognati mei secundum carnem (Rom. IX, 2). [y 1Kb] Sed et de laetitia ad Romanos scribens, cum dixisset, Vestra [z 1Kb] obedientia [aa 1Kb] in omnem locum divulgata est. Gaudeo, inquit, [bb 1Kb] de vobis. Sed volo vos sapientes esse in bono, et simplices in malo (Rom. XVI, 19). Hunc timorem vel dolorem, hanc cupiditatem, hoc gaudium qui reprehendere voluerit, ipsum [cc 1Kb] reprehendit Apostolum, qui per tales affectiones non solum Deo placuit, sed etiam quosdam inter criminosos, quod essent [dd 1Kb] sine affectu, culpavit. Sed et propheta, dicendo: Laetatus sum in his quae dicta sunt mihi (Psal. CXXI, 1); et ex persona Domini, Sustinui [Col. 0515A] qui [a 1Kb] simul mecum contristaretur, et non fuit (Psal. LXVIII, 21), talem laetitiam tristitiamque commendat. Cum vero alius dicit, Timor Domini expellit peccatum (Eccli. I, 27); et, Concupiscentia sapientiae perducit ad regnum (Sap. VI, 21); non solum non reprehendit, sed etiam laudat spiritalis concupiscentiae, [b 1Kb] et divini timoris affectum.

2. Non ergo has affectiones habendo, sed eis male utendo delinquimus. Quia humanorum affectuum proprietas hominis indicat [c 1Kb] Creatorem; qualitas, [d 1Kb] bonam vel malam significat voluntatem; ac sic, motus hi qui in [e 1Kb] hominibus affectiones sunt, iidem ipsi in bene utentibus virtutes, et in male viventibus passiones, sive perturbationes, aut, ut quidam volunt, aegritudines fiunt. Nec audiendi sunt Stoici, qui eas [Col. 0515B] penitus [f 1Kb] cradicari posse, et debere contendunt: quoniam omnino nullus est sensus, ubi timendi, vel dolendi, cupiendi, sive gaudendi nullus invenitur affectus. Denique quasi et ipsos poeniteret suae sententiae, excepta tristitia, quam cadere in sapientis animum negant, [g 1Kb] reliquos affectus [h 1Kb] , nominibus immutatis, inesse sapientibus dicunt: cautionem pro timore, pro laetitia gaudium, et voluntatem pro cupiditate ponentes. Quasi sapiens non timeat, sed caveat; et velit, non cupiat; nec laetetur in hac vita, sed gaudeat. Non autem credunt ejus contristari animum, quod tristitia, quae accidere solet ex [i 1Kb] commisso peccato, sapientem, quem putant nullum habere peccatum, stimulare non possit aliqua recordatione peccati. Quod esse vanissimum Dominus noster [Col. 0515C] secundum carnem natus ostendit, qui et tristis fuit, et flevit (Matth. XXVI, 37; Luc. XIX, 41; Joan. XI, 35); nec tamen ea tristitia qua tristis fuit, ei ex [j 1Kb] peccatis suis accessit, qui sine peccato conceptus et natus, non solum non peccavit, sed etiam peccare non potuit.

3. Ut autem de suis quoque litteris istorum revincantur ineptiae qui putant sapientem contristari, vel dolore non posse, legant illud quod eorum doctissimus ait: »Nam omnino non dolere, non sine magna mercede contingit immanitatis in animo, stuporis in corpore (Cicer. lib. III Tuscul. Quaest. de indolentia). De timore autem quem illi ponunt in malo, Scriptura nostra loquitur, dicens: Timor Domini sanctus, [k 1Kb] permanens in saeculum saeculi (Psal. XVIII, 10). Sed [Col. 0516A] quod vere fatendum est, ab illo alio timore poenali distinguitur de quo dicit Apostolus: Timor non est in caritate, sed perfecta caritas foras mittit timorem (I Joan. IV, 18). Quia ille peccare volentes deterret a malo, et invitos tenet in bono; iste autem de quo dicit propheta, Qui sine timore est, non potest justificari (Eccli. I, 28), magis incremento [l 1Kb] caritatis augetur; et aliter quis timet, ne malum quo puniatur incurrat; aliter, ne bonum quo delectatur amittat. Non igitur omnis timor haberi debet in vitio, sed ille tantum de quo scriptum est: Quia timor poenam habet (I Joan. IV, 18). Caeterum iste de quo dicitur, Timor Domini expellit peccatum; et, Qui sine timore est, non potest justificari; et, Timor Domini sanctus, permanens in saeculum saeculi: non est inter vitia numerandus, sed [Col. 0516B] potius intelligendus est vitiis inimicus.

4. [m 1Kb] Jam illud quod dicunt, Boni volunt, mali cupiunt; vel, Boni gaudent, mali laetantur: quis sanae mentis [n 1Kb] admittat? imo quis sana mente non redarguat? Cum et Scriptura nostra hominem malae voluntatis increpet dicens; Noli velle mentiri omne mendacium (Eccli. VII, 14); et Tullius orator amplissimus cupiditatem ponat [o 1Kb] in bono, ubi dicit: Cupio, patres conscripti, me esse clementem (Tull. lib. I, Invect. in Catil.); et apud illos Virgilius (Lib. VI Aeneid., vers. 732) gaudium vituperet, dicens:

Hinc metuunt, cupiuntque, dolent, gaudentque.

Item cum in malum malae [p 1Kb] mentis gaudia, et apud nos laetitia ponatur [q 1Kb] in bonum, propheta dicente: Laetamini in Domino, et exsultate justi (Psal. XXXI, 11).

[Col. 0516C] 5. Proinde omnes justi et tota morum sanctitate perfecti, sine aliqua Stoicorum distinctione superflua, timent et cavent, volunt et cupiunt, laetantur et gaudent, contristantur et dolent, sed interest [r 1Kb] multum quid timeant aut caveant, velint aut cupiant, unde laetentur aut gaudeant, contristentur aut doleant. Metuunt haereditatem regni coelestis amittere; cupiunt ad coelestem patriam pervenire; dolent tentati, gaudent de [s 1Kb] tentationibus liberati: ac per hoc, recta mens [t 1Kb] rectos habet affectus, perversa perversos.

6. Sanctus Augustinus episcopus, acer ingenio, suavis eloquio, saecularis litteraturae peritus, in ecclesiasticis laboribus operosus, in quotidianis disputationibus clarus, in omni sua actione [u 1Kb] compositus, in expositione [v 1Kb] fidei nostrae catholicus, in quaestionibus [Col. 0517A] absolvendis acutus, in revincendis haereticis circumspectus, et [a 1Kb] in explicandis Scripturis canonicis cautus; ipse ergo, quem in his libellis pro possibilitate secutus sum, hanc quaestionem, de qua agitur, hoc modo determinat, dicens: »Hi motus, hi affectus de amore [b 1Kb] boni, et de sancta caritate venientes, si vitia vocanda sunt, sinamus ut ea quae [c 1Kb] vere vitia sunt virtutes vocentur. Sed cum rectam rationem [d 1Kb] sequantur istae affectiones, quando ut oportet adhibentur, quis eas tunc [e 1Kb] morbos et vitiosas passiones audeat dicere (Aug. lib. XIV de Civit. Dei cap. 9)?« Quas affectiones ut ex mortalitatis conditione nobis inesse monstraret, et huic vitae necessarias, non futurae, post aliquanta idem doctor adjungit, et dicit: »Etiam cum rectas et secundum Deum [f 1Kb] habemus [Col. 0517B] has affectiones, hujus vitae sunt, non illius quam futuram speramus (Ibid.).«



CAPUT XXXII. Quod hi affectus, sine quibus in hac vita recte non vivitur in illa futura beatitudine non sint, quae nec timorem habitura est, nec dolorem.

Ac sic nisi ex conditione nostrae infirmitatis nobis inessent affectus isti, nunquam plerumque dolendo, vel flendo eis [g 1Kb] cederemus inviti. Sed idcirco eos huic necessarios vitae sentimus, quia in hac mortalitate sine eis omnino recte non vivimus. Quando si non timeat quisque vel caveat, ne aut ipse quandiu mortaliter [h 1Kb] vivit, aut alius quem in Christo diligit, [i 1Kb] a fide sua deficiat; si nec de suo, nec de proximi sui peccato contristetur, nec doleat, de profectu laetetur [Col. 0517C] aut gaudeat, si nihil boni velit aut cupiat; non solum recte non vivit, sed etiam sensum ipsius humanitatis amittit. In illa autem vita beata ad quam, consumpta omni corruptibilitate [j 1Kb] ac mortalitate, [k 1Kb] pervenient, quicunque ibi futuri sunt, [l 1Kb] ubi nec fletus ullus potest esse, nec gemitus: habebunt omnes sancti amorem perfectum, timorem nullum, et gaudium sempiternum. Ibi [m 1Kb] eis erit voluntas recta, cupiditas nulla, quoniam fruendo coelestibus bonis, ad quae pervenire cupiebant, nihil eis deerit quod ulterius concupiscant, et in illa regione perpetuae securitatis ac pacis perfecte beati, nec timoris stimulos passuri sunt, [n 1Kb] nec doloris. Sed timor ille, non quem caritas foras mittit, sed quem caritas nutrit, ideo fortassis in saeculum saeculi permanebit, [Col. 0518A] quia in saeculum saeculi permanebunt illa ad quae timor ipse perduxerit.



CAPUT XXXIII. Qualiter virtutes quatuor quae dictae sunt principales, aut in praesenti nos a peccato defendant, aut in aeternum nobiscum sine ullo peccato permaneant.

1. Porro illae virtutes quatuor de quibus pauca perstrinxi, [o 1Kb] etsi ibi erunt, longe tamen alio modo quam in hac vita sunt, ubi contra vitia sine intermissione confligunt, et pro ipso ancipiti dubiae [p 1Kb] concertationis eventu, modo negligentes, qui sibi nolunt obedire, destituunt; modo ad alios, quibus displicent sua peccata, vel accedunt, [q 1Kb] Deo miserante, vel redeunt. Nam ibi etsi erit temperantia, non ut desideria mala vel vitia refrenet [r 1Kb] aut vincat; sed ut [Col. 0518B] eos, quos hic ab [s 1Kb] intemperantiae impugnatione defendit, ibi perficiat: ut ex omni parte perfectis praemii sui beata [t 1Kb] perceptio perfecte sufficiat.

2. [u 1Kb] Ibi erit et animi fortitudo; non ut aliqua mala propulset, aut aequanimiter ferat, sed ut sine ullis malis beatos fortiter in aeterno bono contineat. Ibi in omnibus perfectis erit perfecta justitia, non ut inter virtutes discernat et vitia, ubi nec ipsa erunt [v 1Kb] jam corpora vitiosa; sed ut perfectis praemia tribuat sempiterna. Quod tunc fiet, quando omni concupiscentia carnali consumpta, nec adversus carnem spiritus, nec caro adversus spiritum concupiscet (Gal. V, 17); sed animus Deo subjectus, cum carne sibi subjecta in pace sempiterna regnabit, et Creatori suo in aeternum feliciter adhaerebit. Jam prudentia, quae hic [Col. 0518C] quoque habetur clara, ubi in aenigmate quodam prudentes illuminat, qualis ibi erit, ubi [x 1Kb] veritatem perfectis quos hic ejus inquisitio delectabat, sine ullis figuris fallentibus demonstrabit: ut prudentiae ac sapientiae plenaria [y 1Kb] perceptione divinitus illustrati, omnia illa quae hic perfecte cupiebant nosse, nec poterant, sine ullo impedimento corruptionis ac mortalitatis agnoscant; et non solum creaturarum omnium [z 1Kb] rationes, sed etiam ipsam sui Creatoris eminentiam facie revelata conspiciant?



CAPUT XXXIV. Ubi se de toto opere locutor excusat.

1. Itaque, si placet, hujus quoque libelli jam terminus fiat: ne amplius justo productus, non solum [Col. 0519A] de [a 1Kb] sui squalore, sed etiam de nimia prolixitate displiceat. Hoc sane [b 1Kb] omnes qui haec [c 1Kb] forte lecturi sunt, contestor, et obsecro, ut quidquid in rebus ipsis, quae utcunque digestae sunt, [d 1Kb] reprehensione dignum invenerint, vitio meae rusticitatis ascribant, et mihi dignanter indulgeant: qui dum [e 1Kb] studeo praeceptum jubentis implere, etiam majora viribus meis praesumpsi suscipere. Ea autem quae secundum fidem catholicam dicta probaverint, deputent Deo, qui dat omnibus affluenter, et non improperat (Jacobi I, 5): et pro his omnibus, [f 1Kb] illi mecum gratias agant.

2. Caeterum de accuratione dictionis elucubratae non satago; nec mihi [g 1Kb] pudori est si disputatio mea, quae forte probatur in rebus, aliquos verborum inanium sectatores horrore incomptae orationis offendat: quia quod ab homine doctore studendo non didici, [Col. 0520A] id exhibere loquendo non potui. Et tamen cum sententiarum vivacitatem sermo ex industria cultus enervet [h 1Kb] , et totam vim dictorum splendor elaboratus evacuet, quis non judicet me [i 1Kb] affectationem compositionis debuisse contemnere, etiam si eam potuissem, velut dicendi peritus, implere? Quapropter ea mihi visa est compositio satis ornata, quae conceptiones animi cum necessaria quadam perspicuitate proferret, non quae illecebris aurium deserviret. Ea est enim, nisi fallor, judicata Latinitas, quae breviter et aperte, observata duntaxat usitatorum verborum proprietate, res intelligendas enuntiat; non quae [j 1Kb] vernantis eloquii venustate atque amoenitate luxuriat; et prudentibus viris non placent phalerata. sed fortia: quando non res pro verbis, sed pro rebus enuntiandis verba sunt instituta.




EXEUNTE SAECULO QUINTO.
DUO ANONYMI AUCTORES.




[Col. 0519B]
BALUZII ADMONITIO IN LIBELLOS SEQUENTES.

[Col. 0519C] Quae hic exhibeo opuscula suffecit mihi codex ms. bibliothecae illustriss. capituli majoris Ecclesiae Lucensis, quadratis, quas Longobardicas vocant, exaratus litteris, Caroli Magni aevo descriptus, uti P. Mabillonius oculatus testis olim dum Lucae esset agnovit; et ego in commentario de illo scripto et evulgato inter opuscula P. Calogera, tom. XLV, demonstravi. Publica luce digna censui, tum ex antiquitate sua, cum pariter quod aliquid continere judicaverim aptum sive ad rerum veritatem eruendam, sive ad erutam jam illustrandam atque confirmandam. Quam vero in usum valere singula existimem in hac praefatione mea indicandum modo suscipio.

Principem locum dedi opusculo de Genealogia veterum patriarcharum ac caeterorum usque ad Jesum Christum, [Col. 0519D] et a Jesu Christo usque ad S. Cyprianum, et ab illo ad tempora scriptoris. Scribebat vero ille in Africa sub Genserico. Quo in nomine emendandus venit P. Mabillonius qui in suo Itinerario Italico hunc ipsum codicem, et ex eo opusculum indicans, ex postrema ejus pagella, vetustate et affrictu pessime habita et fere deleta, aliquid exculpere nitens; legissetque expressum erici, nec valens praecedentes syllabas elicere, substituit in margine, ex conjectura, Theoderici. Verum Genserici seu, ut ibi scribitur, Geiserici legendum, tum litterarum vestigia diligentius ad lucem solemque explorata [Col. 0520C] demonstrant, cum etiam comfirmat nomen idem saepius recurrens, ubi integris litteris conservatur. Quin et annum ipsum Genserici, quo ista scribebat auctor, diligenter signat, scilicet ejusdem regis 24. Quis iste Gensericus sit et quo anno aerae vulgaris incoeperit, inferius indagabo.

Hebraicum textum nec consuluisse auctorem, nec Hebraice peritum demonstrant nominum interpretationes Hebraico minime respondentes, sicut potissimum elucet in voce Laminir a Vulgata reddita aquas calidas, hic vero retinetur; et est vox in Septuaginta expressa, ubi tamen est non Laminir, ut hic, sed , ex quo resultat historicum nostrum versionem potius Septuaginta, quam Hebraeum textum consuluisse: in Hebraeo enim est Haciemim. Quin et neque Septuaginta habuisse prae oculis censeo, cum versionem illam [Col. 0520D] minus exacte retinuerit. Versionem igitur aliquam Latinam sequitur, cujusmodi plures exstitisse ex Septuaginta desumptas S. Hieronymus admonuit. Idipsum etiam demonstrari potest ex supputatione annorum, in qua Septuaginta potius quam Hebraeum textum sequitur; licet neque ipsis Graecis interpretibus constanter adhaeret, ut ex annorum supputatione satis apparet.

Cum igitur ex his constet versionem aliquam Latinam anonymum hunc consuluisse, usui esse poterit illis qui de Vulgata Latina hodie solliciti sunt.

[Col. 0521A] Dignum etiam animadversione judico, afferri hic nonnulla ex tertio libro Esdrae, quae facile digna erunt lectorum meditatione, tum ex antiquitate scriptoris, cum etiam quod intelligatur jam tunc versio aliqua Latina libri hujus exstitisse. Nescio insuper an alius sit vetustior auctor qui libri hujus meminerit. Cum vero litterae Artaxersis ex alia versione, quam nunc exstet in nostris Bibliis, legantur, deduci hinc recte potest versionem novam hujus libri quemadmodum et factum est de aliis S. Scripturae libris, adornatam fuisse. Resultat etiam ex his omnibus interpretationem nominum Hebraicorum aliam tunc exstitisse, quam quae a S. Hieronymo evulgata est. Nec facile credo hanc ipsam interpretationem ab ipsomet anonymo primitus inductam esse, sed accepisse ex sua Latina versione, vel ab alio [Col. 0521B] quopiam antiquo, qui ex S. Hieronymo non profecit. Forte igitur idem S. Hieronymus nequaquam primus habendus est ex quo interpretationes istae Latinis innotuerint, licet hoc de se idem S. doctor affirmet in praefatione opusculi sui de Interpretatione nominum Hebraicorum.

Unde vero deducta sit chronologia illa, quam auctor noster sectatur, ignorare me penitus profiteor. Suspicabar ex Julio Africano, ut pote ejusdem regionis scriptore; sed facta eorum quae nobis supersunt de Julio Africano cum hoc nostro collatione, reperi non satis inter se utrosque cohaerere, nisi forte discrimen hoc ex oscitantia scriptoris hujus codicis provenerit, quae sane magna est ac prorsus incredibilis.

Ad lectoris palatum magis esset postrema opusculi hujus [Col. 0521C] pagella in qua propius ad tempora sua auctor accedens, magis etiam credibilia et probanda obtulisset; at dolendum est protritam esse adeo pagellam illam senio et incuria antiquorum possessorum, ut vel litterae prorsus deletae sint, nec earum vestigiis remanentibus. Curavi diligenter labore et industria aliquid exculpere, ac pervici nonnulla, ut eruerem ea quae hic a me repraesentantur; nec sine fructu, nam ex frustulis hisce discimus qua potissimum die Donatistarum persecutio Carthagine occeperit; emendatur etiam data legis Honorii, cujus subscriptio in codice Theodosiano signatur »pridie idus Februarii;« hic enim habemus publicatam esse Ravennae ipsis Februarii calendis. Forte tamen lex a principe obsignata calendis Februarii, publice annuntiata est pridie idus ejusdem mensis. In hac ipsa [Col. 0521D] vero pagella chronologiae ratio est accuratior, eaque non a die natali Domini, sed ab ejus passione, ut plerumque veteres ante Dionysium Exiguum, deducta est. Igitur a Domini passione, quam scriptores isti veteres constituerunt sub duobus Geminis coss. anno aerae vulgaris 29, et in Africa id moris erat solemne, ut ex sequenti opusculo planum fiet, cum a passione Domini annum, quo auctor scribebat, signet 434, annus quo hoc opusculum consignabatur litteris currebat aerae nostrae an. 463. Cum vero hunc ipsum illiget cum anno Genserici 24, facta rite deductione, agnoscimus Gensericum regnare coepisse anno aerae vulgaris 439. Atqui ista non cohaerent epochae communius a chronologis receptae de initio Genserici qui primus Africam occupavit; hunc [Col. 0522A] enim regnum obtinuisse statuunt anno aerae vulgaris 429. Nodum hunc nequaquam solverimus, nisi Gensericum hunc statuerimus prioris illius Genserici successorem, et forte eumdem esse cum eo quem veteres Hunnericum appellant Genserici filium et regni haeredem. Cum hac chronologia convenit auctor Africanus sequentis opusculi qui copulat annum 426 a passione cum anno Genserici 16, quae sane duo dicta rite supputatione Genserici exordia retrahunt ad annum 439. Sunt itaque diligenter Genserici duo, pater filiusque, distinguendi, ne si unus admittatur confusio lectoribus inducatur.

Hinc de auctore secundi quod hic subjicio opusculi ac de tempore quo scribebat edocemur: chartis mandare sua dicit auctor ejusdem anno 16 regis Genserici, [Col. 0522B] qui est aerae communis 455. Igitur eo tempore computus iste paschalis datus est, quo vix cessaverant Africanos inter et Romanos lites de anno paschali anni 444, contendentibus Romanis assignandum fuisse Pascha ejus anni diei non. cal. Maii, Latinis vero diei VII cal. Aprilis. Qua de re legenda epistola S. Cyrilli Alexandrini ad S. Leonem, et praemissa a Ballerinis eidem epistolae, seu potius epistolae fragmento admonitio. Huic ergo fragmento dilucidando plurimum fore valiturum hunc paschalem computum, nunc primum a me, ut arbitror, vulgandum censeo. Ea occasione scripta utrinque plurima prodiisse vix dubito. Disceptatum est etiam de eodem cyclo paschali annorum 84, in quo alii errorem subodorati sunt; alii vero rationes nonnullas iniverunt ut illum cum veritate componerent. [Col. 0522C] Inter istos scriptores fuit Agriustas ille Thimidensis Afer cycli propugnator. Adversus illum scripsit anonymus noster qui cyclum ita defendit, ut aliquid in illo erroris esse quod ipse emendat, agnoverit. Codex unde hoc desumpsi mendosissimus est, ex quo fit ut interdum nec sensus ipse scriptionis appareat. A correctione tamen abstinui, ne forte cogam lectores mea legere potius, quam quae auctoris sunt. Grammaticae leges nullae, vel fere nullae servantur, ad quas tamen tunc illas redegi, cum nullum irrepere dubium poterat de mente auctoris. Demum praetereundum non judico cycli annorum 84 auctorem, aliunde, ut opinor, ignotum, ex hoc primum opusculo in lucem prodire; fuisse enim Augustalem quemdam hic legimus. Usus igitur in eo fit cycli annorum 84, quem potissimum tunc temporis invaluisse [Col. 0522D] apud Latinos non latet eruditos.

Mentio in eo fit Hilariani cujusdam ad quem directum fuisse auctor scribit tractatum de Ratione paschali editum a quodam Agriustia cive municipii Thimidensium regiorum. Municipium istud situm erat in Mauritania Caesariensi, cum inter episcopos ejus provinciae in collatione Carthaginensi legatur Securus episcopus Timidanensis. De Agriustia nihil quidquam legi. Hilarianus idem facile est cum Q. Julio Hilariano qui, Caesario et Attico coss., nempe anno Christi 397, scripsit de Paschali Circulo libellum, quem e pluteis Taurinensibus extractum Pfaffius bibliothecarius Tubingensis Parisiis anno 1712 vulgavit, ac de hoc opusculo satis.




[Col. 0523A]
ANONYMI LIBELLUS DE GENEALOGIIS PATRIARCHARUM GENEALOGIAE TOTIUS BIBLIOTHECAE EX OMNIBUS LIBRIS COLLECTAE VETERIS NOVIQUE TESTAMENTI, IN QUIBUS PROPHETIAE CUM NOMINIBUS ET TEMPORA OMNIUM PROPHETARUM USQUE AD BEATISSIMUM CYPRIANUM DESIGNANTUR; ET AD NOSTRAM AETATEM QUID FUERIT GESTUM APERTISSIME MONSTRATUR: EX HISTORIIS COLLECTUM LEGALIUM MANDATORUM. (C,S)

[Col. 0523A] In principio homo primus unde in saeculo apparuisse cognoscitur.

Audiamus: si natus est, habet genitores, si factus est, habet materiam, si prolatus est, habet authorem. Dei omnipotentis utique sapientia limum a terra sumens paterno imperio hominem facere cogitavit; et cum solitarius ac singularis ab ipso Domino factore et conditore suo visus fuisset, os de costa ejus sumens, mulierem illi adjutorium fecit, serpentis namque confecta venenis per invidiam diaboli mors introivit in orbem terrarum, et regnare coepit ab Eva usque ad Mariam Virginem unitam Domini castitatem; sicut enim per mulierem nata est mors, ita et per mulierem nata est resurrectio mortuorum. Ipse est enim Adam qui cognovit mulierem suam Evam exclusus [Col. 0523B] de paradiso in terra Naid, et concepit et peperit Cain ex semine criminationis, luctus et vaporis, et adhuc adjecit parere, et peperit Abel fratrem ejus, et factus est pastor ovium; Cain autem agricola. Et factum est post dies, attulit Cain cum esset jam aetate legitimus, ex fructibus terrae hostiam Deo, et Abel attulit ex primogenitu ovium suarum, et ex adipe illarum. Et respexit Dominus in Abel et in muneribus ejus; in Cain autem et in hostiam ejus non respexit, ut unum martyrii gloriam destinasset, alium vero homicidarum principem collocasset, eo quod ille diabolus, qui patres eorum de paradiso excluderat, necesse haberet, ut et filios eorum ad mortis periculum deduxisset. Tunc ingressus est in cor Cain, et dixit Cain ad fratrem suum: transeamus in campum. Et dum essent [Col. 0523C] in campo exurrexit Cain super Abel fratrem suum, et occidit eum. Et adjecit adhuc Adam cognoscere mulierem suam, et concepit et peperit ei filium loco Abel, qui dicitur Seth, cujus nomen lingua latina resurrectio dicitur, quia ab ipso resuscitavit Dominus semen justum, a cujus progenie perveniemus usque ad Dominum nostrum Jesum Christum per generationes singulas sibi invicem succedentium. Ipse est Seth qui genuit Aenas; Aenam enim lingua latina obliviscens dicitur. De ipso natus est Chainan, cujus nomen appellatur nativitas Dei. Nam ipse Chainan genuit Malelel, cujus nomen dicitur mutatio Dei. Et Malelel genuit Jaret, cujus nomen descensio dicitur. De ipso natus est Enoch, cujus nomen latina lingua [Col. 0524A] renovatio interpretatur, quia Deus per ipsum renovaturus est mundum in illis diebus quando Antichristus multam faciet vastationem; tunc ipse et Elias simul prophetabunt mille ducentis sexaginta diebus, et interficiet eos Antichristus ubi et Dominus eorum crucifixus est. Sed ne quis dicat quod in Hierosolymis crucifiguntur, ubi et Christus Dominus crucifixus est, hoc utique dicit ubi et Dominus eorum crucifixus est, idest in regno Romano. Nam ipse Enoch genuit Matusalam, qui Matusala latine interpretatur missus. De ipso natus est Lamech, cujus nomen per interpretationem bonae mentis dicimus. Ipse est qui prophetavit de filio suo dicens hic nobis dabit requiem ab omnibus operibus nostris; nam ipse Noe idest requies appellatur.


[Col. 0524B]
Incipit origo Cain.

Transeamus ad originem Cain, et tunc ad generationem Noe revertemur. Posteaquam enim Cain a Deo maledictus fuisset, ut nec quisquam eum occideret signum adeptus est malum, quod nunc si quis acceperit in fronte sua aut in manu dextera bibat ipse de vino irae Dei mixto in poculo irae ejus et punietur in conspectu electorum Angelorum ejus, nam nomen ejus lingua latina in perpetuum crescens dicitur; idem enim hoc nomen acceperat, quoniam usque ad Christi adventum filii Cain ejus consortes occisuri essent christianos, vestigia Abel fratris ejus sequentes. Igitur iste Cain genuit filium nomine Enos, qui Cain dum ex serpente nascitur Lothum generasse cognoscitur, tunc aedificavit civitatem, et [Col. 0524C] posuit ei nomen filii Su . . . . nos; haec est civitas sanguinis, quae et nunc effundit sanguinem Christianum; haec enim civitas in terra Naid fabricata cognoscitur, et viva est. Ipsa terra interpretatur, quae in fine usque Christianos persequitur, qui fideli vocabulo nominantur. Nam ipse Enos genuit Gedam. Ipse habuit murorum scientiam. De ipso natus est Malelel, cujus nomen interpretatur auditio fortis, et de Malelel natus est Matusalan, qui genuit Lamech illum, qui habuit uxores duas, una nomine Ada, quae interpretatur testimoniata, alia nomine Sella quae interpretatur adumbrans se ipsam. Ipse est Lamech qui dixit mulieribus suis: Audite vocem meam mulieres Lamech, et continete auribus vestris verba mea, [Col. 0525A] quia virum occidi invulnerem et juvenem in libore meo, virum dicendo Christum Christianos dictos juvenem autem populum esse a Judaeis Christum a paganis et haereticis christianum occidi, vel uti reum versa vice videmus (sic) ut pro Abel Cain dicatur, qui pro Christi nomine laniatur. Et sequitur dicens quoniam septies vindicatus est de Cain, de Lamech autem septuagies septies; hinc eum apparet occidisse Cain, nam de muliere sua Adam genuit Hobel, qui est pater habitantium in tavernaculis, et alium nomine Jubal. Ipse est Jubal, qui ostendit psalterium et citharam. Nam de Sella natus est ei Thobel qui fuerat faber ferrarius et aerarius, et soror ejus fuit Noema. Ipsa est, quae psallebat voce non organo, per harum enim generationes increvit hominum multitudo, [Col. 0525B] quoadusque super eos advenit orrenda cathago; et operuit eos cathaclysmus et disperdidit eos, quoniam miscuerant se filii Dei cum filiabus hominum, et non intenderunt praeceptis ejus, quia excecaverat eos malitia ipsorum, et non speraverunt sibi interitum esse futurum.

Incipiunt generationes Noe. Redeamus igitur ad Noe, qui genuit ante diluvium filios tres, et sortiti sunt uxores, fuerunt enim in domo ejus animae VIII. De eis meminisse dignatus est Apostolus dicens: octo animae salvae factae sunt per aquam, sicut et vos modo baptisma salvos faciet. Fiunt igitur a protoplausto Adam usque ad Noe, idest usque ad generationem Sem filii ejusdem Noe anni duo milia centum quadraginta duo, et a generatione Sem usque ad cathaclysmum [Col. 0525C] idest ad generationem Arphaxat filij Sem, qui statim post cathaclysmum nascitur anno centesimo. Fiunt omnes anni duo milia ducenti XL duo. Cathaclysmus enim latina lingua secundum judicium appellatur.

Incipiunt generationes Sem filii Noe. Noe autem genuit Sem, qui dicitur latine nomen, et sortitus est uxorem nomine Norea, de ipsa natus est Elam. Elam interpretatur saeculum. Inde nati sunt Elamitae, et frater ejus secundus dicitur Assir, quem Nebrod gigans nepos patrui sui Cham de terra Sennar exclusit, idest de terra servili. Tunc fugiens condidit Nineve et Roboth civitatem et Chalech et Dassen inter Nineve et Chalech. Haec est civitas illa magna eorum, quam Jona propheta per iter trium dierum circuivit. [Col. 0525D] De ipso Assir Assiri nati sunt, qui in opitulationem venerant Caldeis adversus filios Israel ad Hierusalem. Continetur autem eorum regio his modis ab India ad Malicum insulam adfirmat esse quindecies centena milia passus. Malicum vero scenio ducenta XX. quinque milia. Inde ad insulam Madano (sic) confici ad apertum mare decem et octies centena et septuaginta quinque milia praeter regiones humano generi inaccessas. Hoc Solinus adseruit, et adtingunt usque ad Aethiopiam per centum viginti septem regiones satrapum. Haec sunt habitationes Persarum gentium et Medorum. Alius vero Arfaxat tertius filius Sem, qui dictus est Leo veniens, quartus vero Lud qui dicitur nascens, quintus Aram qui dicitur altus. De ipso [Col. 0526A] Aram nati sunt filii quatuor. Primitivus nomine Obs, qui dicitur chorus. Secundus El qui dicitur in perpetuum; El enim Deus dictus idest perpetuus. Tertius Gatera, qui dicitur exuperans, quartus vero Mosoch qui et sagittarius. Nam filius Sem sextus qui dicitur Chanaam interpretatur nativitas Dei. Hi sunt sex filii Sem et Norea cum nepotibus suis. Nam Arphaxat filius Sem tertius qui dictus est Leo veniens; ideo enim hoc nomen acceperat, quia ex ipso leo verus futurus erat Dominus Jesus Christus. De ipso enim Arfaxat natus est Sala qui dicitur nuntius. Ex ipso Sala natus est Eber qui dicitur transflumen. Nam ipse Arfaxat filius Sem vixit annis centum sexaginta quinque et genuit Sala. Et vixit postquam genuit Sala annis quadringentis XXX. et genuit filios et filias, [Col. 0526B] et decessit quinta generatione.



Incipiunt generationes Cham filii Noe

Redeamus et ad Cham filium Noe, qui dictus est callidus, et sortitus est uxorem nomine Ause ex semine gigantum, qui genuit filium primitivum nomine Chus. Hic obtinuit Aethiopiam contra Aegyptum, et de ipso nati sunt filii sex, et ista nomina eorum: primitivus Saba interpretatur Tote et venit inde Saba gens, de qua gente fuit illa regina Austri, quae venerat audire sapientiam Salomonis, secundus vero Evilad, qui dicitur parturiens, tertius Sabata, idest tolle tu; quartus Regina idest clamatus, huic erant filii duo, primitivus Sabam, idest condemnatus, et secundus Judas, idest confitetur. Quintus vero filius Chus Sabacatha [Col. 0526C] fuit nomen ejus, idest ornatus. Sextus vero Nebrot, idest rebellans; hic est Nebrot gigans qui fuit venator ante Dominum, inde nascuntur Chaldei.

Ipse est, qui exclusit Assyr filium Sem, idest filium patrui patris sui, et in ejus terram aedificavit Babylon, et Orech, et Archad, et Chalane intrinsecus in finibus Canaan. Sedet autem Babylonia in millibus sexaginta, muri ejus alti pedibus ducenti et lati pedes LXX. et hoc Solinus asseruit qui totum describit ambitum mundi. Secundus autem filius Cham mestrem fuit nomen ejus, idest totum molens. Hic obtinuit Aegyptum, huic nati erant filii sex, et ista nomina eorum; primitivus Ludin idest sui negotii homo, secundus Emimegim, idest prophetatus est, [Col. 0526D] tertius Latisin, idest iracundus, quartus Neptabin idest inflatus, quintus Patrosin, idest crudus, sextus Caslonin, idest cornutus. De ipso Caslonin nati sunt Filistini et Chapterini. Tertius vero filius Cham Phut fuit nomen ejus, idest perfectus, hic nusquam comparuit; quartus vero Chanan, idest adorans iniquitatem, nam ipsi Chanaan nati sunt filii undecim; primitivus Sidona, idest exivit in judicium venatrix. De isto nati sunt Sidonienses, unde fuit Jezabel, quae colebat idolum Sidoniensium Baal, secundus vero Cettheus, idest peccans; tertius Jebuseus, idest confusus. Hic aedificavit Hierusalem, propterea Jebus dicta est secundum nomen ejus; quartus Amorreus, idest biliabundus; quintus Gergesseus, idest creditus; [Col. 0527A] sextus Evveus, idest coluber; septimus Aruceus, idest Scotomatus; octavus Asenneus, idest non est ejus; nonus Azirius idest iracundus, decimus Samareus idest audivit reum, undecimus Amattheus, idest delinquens. Hi sunt filii Chanaan undecim. Et post hoc dispersae sunt tribus Chananeorum, et factae sunt fines Chananeorum a Sidone usque quo venias a Gerara et Gaza, Ascalona, Azotu, et Geth, et usque quo venias Sodoma, et Gomorra, Adama, et Seboin, et usque Laban, quae dicitur Segor, ubi confugerat Loth et ad omnem terram Chanaan. Hi turrem aedificaverant ex lateribus coctis, et bitumen eis fuerat pro luto. Et ibi confudit Deus linguas eorum, ut quod quis postulabat non hoc acciperet. Hoc temporibus Eber factum est, unde lingua hebraea dicta [Col. 0527B] est; secundum Hebraeos.



Incipiunt generationes Japhte filii Noe.

Tertius vero filius Noe nomine Japhet, qui dilatio interpretatur. Huic erat uxor nomine Ruth, ex hac genuit primitivum Gamer, idest mensuram. Huic erant filii tres, primitivus nomine Agganaz, idest ignis ardens, secundus Rifat, idest visio fervens, tertius Zhargam idest uberatio. Secundus vero filius Jafet Magog fuit nomen ejus; hic obtinuit Pamphyliam. Tertius vero Madias, hic obtinuit Partiam. Quartus Lotham, hic obtinuit Graeciam; hic est pater Syrorum Palaestinorum, et de ipso nati sunt filii quatuor: primitivus Elisa, idest ad me veni. Secundus Tharsis, idest gladiator, hic aedificavit civitatem nomine Tharso, secundum nomen suum, in qua volebat fugere [Col. 0527C] Jona a facie Domini. Tertius Citi, idest calcabo te. Quartus Rodi, idest condemnatus. Ab his designatae sunt insulae gentium in terra illorum, et fecerunt sibi sermonem unusquisque in suo genere et in suis gentibus. Quintus filius Jafet Elisa dictus, idest ad me venisti. Sextus Thober, idest uberans. Septimus Moise idest sagittarius. Octavus Thiras, idest lanciator. Hi Kartaginem obtinuerunt secundum auctoris dictum. Tyrii tenuere coloni. Kartago urbs antiqua fuit, utique Tyrorum. Hi sunt octo filii Jafeth, nepotes Noe. Ipsi obtinuerunt Pamphiliam, Parthiam et omnem Graeciam, Rodiam et Citiam: inde Rodiciti, Mazianitae cum Kartaginiensibus, et Tharsensibus.



Incipit rememoratio Salae nepotis Sem filii Noe.

[Col. 0527D] Redeamus ad Sala nepotem Sem filii Noe. Ipse est Sala qui vixit annis centum quinquaginta VII. et genuit Eber, et vixit postquam genuit Eber annis quadringentis XXX. et mortuus est: qui Eber vixit annis centum quadraginta quatuor, et genuit filios duos; primitivum nomine Falech, idest partitus. Quare partitus? quia sub ipso divisi sunt filii et nepotes Noe. Secundus vero filius Eber, Jecta dictus est, idest pusillus. Huic erant filii duodecim; primitivus nomine Elmodam, idest agitatus; secundus Salef, idest alienatus; tertius Sarmoth, idest domus mortis; quartus Seruch, idest visibilis; quintus Odorrem, idest satis altum; sextus Azaer, idest levis; septimus Declax, idest trans hic; octavus Abimelech, idest [Col. 0528A] nubilum; nonus Soba, idest tolle, veni; decimus Ufer, idest lumen curationis; undecimus Evilath, idest ostende hoc; duodecimus Jobab, id est amans Deum. Hi sunt duodecim filii Jecthan. Et facta est commemoratio eorum a Masse usque quo venias Gofer, a morte Salma. Et regnavit pro eo Saul ex Roboth civitate quae est juxta flumen. Mortuus est autem Saul, et regnavit pro eo Ballenon filius Agnobor. Mortuus est autem Ballenon et regnavit pro eo Arad filius Barad, et nomen civitatis ejus Fogor; nomen est uxoris ejus Metebel filia Matrab filii Mezob. Et hi duces eorum, Theman, Galla, Jephte, Telimas, Elas, Pynon, Genethz, Themna, Mazer, Magediel, Eram, Fazoin. Hi duces Edom in terra possessionis eorum. Hic est Esau qui dictus est Edom, propter [Col. 0528B] aviditatem escae, pro qua suos primatus amisit dum ederet lenticulam cum de frito coctam hoc nomen accepit. Haec est gens, quae exclusit Chorreos.



Et haec est gens Chorreorum.

Septem enim fuerunt filii Ser Correi et nepotes XXII. et ista nomina eorum; primitivus Lothan et filii ejus Eman et Chorri. Secundus Sobal et filii ejus sex, Golla, Manachacat, Geba, Sofan, et Onan. Hic est Onas, qui invenit Laminir in eremo Elas cum pasceret jumenta Sebegon patris sui. Quartus Aunam, et filii ejus duo, Deson et Elibathe. Filiorum autem Deson haec sunt nomina, quattuor. Emadan, Asban, Thasra, et Chorram, quartus Aran, et filii ejus quattuor, Emadan, Asban, Thasra, et Chorram; sextus Asam, et filii ejus quatuor, Balam, Zucam, [Col. 0528C] Juscha et Juschan; septimus Rison, et filii ejus duo Oe et Arranh, hi sunt filii Seir Chorrei VII. et soror eorum Thamna, et nepotes XXII. Haec est gens Zozomin, quam disperdit Esau a facie sua de terra Seir, ut possideret eam, et facti sunt Gabaonitae dum fugerent a facie ejus hoc in Jhesum idest servatus. Ii sunt quatuor filii Isachar. Filiorum autem Zabulon haec sunt nomina eorum, primitivus Seder, idest doctus; secundus Allon, idest sempiternus; tertius Sem, idest nubilum. Hi tres filii Zabulon. et Dinae filii non sunt nati. Filii autem Gad VII. haec sunt nomina eorum, Sofan, Anges, Saunis, Soban, et Ismaelis et Ariolis, hi sunt septem filii Gad. Filii autem Aser hi sunt, et haec nomina eorum: primitivus Semna, idest numeratus; secundus Sesua, idest petitus; [Col. 0528D] tertius Zievi, idest honor meus; quartus Baria, idest petens, et soror ejus Sara, idest. Hi sunt filii Aser quatuor, et soror eorum. Filii autem Bariae hi sunt duo, et haec nomina eorum: Chober, idest exsuperans; et secundus Melchiel, idest missus a Deo, hi duo filii Bariae. Nam filiorum Joseph ex Asenne ex filia Petefres hi sunt, et haec nomina eorum, Manasses, idest oblivio, et Efren qui dicitur Satus. Ex Manasse nati sunt Machir, idest venditus, et Gaad, idest testimonium: inde natus est Susi, et de Sus natus est Gaddi, qui missus erat a Moyse ut Terram promissionis prospiceret. Et de Efren nati sunt Hisuthalan, idest dignitas Apostolica, et Thaan, idest nubilum; et de Suthalan natus est Edem, idest templum. [Col. 0529A] Hic genuit Ause, et Ause genuit Navve, qui Jhesus appellatus est. Ossa autem Joseph secum imposuerunt Filii Israel ab Aegypto, idest de terra Sychem, et posuerunt ea in Sychimis in portiuncula agri, quam possedit Jacob ab Amorreis, qui inhabitabant Sychima agnis centum. Hoc in finem libri Jhesu Nave legimus, et dedit eam Joseph in particulam, et unde possumus probare loci ejus sepulturam, proferimus Genesen, et inveniemus, Jacob venisse in alteram civitatem Sychimam, quae est in terra Chanaan, cum venisset de Mesopotamia Syriae, et induxit ante faciem civitatis et emit partem agri, in qua statuit tabernaculum suum ab Emmor patrem Sychen centum agnis, et statuit illic aram Deo, et invocavit ipsum Deum Israel. Ne quis dicat quod in eodem sepulchro [Col. 0529B] sepulti sunt Abraham, Isaac, Jacob et Sarra, liber nos geneseorum perdocet, sicut legimus scriptum: et sepellivit Abraham Sarram uxorem suam in spelunca duplici quae est contra Mambre. Haec est, Chebron in terra Chanaan, et proprius factus est ager, et possessio et spelunca, quae in eo erat Abrahae in possessione sepulturae a filiis Ceth, quod emit XL. didragma argenti ab Efron filium Saar Cettheo contra Hierico. Haec est sepultura eorum. Filii autem Beniamin hi sunt, et haec nomina eorum: primitivus Bellach, idest gluttitus; secundus Chober, idest primitivus; tertius Asibel, idest ignis a Deo. Hi sunt filii Beniamin. Tres filii autem Bellac primitivi Beniamin hi sunt: primitivus Adar, qui dicitur ospitatio; secundus Noeman, idest psallens libenter; [Col. 0529C] tertius Jachim, idest frater meus; quartus Roos, idest initiator; quintus Afim, idest similitudo; sextus Afim, idest secundum faciem meam; hi sex filii Bellac. Nepos autem ejus ex Arad dictus est Arad, idest descensio. Filium autem unum habuit Dannomine Ason, qui interpretatur grece ex lingua Chaldea, episcopus, de hebraeo vero in latino, speculator, subtili fraude nomen subinvolatur, nam et in malo speculatur Antichristus, legimus enim in secretis, quod ex hac tribu venisse nuntiatur. Filii autem Neptalim hi sunt, et haec nomina eorum; primitivus Masiel, qui interpretatur fortis Deus; secundus Guni, idest fortitudo; tertius Enzer, idest aeternus; quartus Sillem, idest debitum; haec sunt nomina filiorum et nepotum Israel, eorum, qui introierunt [Col. 0529D] in Aegyptum simul cum Jacob patre suo animae septuaginta quinque. Filius autem ejus quartus Juda, vir fuit potens in virtute; hic genuit Fares, qui interpretatur divisus. Fares genuit Esrom, idest altus, Esrom genuit Aram, idest gens; Aram genuit Aminadab; Aminadab interpretatur concupiscentia amans. Aminadab genuit Naasion, qui dicitur refrigerium, et soror ejus Elisafat, quae dicta est gratia Dei; ipsam sortitus est Aaron, ex illa nati sunt sacerdotes. Nasson autem genuit Salmon, idest fortitudo; Salmon genuit Boos, idest perfectus ex Racab. Et quare perfectus dicitur? quoniam in ipso perfecit Dominus, quod in Deuteronomio legimus: et tu Moab, dicimus, mihi apparebis in domo mea, idest per Ruth [Col. 0530A] nurus Noemmin, quae fuit uxor Chellon filii ejus. Haec fuit Ruth Moabitis, ex illa genuit Obed, idest serviens, Obed genuit Jesse, idest obliviscens, Jesse genuit filios VII. et filias duas, et haec nomina eorum, Eliab, Aminadab, Sama, Nathaneel, Jadeum, Asomum, et David septimus; et sorores eorum Sarbia, et Abigea, et filii Sarbiae, Abesse, Joab, Elagel; hic est Joab qui dinumeravit populum ab Dan usque Bersabee, et fuit numerus Israel undecies centena millia virorum evaginantium gladium, et Juda quadringenta septuaginta millia virorum evaginantium gladium; et Levi et Beniamin non dinumeravit in medio ipsorum, quia praecapitavit sermo regis ipsum Joab, et malum visum est in conspectu Domini, de sermone hoc, et percussit eundem Israel, et dixit David ad [Col. 0530B] Dominum: peccavi nimis quia feci rem hanc, et nunc aufer injustitiam pueri tui, quia evanui nimis. Et locutus est Dominus ad Gad videntem dicens: Vade et loquere ad David. Haec dicit Dominus: tria ego decerno adversum te, elige tibi unum ex illis, et praestabo tibi aut triennium famis, aut tribus mensibus fugere a facie inimicorum tuorum ad te disperdendum, aut triduum gladium Domini corrumpere in omnibus finibus Israel, et nunc vide, quod verbum respondeam ei qui misit me ad te. Et dixit David ad Gad, angustiae sunt mihi, incidam potius in manu Domini, quia nimis multae sunt miserationes ejus, et in manu hominis non incurram. Et inrogavit Dominus mortem in Israel a mane usque ad horam prandii, et mortui sunt de plebe. Abdanus, qui Bersabe septuaginta millia virorum, et misit Deus [Col. 0530C] angelum in Hierusalem, ut disperderet eam, mox autem vastabat. Poenituit Dominum; et Archangelo satis sit, tibi parce manu tua; et angelus Domini stans erat in area Ornei Jebusei, et vidit David angelum Domini stantem inter terram et coelum, et gladius ejus erat extensus ad Jerusalem; et cecidit David et seniores operti de ciliciis in facies suas. Et dixit David ad Dominum: nonne ego dixi dinumerare populum, et ego sum qui peccavi, et male faciendo malam rem gessi, et hae oves quid mali fecerunt, Domine Deus meus? sit igitur manus tua in me et in domo patris mei; in populo autem tuo non sit ad obtritionem. Et angelus Domini dixit ad Gad: dic ad David ut statuat altare in area Ornei Jebusei. Et fecit David secundum quod ei praeceperat Dominus. Et tunc dixit Dominus angelo: averte gladium [Col. 0530D] tuum; et avertit gladium suum in vagina ejus. Haec enim Jerusalem, ante Jebus dicebatur, quam sortitus est Juda. Abiit autem ad Chananeum inhabitantem Chebron, et concidit illum Sessi et Achinam et Thalmi natos ex Enac, qui Enach ex Chanan nascitur. Inhabita verunt autem Jebusei in medio filiorum Beniamin et Juda in Jerusalem quoadusque excluderentur post annos mille quingentos a Jonatha filio Matathiae. Abigea vero soror David peperit Amessa. Et pater Amesseae. Aeter Ismaelita dinumeratus est cum populo Israel; cui populo cum Reges darentur, factus est, Domino irascente, primus rex Saul. Tunc dixit Dominus: clamabitis, inquit, ad me a facie regis vestri, et non exaudiam vos, quoniam vos [Col. 0531A] vobis petistis regem; et iterum dicit: dabo tibi regem in ira mea. Sub qua ira regnavit annis quadraginta, occisus est in monte Gelboe. Tunc dixit David in dolore: montes qui estis in Gelboe, neque ros neque pluvia cadat super vos, ubi effusus est sanguis unctorum Dei. Hic est David qui dicitur misericors, et regnavit annis XL. et genuit Salomonem, qui dicitur pacatus; et regnavit et ipse annis XL. Haec autem sunt nomina uxorum David, Achima, Abigea, Agal, Habital, Agla, Bersabe, Melchol. Sed cum reverteretur de Cembron recusavit Melchol, et tradidit eam viro alii, quia oderat eam nimis. Natus est autem Salomon ex Bersabe. Qui Salomon genuit Roboam ex Naath filia Annae regis filiorum Ammon, qui Roboam dictus est multitudo gentium. Temporibus ejus sustulit rex Susachim [Col. 0531B] rex Aegypti arma aurea, idest Lanceas et scuta trecenta ab Arazar rege Syriae haec tulerat David, et fecit pro ea aerea Roboam filius Salomonis, et regnavit annis decem et octo; qui Roboam genuit Abiud, idest patri Deo, ex Maccha filia Ariel ex Gaba; et regnavit annis tribus. Abiud genuit Asaph, idest volat, ex Anna, et regnavit annis XL. uno. Asaph genuit Josaphat idest judex ex Gazuba filia Selthi; et regnavit annis XXV. Josaphat genuit Joram, idest visibilis, ex Fache uxore; et regnavit annis octo. Joram genuit Ochoziam, idest fortitudo, ex Gotholia filia Achab ex Zezabel, quae Gotholia vidua regnavit annis octo, et ille regnavit anno uno. Ochozias genuit Joas, idest mansuetus; ex Chobodda; et regnavit annis XL. Josias genuit Amessian, idest rogans, [Col. 0531C] ex Jode; et regnavit annis XXIX. Amessias genuit Odiam, idest amans, ex Jeccelia; et regnavit annis LXI. Odias genuit Jonatham, idest perfectus, ex Darbia filia Sadduc, et regnavit annis sedecim. Jonatha genuit Achaz, id est tenens, ex Saba; et regnavit annis sedecim. Achaz genuit Ezechiam, idest regnum Dei, ex Rabbuti filia Zachariae; et regnavit annis XXIX. Ezechias genuit Manasses, idest oblivio doloris, ex Ebsiba: et regnavit annis quinquaginta quinque. Manasses genuit Amos, idest verecundus, et Masthelamitaba; et regnavit annis duobus. Amos genuit Josiam, idest rogans, ex Jeddadida filia Oziae; et regnavit annis XXXI. Josias genuit Jochaz idest similis, ex Jecora; et regnavit diebus nonaginta et Examital genuit Joas et Sedeciam, cujus Nabuchodonosor [Col. 0531D] oculos excecavit in conspectu filiorum ejus, et in compedibus aereis vinxit eum, et in Babyloniam duci jussit, et in molundino constitui, et ibi mortuus est, cujus anno undecimo regni Jerusalem a Nabuchodonosor rege depraedata est. Et conclusi sunt Regum anni quingentiquinque, menses sex, dies decem, et transmigratus est populus in Babylonia, et constituitur rex a rege Nabuchodonosor Jecchonias filius Joachim, qui dictus est praeparatio; et regnavit diebus centum. Tunc et ipse ductus est in Babylonia, et in trigesimo anno transmigrationis tonsus est Jechonias, dum de carcere eum Ulemadar educeret. Hic est Ulemadar, qui dum Nabuchodonosor cum agri bestiis moraretur fuit ejus successor. Tunc locutus [Col. 0532A] est ad Hiecconiam bona, et posuit thronum ejus super omnem thronum regum, qui cum eo erant in Babylonia, et mutavit vestimenta ejus et simul cenabat cum eo omnibus diebus vitae suae, et victus constitutus erat illi, et erat illius consiliarius omnibus diebus vitae. Hic Jechonias genuit Salatiel, idest misit Deus; qui Salatiel in Babylonia genuit Zorobabel qui dictus est victoria Dei. Hoc in tempore regnum adeptus est Cyrus rex Persarum. Anno autem quinquagesimo et secundo captivitatis Judae rex Astyaces adpositus est ad patres suos, et Cyrus rex Persarum accepit regnum ejus, qui in secundo anno regni sui subjugavit Babyloniam ad Ninevem civitatem Medico. Tunc vasorum dominicorum rethibendorum promiserat votum, quae tulerat Nabuchodonosor e Jerusalem [Col. 0532B] de templo Domini, et reposuerat ea in suo idolio; proferens ea Cyrus rex Persarum, adsignavit Mitridati praeposito thesaurorum suorum; per hunc autem tradita sunt Salmanasaro praeposito Judae. Numerus autem eorum erat, libatoria aurea mille, argentea quingenta, murtatiola argentea XXIX. fialae aureae quinquaginta, argenteae autem duo millia quadringenta decem, et alia vasa mille; omnia autem vasa aurea et argentea quatuor millia nongenta septuaginta novem, et perlata sunt per Salmanasar et per eos, qui de captivitate Babyloniae regrediebantur. Hic Cyrus regnavit annis decem IX. et interfectus est a Miride in Massa Jada olympiade sexagesimo et octavo, et sepultus est in Castello quod magi obtinent Thiasarcida nomine, hic Cyri sepulchrum. Cyro ergo [Col. 0532C] defuncto, sicut diximus olympiade sexagesimo et octavo, succedit in regno ejus rex Darius. Hic est Darius filius Asieri nascitur ex Bastin in civitate Susim et regnavit in regno Chaldeorum; a cujus anno tertio regni incipiunt ebdomadae Daniheli a capite circuli secundi. Jam tunc Romani magnificabantur regnante Tarquinio Supervo, qui fuit Romanorum rex octavus ab urbe condita, et regnavit annis XXIV. Condita vero est Roma a filiis Martiis et Hiliae undecimo Kal. Majas feria quinta, et sunt hodie usque in annum vigesimum quartum regis Geiserici anni mille dugenti septem. Anno tunc decimo mensum numerum apud Romanos habente regnante in Judea Hozia filio Amassiae anno XXIV. regni ejus. Exinde usque ad conclusionem annorum septuaginta captivitatis impleti sunt per [Col. 0532D] successionem singulorum regum Romanorum anni ducenti quinquaginta octo ab anno vigesimo quarto Hoziae filii Amesiae. Verum ut cum Judeorum regum et Romanorum tempora coequentur ipsorum regum Romanorum annorum numerus requiratur, et a Remu et Romulo ejusdem conditoribus suo in ordine recitentur. Ipsi enim primo regnaverunt Romae simul annis XXXVIII. Post hos Titus Tatius dux Sabinorum regnavit annis quadraginta uno; dehinc Numa Pompilius annis quadraginta tribus; Tullius Hostilius annis XXX. duobus; Anchus Marcus Filippus annis XXVIII. Tarquinius Priscus annis XXX. octo; cujus anno sexto regni a Nabuchodonosor rege Jerusalem ostenditur captivari. Servus Tulius, serva natus, [Col. 0533A] annis XXXVI. Fiunt omnes in se anni ducenti quinquaginta sex usque ad primum annum Darii, quo Cyrus defunctus est. Quo tempore regnum Romanorum administrare coeperat Tarquinius Superbus. In cujus scilicet anno secundo completi sunt regum urbis anni ducenti quinquaginta octo usque ad conclusionem annorum septuaginta captivitatis, succedentibus etiam hebdomadibus Danhielis septem, in quibus ipse regnavit annis viginti duobus. Fiunt ergo urbis Regum anni ducenti octoginta. Post istos autem reges consules Tribuni vel aediles usque ad Gajum Julium Caesarem judicaverunt annis quadrigentis undecim. A Gajo vero Julio Caesare usque ad Valentiniani extremum vitae naufragium anni sunt quingenti octo, quibus in similitudine ferri licet argillam [Col. 0533B] testo commixtum, tamen divinitus Romanum semper stetit imperium. Daniele statuae illius interpretem, quam Nabuchodonosor somniaverat, qui legit, intelligat. Et conclusum est in ipso ingressu annorum mille ducentorum, decursis temporum metis, Romaniae regnum, propterquod jam pene per totum ambitum terrae mortium neces et cruciatus accrescunt, bellorum namque fragores poenarumque lues sibi invicem congeminati succedunt; planctus vero, dolos, plagae simul et luctus ubique funduntur. Dum haec igitur omnia huic mundo frequentius inrogantur, cum occisoribus et occisis illico singula finiuntur.

[a 1Kb] Interea Zorobabel filius Salatiel, hic est qui a Dario rege sapientior pronuntiatur; est enim de domo [Col. 0533C] David ex genere Phares de tribu Juda, cujus petitionis Rex Darius templum aedificari jussit, et universa vasa restitui. Ipse est Darius, qui Artaxerses secundum Chaldeos nominatus est, secundum Medos vero Darius appellatus est. Hic fecit convivium grande omnibus qui sub eo erant, omnibus domesticis et omnibus praepositis Mediae et Persidis, ab India usque Aetiopiam centum viginti septem regionibus. Et cum bibissent et manducassent repleti regrediebantur; Darius Rex ascendit cubiculum suum, et dormivit, et expers factus est. Tunc tres juvenes custodes corporis regis dixerunt ad alterutrum, dicat unusquisque nostrum sermonem suum qui praevaleat, et cujuscumque fuerit verbum sapientior, dabit ei rex Darius munera magna, et super victoriam purpura circumdari, [Col. 0533D] et in auro bibere, et super aurum dormire, et quadrigam inauratam, et cydarin byssinam, et torquem auream circa collum ejus, et secundus sedebit a Dario, propter sapientiam suam, et adfinis Darii vocabitur. Tunc scripserunt singuli sermonem suum et posuerunt sub pulvino Darii, et dixerunt: cum levaverit se Rex, dabimus scriptum, et quod judicaverit Rex, et tres majores Persidis, et cujus sermo sapientior fuerit, ipsi dabitur victoria, sicut scriptum est. Unus scripsit, forte est vinum. Alius scripsit, prevalet Rex. Tertius scripsit, praevalent mulieres, super omnia autem prevalet veritas. Tunc surrexit [Col. 0534A] Rex et dederunt ei scripta, et legit et misit et convocavit omnes praepositos et majores. Sederunt autem et omnes principes, et lectum est scriptum coram illis, et dixit: vocate juvenes; et ipsi manifestabunt nobis sermones suos; et introjerunt, et dixit eis: renuntiate nobis de scriptis vestris. Et coepit qui prior dixit de virtute vini, et sic ait: Viri, quam cito praevalet vinum omnibus hominibus, qui illum bibunt; seducit sensum regis, et orphanis, facit mentem vanam, servi et liberi pauperis et divitis, et omnem sensum demutat in hilaritatem et gaudium, et non meminit omnem tristitiam et debitum, et omnes animas facit divites, et non meminit regem neque praefectum, et omnia per talenta facit loqui; et non meminerunt quando bibunt amicitiarum amicorum [Col. 0534B] et fratrum, et paulo post arripiunt gladios, et cum a vino fuerint et exsurrexerint, non meminerunt quae gesserint. O viri non praevalet vinum, quod sic cogit facere, et tacuit. Ubi ita dixit et coepit secundus loqui, qui dixit de virtute Regis: O viri, non prevalent homines terra et mare tenent et omnia quae in eis sunt, Rex autem praevalet, et dominatur eorum, et omne quodcumque dixerit eis faciunt; Si autem miserit eos, ad hostes, eunt, et conficiunt montes et muros et turres, mactant et mactantur, et Regis non praetereunt verbum. Si autem vincunt, adferunt Regi quaecumque ceperint, et qui non militant nec pugnant, sed terram colunt, et cum araverint et messem egerint adferunt regi, et ipse solus est; et si dixerit: occidite; occidunt; et si dimittere, dimittunt, si cedere [Col. 0534C] cedunt; si devastare, devastant; si aedificare aedificant; si excidere excidunt; si plantare, plantant, et omnis plebs et potestas ipsius sunt: superbis autem recumbens manducat et bibit et dormit, hi autem servant in circuitu ejus, nec possunt ire singuli et facere opera sua, et non ei obaudire. O viri, quomodo non supervalet Rex. Tertius qui dixit de mulieribus et veritate, hic est Zorobabel filius salathiel de domo David ex genere Fares de tribu Juda, coepit loqui: Viri, non magnus Rex et multi homines et vinum forte, quis ergo dominatur eorum, nonne mulieres? mulieres generaverunt regem, et omnem plebem quae dominatur mari et terris et ex ipsis facti sunt, et ipsae aluerunt eos qui plantaverunt vineas, de quibus vinum fit; ipsae faciunt indumenta [Col. 0534D] omnibus hominibus, et ipsae faciunt gloriam hominibus, et non possunt separari homines a mulieribus; sicut egerint aurum et argentum et omnem rem speciosam, et viderint mulierem unam bona specie et bona forma, et haec omnia dimittunt et in ipsa respiciunt, et ore patenti intuentur eam, et omnes eam laudant, magis quam aurum et argentum aut omne opus praetiosum. homo patrem suum derelinquet qui eum nutrivit et terram suam et ad mulierem suam adhaerebit, et cum muliere dimittit animam suam, et neque patris meminit, neque matris, neque terrae. Et hic debetis cognoscere, quoniam mulieres [Col. 0535A] dominantur vestri. Nonne laboratis et doletis et omnia mulieribus adfertis et datis; et accipit homo gladium suum et vadit peregrinari, et in navi navigare, et in fluvijs transire, et leonem videre, et in tenebris ambulat, et cum furatus fuerit et latrocinium fecerit et coeperit amicae suae afferre. Et iterum homo diligit mulierem suam magis quam patrem aut matrem, et multi desperatione tacti sunt propter mulieres, et servi facti sunt propter eas, et multi perierunt et occisi sunt et peccaverunt propter mulieres, et nunc non creditis mihi quoniam magnus est Rex in potestate sua et omnes regiones timent contingere eum. Et debanna per Emen filia Bezzachi illius mirabilis viri concubina Regis sedentem vidi circa Regem, et accipientem diadema de capite Regis, et imponentem [Col. 0535B] sibi et alapizantem Regem de manu sinistra, et ad haec omnia Rex hebes patenti ore intuebatur eam, et si adrisisset ei ridebat Rex, vel si irata esset et blandiebatur ei quoad usque in gratiam rediret cum ea. O viri quomodo non fortes sunt, quae sic agunt? Et tunc Rex et potestas eius aspiciebant ad alterutrum, et coepit loqui de veritate, Viri, non ne fortes sunt mulieres, et magna est terra et sublime est celum, et citatus cursus solis regredietur in circuitum coeli, et iterum recurrit in eundem locum in una die non magnus qui ista fecit et veritas magna et fortior prae omnibus. Omnis terra veritatem invocat, celum eam benedicit et omnia opera quae moventur trement, et non est in eo iniquitas. Iniquum vinum, iniquus Rex, iniquae mulieres, iniqui omnes filiis [Col. 0535C] hominum, iniqua omnia opera eorum, et non est in ipsis veritas, et in iniquitate sua peribunt: et veritas manet in aeternum, et vivit et tenet in saeculum saeculi. Et non est apud ipsam accipere personam, sed aequitatem facit, ab omnibus iniquis et malis abstinet se, et non est in judicium ejus iniquus; et ipsi fortitudo et regnum et potestas et magnificentia omnium seculorum benedictus Deus veritatis. Et tacuit loquendo. Et omnis plebs clamaverunt, et dixerunt: magna veritas et supervalet. Tunc dixit ei Rex, pete quae velis plus quam quae scripta sunt et dabo, quemadmodum inventus es sapientior, et proximus mihi sedebis et adfinis meus vocaberis. Tunc Regi dixit: memorare voti quod vovisti, aedificare Jerusalem in die quo Regnum accepisti, et omnia vasa quae ablata [Col. 0535D] sunt dimittere, quae separavit Cyrus Rex cum me excideret Babiloniam. Et vovit remittere ea in Jerusalem. Et tu vovisti votum aedificare templum, quod incenderunt Chaldaei cum desolata esset Judea; et nunc hoc est quod deprecor te, Domine Rex, et quod peto, et haec est magnificentia tua, quam a te precor ut facias. Votum quod vovisti Domino Regi Celi ex ore tuo. Tunc surrexit Darius Rex et osculatus est eum, et scripsit et epistolas ad omnes dispensatores et duces et praefectos, ut eum educerent, et omnes qui cum eo erant omnes ascendentes aedificarent Jerusalem, et omnibus prepositis Coelae Syriae, Foenicis; et Libanis scripsit epistolas transferri ligna cedrina et Libani in Jerusalem. Cum exisset [Col. 0536A] juvenis a facie Regis aspiciens coelum contra Jerusalem benedixit Domino et dixit: a te victoria, et a te sapientia, et tua gloria, et ego servus tuus: benedictus es qui dedisti mihi sapientiam, et domine pater tibi confiteor. Et accepit aepistulas, et profectus est in Babiloniam et renuntiavit fratribus suis omnibus, et benedicebant Deum patrum suorum, quoniam dedit eis remissionem ascendere et aedificare Jerusalem et templum, ubi invocatum est nomen ejus in eo. Est autem numerus eorum qui de captivitate Babiloniae regressi sunt in terra Juda et Jerusalem a duodecimo anno et supra, praeter pueros et puellas quadragintatria milia trecenti sexaginta. Pueri autem et puellae septemillia trecenti viginti septem psallentes, masculi et foeminae dugenti quadraginta quinque, [Col. 0536B] Camelli quadringenti XXXV. subjugia promiscua quinque millia septingenta quinque. Cum autem proficiscerentur e regione Babyloniae, tunc etiam Esdra propheta et legis doctor et ipse cum eis ascendit, ad quem literas direxit Rex Artaxerses, quarum exemplum hoc continet. Rex Artaxerses Esdrae sacerdoti et lectori legis Domini salutem. Amicaliter ego judicans, praecipio eos, qui voluerint ex genere Judeorum, et sacerdotum et Levitarum, eorum, qui sunt in nostro regno tecum ascendere in Jerusalem; quodquod ergo cogitant proficisci, proficiscantur, sicuti placuit mihi et septem amicis meis consiliariis, ut possitis omnia inspicere, quae in Judaea sunt et in Jerusalem, quod consequens est secundum legem quam habes, tollere munera Domino Deo Israel, novissimus [Col. 0536C] ego et amici mei, quia Deus habitat in Sion, omne aurum et argentum quodcumque inventum fuerit in Babylonia restituetur in templo Dei et Jerusalem. Tu Esdras, secundum sapientiam Dei compone judices causarum ecclesiae in totam Syriam et Fenicem, omnes qui noveris docebis, et quodquod praeterint legem Dei tui et regis, diligenter punientur, sive morte, sive poena vel damno pecuniario et exilio. Benevaleas. Et dixit Esdra scriba: Benedictus Dominus Deus patrum meorum, qui dedit ista in cor regis glorificare domum ejus, quae est in Jerusalem, et me honorificavit in conspectu regis, et consiliariorum ejus, et ego forti animo factus sum secundum adjutorium Domini Dei mei. Et profecti venerunt ad Jerusalem, et celebraverunt Pascha nono Kal. Aprilis [Col. 0536D] feria V. a pascha Moysi in Aegypto annos mille centum septuaginta sex. Tunc fundamenta templi Dei a Zorobabel posita restaurantur, quod templum quadraginta sex annis aedificatum est: non enim Zonam suam solvit, neque capillos capitis sui fecit, sed nec calceamenta deposuit donec per Esdram Prophetam et sacerdotem legisque innovatorem supletis septem hebdomadibus Danielis dedicatio fieret templi. Ipse est Zorobabel qui genuit Abiud, qui appellatur Pater confessionis. Abiud genuit Eliachin, idest resurgens. Eliachin genuit Azzor, idest occisus. Azzor genuit Saddoc, idest jussus. Saddoc genuit Achim, idest paratus. Achim genuit Eliud, idest Dominus fortis. Eliud genuit Eliazar, idest Deus adiutor. Eliazar genuit [Col. 0537A] Matham, idest munus. Matham genuit Jacob, idest dilectus. Jacob genuit Joseph, idest congregat, cujus, ut putabatur, dominus Christus secundum carnem filius esse.

Expliciunt generationes quas Matheus Evangelista usque ad Joseph cui fuit desponsata Maria describit. Incipiunt aliae quas Lucas ad Mariam usque describit, sed cursu ab eadem ad primum hominem recalato revertitur.

Redeamus ad Exodum et proferimus generationes Levitarum, Levi enim genuit Chat, Gesson, et Merarij, qui Chat genuit Ambram, qui dicitur dilectio, et Issar, qui dicitur fortis ad fortem, et Cebron, qui dicitur amicus aeternus, et Odiel, qui dicitur fortis Deus; qui Odiel genuit Elisa, qui dicitur visitatio, et Masiel, [Col. 0537B] qui dicitur petitio Dei, et Soseri, qui dicitur absconsus. Gesson vero filius Levi secundus, qui dictus est inquilinus, genuit Lobon, idest Las, ex Semei, qui dicitur auditio. Merarii autem tertius filius Levi genuit Moolli, qui dicitur mutatio, et Omousi, qui dicitur fons meus. Ambram vero filius Chaat genuit Aaron Moysen et Mariam, quae dicitur dominatrix, ex Jochabet, quae dicta est dignitas Domini, filia fratris Patris sui. Isaar autem filius Chat secundus genuit Chore qui dictus est nudus; hic Chore genuit Assir qui dicitur rogans, et Belchana qui dicitur zelus, et Abiasar qui dicitur pater meus. Hi sunt filii Chorae, ex quo genere fuerunt illi, qui temporibus David ante arcam testamenti psallebant cum caeteris Levitis et Sacerdotibus sortium viginti quatuor cum [Col. 0537C] Asaf, Iditum, Eman, et Etan. Secundus vero filius Isaar Nafeth dictus est, qui interpretatur impietas, et tertius Zecris qui dicitur dilectio, et quartus Misael, qui dicitur misit Deus. Aaron autem interpretatur area videns, aut visio altissimi: hic Aaron genuit Nadab qui dicitur concupiscentia et Abiud, qui dictus est amicus Dei. Mortuus est autem Nabad et Abiud dum offerrent ignem alienum ante Dominum Deum in deserto Syna. Et facta sunt ex numero eorum viginti tria millia. Omnis masculus ab uno mense et supra non enim considerati sunt in medio filiorum Israel, quia non datur illis haereditas in medio eorum ignem alienum quod dicit ex communi utique non divino de Coelo venientem. Eleazar vero tertius filius Aaron qui dictus est Deus adiutor meus, genuit [Col. 0537D] Finees, qui dictus est sectator ex filiabus Fuiziel: hic est Finecs de quo in Machabeicis libris Matathias loquutus est dicens: Finees dum emulatur lege adeptus est sacerdotium. Quartus vero filius Aaron Stamar dictus est, qui dicitur rancidus hos genuit, Elisafat quae dicta est gratia domini. Moyses autem filius Ambram secundus genuit Gersam qui dicitur Hospes, et Eleazarum, qui dicitur Dei virtus, ex Seffora, quae dicta est visitatio formonsa filia Sotor de Madia sacerdotis. Gersan vero genuit Sonatan, ipse et filii ejus erant sacrificantes in Tribu Dan usque ad diem transmigrationis terrae. In horum autem monte sepultus est Aaron et Moyses in Geth juxta domum Fogor. Haec tribus sortem non accepit, quoniam [Col. 0538A] inde sunt sacerdotes qui altario Dei deserviunt: Dominus est enim sors eorum. Ideo nunc decimae sufficere debent sacerdotibus ut alieni sint a saeculi voluptatibus, qui alienis incubare desiderant rebus. Deinde Moyses Aegyptiaca lingua interpretatur de aqua acceptus, et haebrea lingua, servat domino. Ipse genuit Gersam et Eleazarum fratrem ejus ex Seffora quae dicitur visitatio. Hic Moyses fuit in deserto Syna annis XXXX. et dum jussus a Domino ascenderet in Robothmoab super montem Nabat super verticem Fasga, quae est contra faciem Hierico, et ostendit ei omnem terram Neptalin Efrem et Manasse, et omnem terram Judam usque ad mare novissimum, et desertum et adjacentia regionis Hiericho civitatem Foenicum usque Fogor, et dixit Dominus [Col. 0538B] ad Moysen, haec est terra, quam juravi Abrahae, Isaac, et Jacob, dicens semini vestro dabo illam, quam ostendi oculis tuis; sed illo non introibis. Et mortuus est moyses famulus Domini, in terra Moab, secundum verbum Domini, et sepelierunt eum in Geth juxta domum Fogor, et nemo scit sepulturam ejus usque in hodiernum diem, ne ut Deus ab ipsis coleretur, sicut eum delinquerunt in Choreb. Hic conclusi sunt anni quadringenti septuaginta a vocatione Abrahae peregrinationis Israel usque ad heremi tempus, et moysi terminum vitae. Post hunc autem Jhesus filius Nave, qui dictus est Salvator, judicavit Israel annis XXX. et anni vitae ejus centum decem, et sepelierunt eum in terminis sortis suae in Toamnasarim monte Efrem trans monte Galaad, posuerunt cum eo in monumento [Col. 0538C] cortellos Petrinos circumcisionis, Israel devictis XXIX. Regibus. Hoc in tempore viginti novem Regum populi et gentes Africam tenuerunt, quae prisco tempore insula dicebatur, et ex quo habitare coepit anni sunt usque ad annum sextum decimum regis duo milia septuaginta sex. Post Jhesum autem transgresso populo a mandatis Dei servierunt Regi Mesopotamiae Chusarsaton nomine annis octo, deinde poenitentia egit populus, et judicavit eos Gothoniel annis quinquaginta. Origo autem Gothoniel haec est: filius fuit Genez fratris Chaleb fratris Jephone, hic Gothoniel coepit civitatem litterarum et dedit ei Chaleb Ascham filiam suam uxorem haec est Dabir civitas litterarum, deinde judicavit eos Eglon annis decem et octo. Hic Rex Moabitarum fuit. Tunc populus [Col. 0538D] Domino non serviebat, quia idolis immolabat, et traditi sunt regi Eglon. Deinde judicavit eos Aotam Ambidester annis octoginta. Hic cultellum palmarem accepit et dixit ad Eglom. Verbum est mihi ad te Rex; et dum introissent in cubiculo occidit eum et clausit januam, et fugit per medium exercitum salvatus. Anno autem vigesimo quarto Aoth in terra Edom mortuus est Job, deinde servierunt regi Semegar annis XX. hic occidit ex alienigenis in aratro boum octingentos viros et defendit filios Israel, deinde Jabis servierunt regi alienigenarum annis XX. Hic rex Chanan fuit qui regnabat in Astaroth, et princeps militiae ejus erat Syra. Huic fuerunt currus ferrei nongenti. Deinde Debbora judicavit eos annis [Col. 0539A] XL. Hujus temporibus fugit Sisara in domo Jail, quem ipsa Jail occidit de palu tavernaculi sui persequente Barach principe militiae. Deinde Mazanitae obtinuerunt eorum annis septem, et nomen ejus erat Alazia. Sub ipso fugerunt filii Israel in speluncis et in scissuris montium abscondebant se Domino irascente. Deinde judicavit eos Gedeon annis XL. filius Hierobal, soli enim trecenti viri exeriunt cum eo ad pugnam adversus Madian, qui lambierunt aquam sicut canes. Tunc dixit Dominus in trecentis viris solis, qui lambierunt aquas sicut canes: salvum faciam Israel. Deinde Abimelec judicavit eos annis tribus. Hic occidit ex alienigenis mille animas in igne, qui fuerunt in turre Sychimorum quando fugerant a facie ejus in Achroterium. Tunc a muliere [Col. 0539B] percussus lapidem mole mortuus est. Deinde Fua filius Charram judicavit eos annis XX. Hic habitabat in monte Efrem. Sub cujus tempus pax abundavit, et non fuit bellum in Israel. Deinde Tole judicavit eos annis XX. duobus. Deinde Jair judicavit annis XX. duobus. Huic erant filii XXX. ascendentes XXX. equos, et erant eis XXX. civitates, quae dicebantur Abotthi Jar in Galatidin. Deinde Philistini et Ammanitae obtinuerunt eorum annis decem et octo, sub eorum pondera proclamaverunt filii Israel ad Dominum non semel sed saepius, et vix eos de periculis liberavit. Deinde Jephta de Galaad judicavit eos annis septem. Hic ab Aroer usque dum veniatur Maratthaei usque Abelthar XX. civitates Amon evertit cum populis eorum. Quando reversus suam domum obtulit filiam. [Col. 0539C] Deinde Usbon filius Israel judicavit eos annis VII. Hic ex Bethlem fuit et erant ei XXX. filii et XXX. filiae dimissae foris, et XXX. uxores duxit filiis suis et mortuus est et sepultus est in Bethleem. Deinde Elom judicavit eos annis X. Hic Elom Zabulonites fuit, propterea in terra sepultus est Zabulon. Deinde Abdon judicavit eos annis octo, filius fuit Farathonites. Huic erant quadraginta filii, et XXX. nepotes ascendentes septuaginta equos. Mortuus et sepultus est in Farathon in terra Efrem in monte Elieth. Deinde alienigenae obtinuerunt eos annis XL., pro eo quod exacerbaverunt Dominum, et traditi sunt Chananeis, qui inhabitabant Ascalon, Gerara, Gaza, Azontu, et Geth quinque civitates, quas Inathen filius Mathathiae expugnavit. Deinde Samson filius Manoe et uxor ejus [Col. 0539D] Dalyla, judicavit eos annis XX. Cujus virtus non poterat comprehendi, qui plus occidit in morte sua quam quod in vita sua. Deinde Samiera judicavit eos anno uno. Hic percussit ex Allophilis sexcentos viros praeter jumenta et salvum fecit et ipse Israel. Deinde pacem habuerunt annis XXX. His temporibus non erat dux in Israel, et unusquisque quod volebat hoc faciebat. Tunc tribus Beniamin delinquerat in facto Sodomitarum et exterminati sunt a filiis Israel, et derelicti sunt viri sexcenti, qui fugerant ut evaderent. Deinde Eli sacerdos, qui fuerat in Selon, ubi arca Dei constituta erat et filii ejus Ofni et Finees sacerdotes Domini. Finees vero genuit Achitob et Beriochabel, qui Achitob Abimelech, et hic genuit [Col. 0540A] Abiathar; qui et hic genuit Achimelech, a Solomone in exilio religatus, et Eli nimis senex et ambo filii ejus peccatores in conspectu Domini. Hoc in tempore natus est Samuel, quem postulavit Anna uxor Belchane, cum esset sterilis et exaudivit eam Dominus, et concepit et peperit filium et vocavit nomen ejus Samuel, dicens, quoniam a Deo Omnipotente petii illum. Heli autem fuit nonaginta annorum; oculi autem ejus erant obducti et non videbant, et judicavit populum annis XX. Et audito nuntio quod capta sit ab allophilis arca Domini, cecidit de sella, et mortuus est. Tunc Samuel successit ei, et judicavit Israel annis XX. Hic Samuel genuit filios, unum nomine Joel, alium vero Abiathar. Temporibus autem ejus post captivitatem arcae ab allophilis, quando [Col. 0540B] occisi sunt Phinees et Ofni filii Eli. Tunc et ipse, audito nuntio, mortuus est, et a gentibus Arca fuerat depraedata. Post reditum ejus quatuor loca sanctificata fuerant, quae circuibat Samuel, idest Bethel, quae dicitur Luxa, ubi visus est Deus ab Jacob, et Galgala, ubi circumcidit Jhesus populum contra Hierico, et Masefat, ubi obtulit filiam suam Jephta, et Armaten in domo sua, ubi fecerat altarium Deo; sacerdos enim fuit judex et propheta, sed ideo inter sacerdotes a nobis non est immissus, neque Eli, quia inter Judices computantur. Hic enim conclusi sunt Judicum anni quingenti sexaginta unus initii captivitatis alienigenarum. Post hunc autem factus est Saul Rex, quem Dominus in bile sua populo Israel dederat, per manus scilicet Samuelis unctum, [Col. 0540C] cum quereret asinas patris sui Cis, qui regnavit in Israel annis XL. Bamma enim dicitur civitas, ubi unctus est iste Saul. Qui Saul habuit uxorem nomine Achima; ex hac genuit Jonatham Jesiul. Esbal, Memfibos, et sorores eorum Merob et Melchol, et filius Jonathae Memfiboste genuit Macca. Post hunc regnavit David in Israel annis XL. et menses sex. Inter Samuel autem et David anni sunt XL. Temporibus eorum erant sacerdotes tabernaculi testimonii decem millia ducenti sexaginta, et Levitae centum duodecim millia. sacerdotum autem erant principes viginti quatuor; qui sunt seniores viginti quatuor, et ista nomina eorum. Ex genere enim erant Eleazar et Ithamar filiorum Aaron. Prima sors Jarim, unde fuit Mathathias; secunda Bidae; tertia Choreb; quarta [Col. 0540D] Seroib; quinta Michae; sexta Beniamin; septima Choos; octava Abia, unde fuit Zaccharias; nona Jesu; decima Jecchenir; undecima Enasib; duodecima Jachib: tertiadecima Chobra; quartadecima Isba; quintadecima Banne; sextadecima Emmer; septimadecima Chezir; octavadecima Afesor; nonadecima Phaner; vigesima Ezechiel; vigesimaprima Achin; vigesimasecunda Samuel; vigesimatertia Dalea; vigesimaquarta Mazia, Hi sunt XXIV. quos David sacerdotibus praeposuerat principes. Quando enim de domo Abidda retulit arcam testamenti, et posuit eam in Sion in domo Aminadab, et inde transtulit eam, et posuit eam in domo sua, tunc hos sacerdotibus principes constituit, qui praecederent populum [Col. 0541A] ante arcam testamenti, et Levitae fuerunt XXIV. qui Levitis imperabant, ex genere enim erant Caat, Gesson, Elmenerii; nam super eos fuerant quattuor, quorum nomina haec sunt. Primus Eman, secundus Asaf, tertius Iditum, quartus Etham; fuit numerus ipsorum cum fratribus ipsorum docti cantare Domino, omnis qui intelligit, ducenti octogiuta octo. Acceperunt etiam ipsi sortes diurnae apparitiones juxta magnum et juxta pusillum perfectorum et discentium; excidit sors prima filiorum ejus et fratrum ejus ipsius Asaph, illi Joseph ipse, et filii ejus et fratres ejus duodecim. Secundus Godolias filii ejus et fratres ejus duodecim. Tertius Zacchur, filii ejus et fratres ejus duodecim. Quartus Jesdri, filii ejus et fratres ejus XII. Quintus Natanias, filii ejus et fratres [Col. 0541B] ejus XII. Sextus Bocia, filii ejus et fratres ejus XII. Septimus Israel, filii ejus et fratres ejus XII. Octavus Ageas, filii ejus et fratres ejus XII. Nonus Matthanias, filii ejus et fratres ejus XII. Decimus Semei, filii ejus et fratres ejus XII. Undecimus Esdriel, filii ejus et fratres ejus XII. Duodecimus Asabias, filii ejus et fratres ejus XII. Tertiusdecimus Sabael, filii ejus et fratres ejus XII. Quartusdecimus Matthatias, filii ejus et fratres ejus XII. Quintusdecimus Jarimoth, filii ejus et fratres ejus XII. Sextusdecimus Ananias, filii ejus et fratres ejus XII. Septimusdecimus Jesbachas, filii ejus et fratres ejus XII. Octavusdecimus Ananias, filii ejus et fratres ejus XII. Nonusdecimus Misael, filii ejus et fratres ejus XII. Vigesimus Eliath, filii ejus et fratres ejus XII. Vigesimus primus Etth, [Col. 0541C] filii ejus et fratres ejus XII. Vigesimus secundus Gotholias, filii ejus et fratres ejus XII. Vigesimus tertius, Mazoth, filii ejus et fratres ejus XII. Vigesimus quartus Ramagi, filii ejus et fratres ejus XII. Hi sunt ducenti octoginta octo, qui praecedebant exercitum filiorum Israel, et cantabant Domino canticum. Tunc etiam et David cum eis impletus spiritu sancto simul prophetaverunt psalmos centum quinquaginta. Quattuor enim erant qui cantabant domino principes constituti, ut diximus; primus Eman, secundus Asaf, tertius Iditum, quartus Ethan, habebant septuagenos binos, respondentes sibi in cymbalis, et nablis et cytharis. Tunc non quod volebant, hoc psallebant sed quod per eos spiritus adnuntiabat. Viginti enim annis fuit Arca in captivitate, et quadraginta annis [Col. 0541D] fuit in domo Abiddare, XX. annis fuit in domo David regis, qui regnavit in Israel annis XL. mensibus sex, de cujus domo tulit Saddoc filius Sachitob, qui in nomba fuit cornum. Et unxit Salomonem pro David patre suo in regem. Regnavit autem David annis VII. in Chebron et triginta tribus in Jerusalem. In Chebron autem genuit filios septem, et ista nomina eorum: primitivus Ammon quem occidit Abessalon, cum incestasset Thamar; secundus Chaleb; tertius Abessalon; quartus Ornias, qui propter Abisac sunamitem Ornias a Salomone interfectus est, quoniam postulavit eam conjugem sibi. Tunc Abiathar relegatus est, quod ipse eum unxerat in regem, Abiathar filius est Abimelech, qui fugiens solus, salvatus est, [Col. 0542A] quando occisi sunt trecenti quinquaginta sacerdotes a Doec Syro, quem rex Saul miserat: De ipso dixit David ad Saul: dilexisti malitiam super bonitatem et iniquitatem super quam loqueris justitiam calliditatem Doec Syri incusat, qui se justum in sermonibus demonstrabat, et iniquitatem circa innocentes exercuit. Et iterum dilexisti omnia verba praecipitii lingua subdola, quibus incautos subito dejecit in mortem. Hic autem Abiathar, qui tunc a morte evaserat, propter Orniam a Salomone relegatur, ut secundum sententiam Domini nullus ex semine Eli in domo Domini sacrificium administraret. Quintus Aphatias; sextus Ethoram, et Thamar soror Abessalon. Nam in Hierusalem de Bersabe Uriae Cettei Saman et Soban filii sunt David, fratres Salomonis et Nathae, [Col. 0542B] cujus Lucas Evangelista ad Mariam originem demonstravit. Similiter etiam et Salomonis Matthaeus Evangelista ad Joseph originem demonstrat, ut appareat eos de una tribu exire, et sic ad Christum secundum carnem venire, ut compleatur quod scriptum est: ecce vicit leo de tribu Juda radix David; Leo ex Salomone; et radix ex Nathan, Salomon autem genuit Roboam, et Nathan genuit Matthan. Tunc accepit regnum Jeroboam filius Nabath ex uxore nomine Sorum, quae vidua mansit. Temporibus multis servus Salomonis contra Roboam filium Salomonis, servus cum domino regnum adeptus est, et in primo anno regni sui fecit vaccas aureas duas, unam dedit in Dan et unam posuit in Bethel. Tunc dixit ad plebem: sufficiat vobis [Col. 0542C] ascendere in Jerusalem; ecce Dii tui Israel, qui te eduxerunt de terra Aegypti. Hic Jeroboam regnavit in Samaria annis XXXIV. et fuit scisma inter Roboam filium Salomonis, et Jeroboam filium Nabath, et praelium erat inter eos omnibus diebus vitae eorum, sicuti nunc inter veros Christianos et falsos Catholicos. Hic Jeroboam genuit Nadab ex uxore nomine Anna; et regnavit annis duobus. Successit Basaa filius Achia, et regnavit annis XXIV. Post hunc Ela filius Basa regnavit annis duobus. Post Ela regnavit Zambri annis XVIII. cum Thameni annis sex, et solus annis XII. Ipse est Zambri, qui genuit Achab, qui habuit Hiezabel filiam Elan regis Sidoniensium. Hic Achab regnavit annis XXI. et genuit Ochoziam et regnavit annis duobus; et alius filius Achab nomine Joram [Col. 0542D] etc. regnavit annis XII. Post hunc regnavit Hieu filius Mannase annis XXVIII. Tunc Josebeth filia regis Judae idest filia Joran soror Ochoziae abscondit Joas filium fratris sui Ochoziae regis Judae a facie Jeu annis octo in domo Domini sub Aod sacerdote; sub ipso Jeu Azael rex Syriae reliquit de exercitu Israel quinquaginta equites, decem curros et mille viros secundum Elisaei prophetiam. Huic Jeu successit Jochas filius ejus, et regnavit annis XVII. Et Jochas genuit Joas et regnavit annis XVI. Joas genuit Jeroboam, et regnavit annis XII. Jeroboas genuit Zacchariam, et regnavit menses sex. Post hunc regnavit Sellem filius Narmi mensem unum. Post hunc Manee filius Gaddi regnavit annis X. Hic Manee genuit Facia, et [Col. 0543A] regnavit annis duobus. Huic successit Facee filius Romeliae, et regnavit annis XXII. conlato autem libro. . . . . . . . ru inventum est quod temporibus Facee filii Romeliae ascendit Teglafellasar rex Assyriorum, et transtulit tribu Gad et dimidia tribu Manasse usque ad terminos Neptali, et disperdit eos in terram. . . . . . . . . . . filium Romeliae regnavit Oseae annis VIIII. Hunc humiliaverat Salmanasar rex Assyriorum, et fuit ei offerens munera. . . an. V. Tunc conpertus est Salmanasar ipsum Osee mittentem ad Aegyptum, et parantem ei insidias. . . . . . octavo anno regni ejus vinxit eum et misit in carcerem; in nono anno transmigravit eum cum populo Israel ad flumen Gozae in civitatibus Medorum, . . . . . et dispersit eos illic. Hoc primo anno regni [Col. 0543B] Achaz factum est regis Judeae, tum et Tobias cum. . . . . . . . . . . . . . Hic Salmanasar genuit Sennacherib; ipse est a quo nocte una occidit angelus Domini vivorum centum et octuaginta quinque millia inter captivitatem Samariae, in Nineve, et Jerusalem in Babyloniam anni sunt CXLIV. mens. VI. dies X. ambo ad captivitatem simul indulgentias perceperunt, et uno tempore per Exdram et Zorobabel ad suam terram adscenderunt illi. Samarritani manserunt in captivitate Nineve annis XXII. et hi fuerunt in Jerosolymis annis LXX. fuerunt in Babilonia.

Redeamus ad Natham fratrem Salomonis, unde Maria originem trahit. Hic Natham genuit Matham. Mattham autem genuit Enam. Ena genuit Eliacim. Eliacim genuit Joram. Joras autem genuit Josram. [Col. 0543C] Josram genuit Judam. Judas genuit Simeon. Simeon genuit Levi. Levi genuit Mathatiam. Mathatias genuit Joram. Joras genuit Eliezer. Eliezer genuit. . . . . . . . . . . . . . . . . . . . . genuit Eren, Eren genuit Eldam, Eldam genuit Chosam Echos genuit Addim. Addim genuit Melchi. Melchi genuit Neri. Neri genuit Salathiel. Salathiel genuit Zorobabel, Zorobabel genuit Besam. Besa genuit Anna. Anna genuit Judam. Juda genuit Asech. Asech per Sech. . . . Mesen. Mesen genuit Mathathi. Mathathi genuit Nahum. Nahum genuit Jose. Jose genuit Gennem. Gennem genuit. . . . . . . . Levi. Levi genuit Natham. Natham genuit Eli. Eli genuit Joseph. Joseph Joachim. Joachim autem genuit Mariam. Haec est Maria Mater Domini, ex qua natus est Salvator [Col. 0543D] anno quadragesimo primo imperii Augusti Imperatoris. Supervixit autem Augustus ab anno in quo natus est Dominus Christus annos XV. Huic successit Tiberius Caesar cujus anno XVI. passus est Dominus Christus Anna et Caipha sacerdotibus. Hic conclusi sunt anni quingenti LXXIV. inibi Cassius. Ganiel usque ad passionem Domini nostri Jhesu Christi ab undecimo anno Joachim regis idem a primo anno captivitatis Hierusalem et Jeconiae filii ejus a passione autem Domini usque Apostolorum Petri et Pauli annos XXVIII. passi Nerone bis. . . . . . . . . . . . prima haec fuit Neronisque iterum futura sub Enoch et Helia. Hic Nero ipse est, cujus nomen Labanius. . . . . vucavit sescenti decem sexis. Hic sapientia [Col. 0544A] vertitur ut cumputetur per eras nomen illius qui dicitur



Antichristus

I. XIII. XVIII. VIIII. III. XVII. VIII. VIIII. XVII. XX. et XVIIII. . . . . . desumpto sexis.. fit numerus collectus sescentum LIIII. hoc qui intersunt. . . . nomine Antichristi; nam et in secretis legimus, quod. . . . . tus. . . . . . Neronis et dicitur civitas in occidente ubi adhuc tenetur incl. . . . . . . . . . quibus. . . . . stellis quando veniet Antichristus. Nunc autem multi. . . . . . acti sunt. . . . . . ex nobis n. . . . . . fuissent et nobis nobiscum utique permansissent. Ab ipso Nerone. . . anni LXXIII. hic pseudo apostolus qui secundus extitit acerrimus Christianorum debellator. . . . . . . . . . . . Neronis [Col. 0544B] et portio episcopi scilicet CLIII. . . . . . . . . . . . . . . . XXVIII. neque ipse inmodicus persecutor evangelii tempore. . . . . . . . cujus persecutione plurimos prophetas passi sunt, quos. . . . gloriosos in orbe. . . . . . . . . . presidere ab ipso . . . . . . . . . . . . . . . . . . . et est Athenis tolerabilis persecutor Labiano episcopo in urbe praesidente . . . . ruinam aliam plac. . . . . . . . Kartaginis episcopus fuit. Sub ipso Decio passi sunt Romae sempronius Juli. . . pater Montanus usque ad Valerianum annis sunt VII. . . . . . . . . . . . . . et Kartagine Cyprianus. . . . . . . . . . . . . . . . Maximianum anni sunt XLV. ipsi sunt septimi Christianorum acerrimi persecutores. . . . . . . . . . . . . . urbis et ensurius Karthaginis Sirano, et Cassianus [Col. 0544C] diaconi urbis. . . . omelia concremaverunt. Ab ipsis usque ad Stiliconem iterum consulem anni sunt centum duo. Ipso consulatu venit persecutio Donatistis VI. Kal. Julias data pridie Kalendas Februarii Rabennae. . . . usque ad annos XXIIII. regis Geiserici anni sunt quinquaginta octo. Hic est numerus annorum. . . . . Dominus Christus passus usque ad annum praesentem, idest sicut supra scribtum est anni sunt quadringenti triginta quattuor. Nam ut saeculi annos per ordinem decurramus legis. . . . . . . . . . . . . . . . Ab Adam usque ad diluvium anni sunt duomilia duocenti quadraginta duo. Ab illo usque ad vocationem Abrahae anni sunt mille centum octoginta octo. A vocatione Abrahae usque quo filii Israel introissent in Aegyptum cum Jacob patre [Col. 0544D] suo anni sunt ducenti quindecim et cum Moyse. . . . . . . . . . judices eis et erant ex filiis Israel annis quadringentis quinquaginta. Offenso Deo usq. . . . . . . dicaverunt eos alienigenae annis centum undecim. Reges eis fuerunt annis quingentis quin. . . . menses sex dies decem. In captivitate Babyloniae fuerunt annis septuaginta. Ebdomadarum Danielis septem in quibus est templum Dei restauratum anni sunt XLVIIII. Aliarum ebdomadarum sexaginta duarum, in quibus sacerdotes templi eis dominabantur usque ad Christi Domini nativitatem anni sunt quadringenti XXXIV. Et a nativitate Domini usque ad ejus passionem anni sunt XXXI. Et a passione Domini usque ad annum vigesimum quartum regis Geiserici [Col. 0545A] anni sunt quadringenti XXXIIII. Fiunt omnes ab Adam per legis ordinem numerati usque ad annum praesentem anni quing. . . . . nongenti octoginta quattuor.

[Col. 0546A] Explicit liber Genealogicus, in quo praefati anni conclusio. . . . . . . . . . .




[Col. 0545]
ANONYMI LIBELLUS DE COMPUTO PASCHALI. (C,S)



LIBER PRIMUS.

[Col. 0545B] Dum mens curiosa in re tam graviori et admodum satis optabili propensius desudaret, et diu anhelando lectitans perdurasset, illa scilicet quae hominem mortalibus laqueis occupatum, jejuniis a delictis expiatum purgat, et beatorum choro consociat, coccineis maculis et alieno rubore aspersam baptismatis tunicam ut nivem exhibet candidatum [a 1Kb] , suscipit etiam in agni nuptias veternosis peccatis bonus tumet, in ruinae casu dilapsum erigit sacerdotum precibus recivum Domino templum et subit odium miserationis fulgore micuit, adque scientiae lumen effulsit, ut illa quae videbantur quaerenti et desideranti quibusdam nebulis obscurata patefierent, universa ei detegerentur occulta, a quo lunares cursus in integro firmarentur, et paschales circuli sibi invicem consonantes [Col. 0545C] cum lunaribus annis, et embolismorum titulis sine ullo errore ab ignorantibus noscerentur, in quibus ocdoadarum et endecadarum anni ita investigati, adque divino nutu confecti signantur, ut in nullo prorsus vacillare aliquatenus videantur. Quibus providentia conditoris tanta titulatio defixa cognoscitur, ut in anno decimo regis Geiserici anni quadringentiviginti a passione Dominica in capite primae ocdoadis complerentur, et tale, tam Judaeorum, quam Christianorum inventum est pascha, quale tunc a Domino cum Discipulis fuerit celebratum. Passus interea pro nobis octabu kalendas Apriles, luna sextadecima, feria sexta, et resurrexit a mortuis sextu kalendas easdem, luna duodevigesima, feria prima, sicut in anno primo primae ocdoadis operis cepti proculdubio [Col. 0545D] aspectibus nostris veridicis ostenditur documentis. Est enim annus praesens in ocdoada prima a passione Dominica quadringentesimus vigesimus sextus anno sextodecimo Regis, secundi vero circuli caput annum habet consulatu Theodosii decem et septies et Festi, in cujus fine ab Aegypto exeuntibus filiis Israel completi sunt anni duo millia centum, et inventum est pascha, quale in Aegypto a Patribus primum fuerat immolatum; atque anno sextodecimo Regis adnotati sunt duo millia centum sedecim in vigesimo et sexto circulo anno septimo decimo ejusdem circuli, cujus anni Dominicum pascha agitur quintum decimum Kalendas Majas, luna septima decima. Sed ut unus assis in hoc circulo plus inveniatur, et a luna secunda [Col. 0546A] ad caput iterum revolvatur, hunc Lunares minutiae genuerunt, eo quod inter duodecim annos ut integro paschales dies pronuntiare possemus, assis unus de accentibus unciis perspicue invenietur praeter illum assem videlicet feriarum, qui inter annos quattuor pro bissextum saepissime subrogatur. Ergo octogies quater unciae septus et septies decusdipundius habeas annos octoginta quattuor, quibus sanctissimae memoriae Augustalis sex de septem assibus in ocdoadibus et endecadibus suis non propriis locis et sedibus adnotavit; quos per annos octoginta quattuor annales unciae invenerunt. Ob quam rem in ejusdem circulis error aliquotiens invenitur, dum annorum numero, et elementorum cursibus liquidius non adtenditur, quamvis unus assis de septem in octoginta [Col. 0546C] quattuor annis semper deducitur, et paschali nunquam omnino supputationi conceditur; ipsumque assem, nisi fallor, proprium in lunarem cursum non intentus immisit, quem potius super vacuum integris adsertionibus declinavit: Ipse est, qui paschales errores gignendo dinoscitur, sicut annorum serie conscripta monstratur. Ut autem ipsum assem, qui excluditur, invenire possis a [forte hac] supputatione uti debebis. Octogies quater enim decusas uncia faciunt tibi dies nungentos triginta unum; partiris trigesimum, invenies triesas: ipsi sunt triginta et unum embolismi, quos laterculus omnis habere cognoscitur; remanet unus assis ille, qui in fine annorum octoginta quattuor de septem semper deducitur, quem, ut diximus supervacuum lunares minutiae genuerunt. Ipsum [Col. 0546D] etiam et Agriustia ejus municipii Thimidensium regiorum scribens Hilariano de ratione paschali per scripulos arte quadam voluit excludere, innitens in annos singulos non undecim dies et uncias, set undecim dies semiuncias, duae selae, scripulum suum semissemiuncia, duae selae, minus ad unciam scripulos duos cincunsela, qui faciunt in octoginta quattuor annis scripulos ducentos quatuor sestam qui sunt horae octo, semispuncta, duoque habeo. Devidentur foris exclusae. Minus ergo habentur ad plenum diem de septenario numero excludendum horas tres, scripulum undecim, puncta decem; ideo utique aliquantos annos suis adsertionibus in integro determinare nequivit. Providens igitur ipsum assem declinandum [Col. 0547A] modis omnibus esse, quod si Augustalis sex, ut dixi, asses in laterculi membris certis numeris immisisset, nullatenus in lunari cursu et paschalibus annis vitium incurrisset, quibus exproventum erroris hunc assem in suo lunari curso superflue variatim visus est praerogare; minori autem elemento in tertio circulo trigesimario anno vigesimo quarto lunaris concluditur cursus. Competit etiam his circulis paschalibus per annos octoginta quattuor, quibus explicitis ad caput reverteris sive in lunaribus cancellis, seu in paschalibus annis. Quorum annus igitur septimus decimus anno sexto decimo Regis; sed in lunari, ut diximus, cursu inter annos duodecim assem unum inmittis in primum, secundum, et tertium cancellum super quod afuerit Kalend. Jan. sic quoque annos per singulos [Col. 0547B] veritate fulciris. Cum igitur in tertium cancellum ad annum perveneris vigesimum quartum reverteris post annos octoginta quattuor, excluso die uno de septenario numero ex crementis lunaribus venientem, et invenies in cancellorum capite lunam secundam, in quibus ab A usque ad K decem literae numerantur, quae sibi (sic) exsicunt sinos dies, ut menstrualis numerus agitetur. Ipse autem per menses duodecim A foris defixae noscuntur, de quibus literis per dies singulos eram prospicis; et sic in cancellis per annos singulos descendens in directum contra ipsam eram lineam adsecutus, quota luna vero verius poteris invenire, sane scientia cordis edoctus. In cancellis autem feriarum per numerum septenarium quaerenti datur indiculum, ab A. enim usque ad G. [Col. 0547C] septem literae adnotantur, in quibus annus agitur septimus, ubi in bissextum ter quadriennium inmittis assem unum, hoc est annum unum K. et in mensium ordine quotum quaerere volueris, quam ad caput videris eram diebus singulis adnotatam, contra ipsam in iisdem cancellis invenies feriam fixam. In columna vero bissextili, quae cancellis lunaribus glutinata certo limite sociatur. Annus igitur et ipse septimus decimus feria tertia; sed ubi Kalendarum martiarum diem inveneris mineatum, illic habes bissextum inmissa feria designatum. Cum autem perveneris ad vigesimum et octavum, ad primum reverteris annum; et sic usque in fine mundi recapitulando singulos tam paschales quam bissextiles, simul etiam et lunares annos, feriarumque dies invenies adnotatos. Sed ut [Col. 0547D] ipsum diem bissextilem in integro recognoscas, hanc rationem sequi debebis et scire hunc diem bissextilem non lavorabis. Hebraei primo ob hoc, non sua, sed Dei sapientia edocti, circa cursum lunae, non potuerunt errare; et ideo quando primum in Aegypto pridie idus Apriles quarta feria quartadecima luna, bessicilicus, duae selae de scripulo trion, semiuncia, sicilicus immolaverunt pascha, dixerunt duodecim inventis, et duodecim crescentis; eo quod invenerint lunam quando facta sit a minutione non a crementis incoasse; unde comprehenditur aequin octium octavum Kalendas Apriles diem primum inventum [Col. 0548A] fuisse, et quarta die quod est quinto Kalendas ejusdem dixisse omnipotentem Deum fiant duo luminaria in firmamento coeli, sic ut luceant super terram, et dividant inter diem et noctem, et sint in signis, et in temporibus, et in diebus et in annis, et sint in splendore in firmamento coeli sic ut luceant super terram; et sic est factum. Et fecit Deus duo luminaria magna; luminare majus initium diei, et luminare minus initium noctis; et cetera. Fecit igitur omnipotens Deus solem initium diei et cucurrit antequam fieret luna horas undecim et quartam partem horae; et statim jussit fieri lunam, et prosequi eum, cum quo tam magnum officium in coelo fuerat adepta. Constituta est igitur quintadecima plena, quia nihil quod non plenum perfectumque ediderit potentia Conditoris. [Col. 0548B] Et ideo utique dictum est, duodecim minuentis et duodecim crescentis; luna enim per duodecim semestrua minuitur, et per duodecim semestrua crescit, ut quod minus sol ad plenum diem cucurrisse cognoscitur, hoc luna divinum magisterium minuisse a sapientibus invenitur; et sic eum Dominus jussit dodrantibus crescere, et dodrantibus minui, sicut re vel ante ipso ostenditur calculata partitio. Quindecies enim dodrantes, decusas, quadran; sed quia dixit duodecim minuentis et duodecim crescentis duodecima in decusas quadran faciat tibi deunsicilicus. Lunaris vero annus habet dies tricentos quinquaginta quattuor, in cujus anni mense invenies dies viginti novem, semis, super quos addes deunsicilicus, et fiunt tibi dies triginta, cincunsicilicus. Duodecies [Col. 0548C] ergo triescincunsicilicus faciunt tibi, secundum cursum Romanorum, dies trecentos sexaginta quinque, quadran; quem quadrantem per quadriennium temporis rediges, et facit tibi unum assem bissextum, hoc est quater quadrantes assis; haec est feria una. De columnis autem, quibus in circulorum capite cum suis sunt lineis picturatae, haec ratio cupienti clypeata monstratur. Quota enim fuerit Kal. Jan. luna contra ipsam directa linea adsecutus invenies. In secunda columna mensis primi quota die lunam primam tuos ante oculos fixam; in tertia autem, quarta, quinta, et sexta columna luna decima quotu erit mensis quarti, quinti, septimi et decimi hanc lineam oculo cernens, prospicis per quattuor columnas esse dispositam [a 1Kb] [Figure: 1Kb] jejuniis enim legitimis deserviens adnotatur, [Col. 0548D] sicut de septimi mensis jejunio praecipiente Domino Moyses sanctissimus protestatur: haec dicit Dominus: a nona mensis, inquit, in decima mensis ad vesperas sabbatizabitis sabbata vestra; et omnis qui se non humiliaverit in jejunio illo perdam animam illam de populo suo. Sic et per Zachariam Prophetarum omnium decus, de his sacris legitimisque jejuniis Dominus post captivitates tempus locutus est dicens: factum est, inquit, verbum Domini omnipotentis ad me, dicens; dic ad populum terrae, et ad sacerdotes: si jejunaveritis et planxeritis in quintis aut in septimis jejuniis, et ecce septuaginta annis nunquid jejunium jejunastis [Col. 0549A] mihi o domus Israel? et si manducaveritis et biveritis, nonne vos manducetis et vos bibitis, non haec verba sunt quae locutus est Dominus in manibus Prophetarum illorum qui ante nos fuerunt? Cum fuit Jerusalem habitata, et copiosa, et civitates illius in circuitum, et montana et campestres habitabantur. Et factum est verbum Domini ad Zachariam dicens: haec dicit Dominus Omnipotens, judicium justum judicate, miserationem et misericordiam facite unusquisque ad fratrem suum, et viduae et pupillo et advenae, et pauper inclite dominari, et malitiam quique fratris sui nolite reservare in cordibus vestris. Et paulo post: haec dicit Dominus Omnipotens jejunium quartum, et jejunium quintum, jejunium septimum, et jejunium decimum erunt domui Juda in gaudium, et in jucunditatem, et [Col. 0549B] in solemnitates bonas et jucundi eritis et veritatem et pacem amabitis. Ecce jejunia legitima, qualiter fieri debeantur, a Domino nuntiantur. Sed cur in istis mensibus designatur, volentibus ostendamus. Jejunium enim quartum pro primitiis et mensibus; et jejunamus jejunium quintum pro areis redigendis et decimis offerendis; jejunium septimum pro vindemiis colligendis; et jejunium decimum pro sementationibus etiam seminandi, sed olei primitiis delibandis. In quorum jejuniorum quattuor septimanis sine ullo errore lunam decimam intueberis, manifestam. A Dominico autem pascha et uniuscujusque anni computas dies octoginta quattuor, in quorum conclusionem invenies sabbatorum dies, quod est finis septimanae, [Col. 0550A] quae in se habet quarti mensis lunam decimam et exsolves post sacrificium jejunium quartum. Centum duodecim jejunium quintum; centum septuaginta quinque jejunium septimum; ducentos sexaginta sex jejunium decimum; sic singula in ordine recensendo artis hujus magister et doctor poterit repperire; si tamen somnolentia cordis, quae a sapientibus declinatur, non obpresserit sensum. His quoque supradictis columnis aliae septem junguntur, in quibus Kalendarum Januariarum luna et paschae Dominicorum dies adnotantur; tricesimarius etenim lunae numerum, per septemnarium numerum ebdomadis divisus spatia numero ducenta decem disterminat. Ut autem unius cujusque paschae diem invenias, lunam et feriam, quae fuerit Kalendis Januariis, observabis, [Col. 0550B] ut lunae cursum tenens in eadem columna, diem invenias paschae, quod ad feriam suprascriptam pertinere videtur; hoc idem et in fibulis triginta sequentibus adprobatur, in quibus Kalendarum Martiarum lunam et feriam per septenarium numerum utrarumque in luna dierum triginta ducenta decem spatia invenies adnotata, nuntiantes certissime fixum unius cujusque anni dominicum pascha. Nam et harum fibularum numerum tres aliae ut pediseque columnae secuntur, quae in se embolismorum titulos et lunares annos lineis tensis ex Kalendis Januariis quota fuerit curiosis et bene sullicitis planius monstrare coguntur, ut horum circulorum veritas in omnibus suis ornata monilibus ostendatur.


[Col. 0549]
LIBER SECUNDUS, QUI IN SE OMNIA ORNAMENTA CONTINET CIRCULORUM.

[Col. 0549C] Alia quoque ratio ob vigesimum quintum circulum, quod in se annos contineat duo millia centum a sacratissimo scilicet paschae die in Aegypto immolato adnuente Domino ostendimus manifestam, ut et in Kalendis Januariis secundam lunam, et primi mensis quartam decimam pridie idus Apriles, et feriam quartam adtendas in capite circuli secundi in integro fuisse defixam, quam tu diligentissimus scrutator supputans, hoc modo invenire debebis. Octogies quater enim tricenti quinquages quartus faciunt tibi dies lunares viginti novem milia septingenti triginta sex; et octogies quater decusas uncia, faciunt tibi nungenti triginta milia sex unus dies embolismares addes supra summam superiorem, et habes triginta milia sescentos sexaginta septem dies. Exinde deducis diem [Col. 0549D] unum, quem in sequentibus dictis ex detrimentis lunaribus gignitum esse docemus, et qualiter declinetur evidentissime demonstramus. Ergo circulus unus annos habet octoginta quattuor, qui in se continent noctium triginta miliasescenta sexaginta quinque. Et quoniam vigesimus quintus circulus in consulatu Theodosi sedeces et Fausti ab eodem pascha fuerit consumatus, quem recalato tempore supputans, invenies habere noctium septingenta sexaginta sex milia sescentas viginti quinque, quas cum partitus fueris in sexagesimam partem, invenies duodecim milia [Col. 0550C] septingenta septuaginta septem, uncia, quam summam superiori summae adjungis fiunt noctium septinginta septuaginta novemilia quatringintas duas; in quibus partiris trigesimam habebis viginti quinque milia nungenti octo essuperet dipundius, uncia; haec, inquam, fuit luna secunda Kalendis Januaris. Ecce Deo gratias quam digne et rationabiliter inventa est Kalendis Januariis luna secunda, quae quartam decimam primi mensis cum embolismi titulum procreans in omnibus invenitur. Ex Kalendis itaque ipsis Januaris, ut quartam decimam pridie idus invenire possis, in tertio idus Apriles computans, et habes centum et unum diem, super quos dies addes luna secunda, quae inventa est esse ipsis Kalendis Januariis, faciunt tibi dies centum tres; partiris sexagesimam habes [Col. 0550D] bessicilicus, duae salae de scripulu, triensem, uncias silicus; hoc super centum tres dies addes, faciunt tibi dies centum quattuor, bessilicos, duo selae de scripulo, triens, semuncia, sicilicus; partiris trigesimum invenies tres insuper, et decus quattus, bessilicus, duo selae, de scripulu, trien semuncia, sicilicus, et habes quartam decimam primi mensis, et quod excurrit pridie idus Apriles, qui est primus paschae sacratissimus dies. Sed ut ipsius lunae quartae decimae feriam quartam profectionis filiorum Isdrael ex Aegypto invenire possis, adverte; vicessimus [Col. 0551A] enim et quintus circulus in fine secundi laterculi de Aegypto filii Isdrael exeuntibus invenitur esse conclusus, sicut per legis storiam annorum indicat sextus vicies quinque. Si ergo octoges quattus fiunt pascae duo milia centum, et in vicesimo et sexto circulo in capite complentur anni duomilia centum bismilies; itaque centies trecenti sexagies quinque quadran, faciunt tibi dierum septingenta sexaginta septem milia viginti quinque. In his partiris septimam et habes centum nove milia quingenti septaes, quattus super et septus. Incipe numerare a feria prima quae fuit ipsis Kalendis Januariis primo anno paschae in Aegypto immolato ab asse primo in septem assibus, et invenies pridie Kalendas Januarias feriam septimam; ipsis quoque Kalendis Januaris feriam primam; ex [Col. 0551B] quarum utique Kalendarum diem in pridie idus Apriles computas, et invenies dies centum duos. In his partiris septimam, et habes decus quattus super et quattus; haec est feria quarta quartaedecimae lunae primi mensis anni primi, ut diximus, in capite circuli secundi, in quo invenimus pascha sacratissimum tunc a patribus in Aegypto immolatum. Sed cum hos circulos in ordine adtentus fueris adsecutus intra columnas dies paschae veridicos invenies adnotatos, et illos qui foris sunt pro certo falsissimo super cilium columnarum encauto conscribtos sine dubio in errore fuisse defixos. Videtis igitur, carissimi, quod unicuique nostrum nihil denegat Omnipotens Deus. Sed quis quanta de ipso praesumserit fideliter cupienti ut voluerit dilargitur? Ita enim haec sacramenta manifestari [Col. 0551C] praecepit, ut a passione Dominica in quadringentesimo et vigesimo anno regis Geiserici decimo anno diem inveniremus, in quo Dominus cum suis discipulis pascha sacratissimum manducavit; in eodem quoque complerentur anni duo milia centum decem, ab agno scilicet illo anniculo sine vitio in Aegypto immolato, sicut a secundi circuli capite ostenduntur in ordine titulati.

Incipiamus itaque, fratres, ab exodi lectione de ipso agno in Aegypto immolato in memoriam scientibus revocare, ut possimus utrorumque agnorum speciem volentibus demonstrare. In qua lectione recognoscimus ipsum Deum et Dominum nostrum ad Moysen et Aron fratrem ejus in terram Aegypti dixisse: mensis hic, inquit, initium mensium, primus [Col. 0551D] erit vobis, in mensibus fasae, ad omnem Synagogam filiorum Isdrael dicens. decimo die mensis hujus accipiant sibi singuli per domos tribuum ovem per domum; et si exigui erunt in domo, ut non sint sufficientes ad ovem, adsumant secum vicinum proximum suum, per numerum animarum singuli quod sufficient sibi computabunt in ovem. Ovis sit sine vitio, immaculatus perfectus masculus et anniculus erit vobis ab agnis et ab aedis accipi, ea sit vobis observatum usque ad quartam decimam diem mensis hujus. Et occidet eum omne vulgus synagogae filiorum Isdrael ad vesperam; et accipient de sanguine ejus, et ponent super duos postes, et super limem in domibus, in quibus eum edent, in ipsis et edent carnes ipsas nocte assatas igni et azima [Col. 0552A] cum. . . . . . . edent. Non edetis crudam, neque coctam in aqua nisi assatam igni. Caput cum pedibus, et inter reneis nihil derelinquentes ex eis in mane, et os non confringetis ab eo. Quae derelicta fuerint de eo usque in mane igni cremabuntur. Sic autem comedetis eum; lumbi vestri praecincti, et calciamenta in pedibus vestris, et bacula vestra in manibus vestris; et edetis eum festinanter, pascha est enim Domini. Praecepit igitur Omnipotens Deus per Moysen universae synagogae filiorum Isdrael in mense novorum, qui est initium mensium in mensibus anni, in quo habitu ederent pascha; ad hoc utique, ut et suam divinitatem credentibus nobis in Christo manifestaret et illorum latrocinium, jam tunc a pascha primum, in Aegypto celebratum demonstraret; qui in Aegypto [Col. 0552B] ad vesperam, idest in novissima saeculi tempora, praecincti, et calciati adversus agnum Dei immaculatum prima die azimorum ad vesperam cum gladiis et fustibus exirent, et universa, quae ab omnibus Prophetis de eo praedicta fuerant, in eum committerent. Et ideo nos qui jam non secundum imaginem, sicut illi, sed secundum veritatem in commemorationem passionis filii Dei pascha celebramus, nihil aliud in primis nisi de ipsius Domini nostri adventu totis viribus fidei nostrae diligenter requirere debeamus et tunc circulorum serie revolvamus. Primus enim Gajus Julius Caesar Romae imperavit annis decem, mensibus quattuor, diebus sex. Post Gajum Julium Caesarem successit Augustus imperator, qui imperavit Romae annis quinquaginta sex, mensibus [Col. 0552C] quattuor, die uno. Hoc imperante advenit Johannes, Zachariae sacerdotis filius, missus a Deo praedicans baptismum poenitentiae, qui secundum praedicationem legis prophetarumque omnium Christum ostendit, Christum filium Dei advenisse in hunc mundum, idest in regione Judae, dicens: hic est agnus Dei, qui aufert peccata mundi; et hic est Salvator saeculi; hic est de quo dixi: homo ante me factus est, cujus non sum dignus corrigiam calciamentorum solvere. Exinde cepit Jesus docere populum et facere virtutes et signa magna, quae nullus alius fecerat. Manifestavit autem se post baptismum universo humano generi filiorum Dei, missum a Deo patre ad stabiliendum et reformandum, reconciliandumque populum sibi compositum, quibus electis duodecim [Col. 0552D] discipulis data est potestas in sancto Spiritu; et misit eos per omnes gentes, docentesque docerent. Dehinc ordinatis eis ad officium praedicandi gratiam Dei factam per nomen ejus, remissionem peccatorum, resurrectionem carnis, aeternam vitam mortuis resurgentibus, praedixit eis quanta passurus esset a Judaeis usque ad mortem, mortem autem crucis et quod triduo mansurus esset in corde terrae, et quod tertia die a mortuis resurgeret, et post resurrectionem coelos petiturus esset. Deinde Tiberius Caesar imperavit annis viginti duobus, mensibus septem, diebus vigintiduobus. Hoc imperante, idest sextodecimo anno imperii ejus, procurante Jadaea Pontio Pilato sub Anna et Caifa sacerdotibus, octabu Kalendas [Col. 0553A] Apriles, duobus Geminis Consulibus, incidit sexta decima luna, parasceve, quando Dominus noster, Salvator generis humani, Jesus Christus filius Dei passus est. Perpessus igitur omnia, quae de eo fuerant scripta, secundum praedicationem legis Prophetarumque omnium et Evangeliorum ejus, passus, ut diximus, octabu Kalendas Apriles, die parascaeve. Tertio vero die a mortuis resurrexit, die Dominica sextu Kalendas easdem, et conversatus cum Apostolis et Discipulis quadraginta ferme diebus, circumfusa nube in coelo est receptus. Exinde igitur, regnante gratia Dei, homines credentes in nomine ejus inluminari coeperunt. Et ideo in his omnibus gratiam referamus haec omnia disponenti propter nostram salutem; et vocat nos ad divinam agnitionem [Col. 0553B] Dominus Deus omnipotens pater Domini nostri Jesu Christi, cui sit honor et gloria per eundem Dominum Christum in Sancto Spiritu per omnia secula seculorum. Amen.

Fiunt ergo a protoplausto Adam in anno sextodecimo Tiberii Caesaris, idest in passionis Domini die anni V. millia quingenti, et a passione Domini usque ad annum decimum Regis, anni quadringenti viginti; quo anno et invenies diem paschae sacratissimum, in quo Dominus noster pro nobis agnus Dei fuerit immolatus. Qui dies in capite circuli primi anno decimo ejusdem Regis defigitur, perfecto numero titulatus. In his itaque annis Augustalis, sui laterculi auctor, dum et litterarum sit scientia praeditus, et calculationis arte peritus, vitium incurrisse [Col. 0553C] cognoscitur, propter annorum scilicet numerum suo in lunari cursu, cui plus assis unus ex ipso annorum fallaci numero accidisse probatur. Dicit enim a passione Dominica centesimo octogesimo et sexto anno, ejusdem Paschae die, diem diei convenisse, cum in anno centesimo sexagesimo et nono a capite circuli tertii diem ipsum debuit repperire, quem in suis circulis anno sexagesimo et nono noscitur defixisse. Illum vero sine membris diem cum vocabulo personatum apud nos anno septimo decimo, habitum suorum circulorum in capite in incerto numero ostenditur titulasse; ideo utique in errore devenisse videtur, sicut ipse suo adloquio profitetur. Quod autem, inquit, non ab eo anno quo passus est Dominus annorum ordinati sunt circuli investigati adque repperiti [Col. 0553D] compendii utilitas sua sit a duobus Geminis consulibus quo anno passus est Dominus usque ad annum consulatus Antonini quater et Albini, qui in hoc opere primus est, anni centum octoginta sex numerantur, et quia hoc eodem Consule contigit, ut omnifariam paschae dies diei passionis Domini conveniret utilitas obluta (sic) compendi fastidiri non debuit. Ab hoc igitur Consule, quo primae ocduadis initia coepta sunt, usque ad eum annum quo octogesimus et quartus annus cum suis embolismorum signis concluditur, perfacile est inspicientibus Kosmutae calculationis veritatem oculis quoque testibus comprobare, qualiter in hac supputatione comprobare se promittit; cum nec diem passionis Dominicae in capite [Col. 0554A] primae ocdoadis suae in integro defixerit, nec certum numerum annorum veridice terminaveris; sicut textus indicat nostrorum sequentium circulorum, quorum scilicet in capite inveniens Kalendis Januariis luna vigesima, et secunda feria septima, quartadecima primi mensis; decimu Kalendas Apriles, feria IV. Dominicum paschae VI. Id. Apriles, luna duodevigesima, et in ejus circulorum habetur in capite Kal. Januariis luna XX. feria VI. quartadecima primi mensis octavu kalendas Apriles feria V. dominicum pascae, V. kal. Apriles, luna VII. In hoc die putat esse passionem Dominicam, quod omnino ullatenus congruit veritati. Sic etiam nostris aspectibus lunaris ipse cursiculus indicat rutilo lumine radiatus, simul et annorum numerus certo in loco jure [Col. 0554B] defixus. Agriustia vero primus pravitatis cultor, et erroris sui amator, assertionisque suae imperitissimus doctor et semipsum, quem dum diximus declinandum, annos per singulos scripulis dissiparare conatur, ut ejus falsitas evidens ostensa nudetur, et a veritate alienus innotescere videatur. Ipse in doctius tunc interrogationibus agitetur, quasi vel quos solaminis argumento in ipso anni curriculo suis laterculis lunae crementum asses undecim semuncia, II. sele, scripulum unum semissem uncia, duae selae voluerit prorogare, et non asses undecim et uncia, quod proculdubio in ipsa separatione annali eadem luna testatur augmentis augere. Per quam utique unciam in annis octoginta quattuor septem asses habere poterat supputator, de quibus unum assem, qui post triginta [Col. 0554C] unum currit tempore Moysi, veritatem agnosceret plenum decuit (sic) declinasset. Octogies quater, ergo ut dicit, semiuncia duae selae scripulum unum semissem uncia II. selae, ipse itaque respondit sexis, quadrans scripuli undecim destun. (sic); quod est quod asserit. Et ille ait sexis dies sunt sex et quadrant horae sunt tres scripuli vero undecim destant sennarum (sic) minus puncta duo esse probantur, quia in destante puncta decem concludi apertissime dinoscuntur. Quid in hac interrogatione manifestius, quid in sua responsione probabilius, quam ut suo fomite vinceretur ineptus, suspiciones suas et usus qui solus horas octos emmisset puncta duo tantum secundum arbitrii sui voluntatem nisus sit exclusisse, et plenum assem penitus non valuit declinare. [Col. 0554D] Ob quam rem reticos (sic) omnes ad veritatis regulam docuit descivisse, et ut caeci jam facto ultra luminis januam non poterint invenire; sed qualiter prudentibus certis numeris declinetur captus et integer sensus non avertere moretur Octogies quater enim trecenti quinques quattus, sunt dies vigintinove milia septingenti triginta sex; et iterum octogies quater decusas uncias faciunt tibi dies nongenti trigenta unum; quos superiori summae adjungis, erunt dies trigenta milia sexcenti sexaginta septem; qui dies per ocdoadas et endecadas ita determinati noscuntur, ut et ipsum quem in se supervacuum continent diem excluderent, et certum in se seclusum numerum consingnassent. Quinque enim [Col. 0555A] sunt ocdoadae et endecadae quattuor, quae ocdoadae quinque inibi embolismares quindecim et lunares annos viginti quinque menses habent quadragintos nonaginta quinque, qui in se optinent, dies quattuor decimilia sescentos decem et quattuor, endecadae inibi embolismares et lunares viginti octo, menses habent quingentos quadraginta quattuor, qui in se exolvent dies sedecimilia quinquaginta sex; quorum dierum summam superadjungis, faciunt tibi dies triginta milia sescento sexaginta sex. Ecce de triginta millibus et sexcentis sexaginta septem diebus breviter exclusus unus assis in ocdoadibus et endecadibus per dierum divisionem veridice comprobatur et tunc ab imperitis, et studiosis in contentionibus dissipatur. Sic etiam in circulo sequenti cum [Col. 0555B] superiori germina concordia ociavit per embolismos, adque communes annos assem ipsum furiosus (sic) quantocius plenum invenies declinatum. Sunt enim in et secundo circulo sicut et in primo, embolismares anni XXXI. et communes quinquaginta tres tricies. Semel ergo trecenti docies, quattus, respondet tibi undecimilia nongenti quattus, et quinquagies ter trecenti quinquages quattus faciunt tibi dies decem et octo milia septingenti sexaginta dua. Hae duae summulae sibi invicem junctae efficiunt dies sexmilia sescentos sexaginta sex, et declinatus est assis ille praedictus.

Redeamus igitur et ad illam summam in dictis superioribus de eo anno venter et tectum, per quam primo anno pasche in Aegypto celebratum Kalendis [Col. 0555C] Januariis luna secunda fuisse didiceris. In ipsum si advertere volueris, hunc eundem assem plenissime declinabis. Continentur enim in praedictam summam assium septingenta sexaginta sex milia sescenti viginti quinque, ex quibus deducis asses trecentos sexaginta quinque, anni scilicet novissimi circulorum, ut appareat ipsum assem, et per hanc summam exclusum fuisse de septenario numero innatum ex unciarum augmento. Verum et vigesimam primam lunam sine unciis plenissime nudam anni octogisimi quarti esse condiscas. Cum autem praedictos dies rursum superioris summae revocaveris, et hanc ipsam partitus fueris, secundam repperies lunam, quam Kalendis Januariis in secundi circuli capite adfati, manu scis fuisse signatam. Deductis itaque [Col. 0555D] his assibus trecentis sexaginta quinque, remanent assium septingenta sexaginta sex milia ducenti sexaginta, in quibus partiris sexagesimam, habebis duodecimilia septingentos septuaginta unum; addes hoc supra summam praedictam, erunt assium septingenta septuaginta nove milia tricenta unum. In his partiris trigesimam, invenies viginti quinque milia nongenti sexaginta septem superet asses viginti unum. Ii sunt luna vigesima prima octogesimi quarti anni. Revocatis quoque praedictis assibus trecentis sexaginta quinque ad illam superiorem summam, erunt assium septingenta sexaginta sex millia sexcenti viginti quinque, ut supra. In quibus partiris sexagesimam, et invenies duodecimilia septingenti septe septi, uncia; [Col. 0556A] addes supra summam praefatam, et habes assium septingenta novem milia quadringenti, dipondius, uncia. In his partiris trigesimam, et habebis viginti quinque milia nongentos octogenta superet dipondius, uncia, sicut est luna in secundi circuli capite titulata, et declinaberis ad semipsum, quem in fine circulorum saepissime diximus declinandum. Quisquis es namque dolo vecordiae sauciatus, vel hujus rationis ignarus, per quam altam profundamque partitionis summam, ut verius dicam, potius dilucide demonstratum, hic assis de numero septenario fuerit exclusus agnosce; quemdam omnem in tua supputatione declinare nequiveris in utroque neutericus in veniris. Desine, quaeso, jam desine in errore miseros populos per fallaciam tuis eversiculis [Col. 0556B] insitire; veritati quoque tandem aliquando dura colla summitte, qui per nebulas et perstigia ex Aegypto, de incognitis provinciarum spatiis et longa intercapidine terrarum quasi venientem tibi nuntios paschae diem sacratissimum sine tempore frequentius inaniter celebrandum. Cum horum namque circulorum lunare in tui pectoris sensum gluttinaberis cursum. Tunc a primo anno paschae in Aegypto immolatum veridicum invenies fundamentum, quod et lunaribus cancellis veris et paschalibus titulis congruum sat esse cognoscis. Ex Kalendis namque Januariis, quibus superioribus dictis circulorum in capite lunam secundam inventam habitamque fuisse, jam noris in pridie earumdem Kalendarum Januariarum anni sequentis supputabis, eruntque dies [Col. 0556C] trecenti sexaginta quinque, super quos addes lunam secundam, quae isdem fuit Kalendis, ut dixit agnoscite licet procedendi, (sic) et fiunt dies trecenti sexaginta septem, in quibus partiris sexagesimam, invenies sexisuncia, duae selae addes supra summam predictam, et habes dies trecentos septuagenta tres, uncia, duae selae. In his ergo partiris trigesimam, invenies decus dipondius; superest decus tresisuncia duae selae, similiter etiam et in anno sequenti qui in ordine tertius appellatus supputare debebis. Bis itaque trecenti sexages quinque fiunt dies septingenti triginta. Inmittis vero ut supra anni primi lunam secundam et habebis dies septingentos triginta duos, in quibus partiris sexagesimam, invenies decus dipondius. Restant duae selae; addes hoc supra [Col. 0556D] summam praedictam, et erunt dies septingenti quadraginta quattuor; restant duae selae, in quibus partiris trigesimam, invenies dies quattus super et vies quattus, restant duae selae. Sic autem singulis quibusque annis usque in octogesimum et tertium annum supputabis; quem octogesimum et quartum in fine circulorum adnotatum agnoscis, ut etiam in his singulis annis undecim asses et uncia immittere videaris, et nullis cancellorum anfractibus vel lunaribus tituli erasse omnino noscaris. Dominus enim noster Christus, paternae obediens jussioni, ita hujus lunae almum sydus edidit, ut de noctis invenies lumen solidatae tenebrari ob nubimenta tenuaret quae claro invecta curriculo cautis vacasse per erroribus, [Col. 0557A] secretis operantibus causis, nunc plena subducit implenda, et rotatis cursibus iterum definitur. Haec sunt igitur lunae principia, ejusque officia perenni servitio divinitus instituta; haec in signis, et in temporibus, et in diebus, et in annis praesciae facta. Per hanc quippe fabricam castam puramque, et suae majestatis praesagio Dominus designabat ad ecclesiam, quod saepissime tenuatur casibus variis, et minuitur semper in lapsis; splendoris tamen nitore suffulta crescit in sanctis. Sic enim speciatim dico, eadem de semetipsa loquitur ecclesia: fuscasum, inquit, et decora, o filiae Hierusalem; et Dominus per Prophetam voci sonorae respondit, et dicit: tota speciosa es sicut sol, et perfecta sicut luna; et iterum: semel juravi in sancto meo si David mentiar, semen [Col. 0557B] ejus in aeternum manebit, et thronus ejus sicut sol in conspectu meo, et sicut luna perfecta in aeternum. Hoc autem ecclesiae in Christo totum manet, et competit sacramentum, adientissime namque repraesentamus ejusdem lunae perfectissimum cursum, ut in suis eum quodammodo cancellis diebus singulis in integro noveris terminatum. Ex Kalendis, inquam, Januariis in pridie illius diei supputabis, in quo etiam luna quota sit quaeris. Sed forsitan dicis: quare in pridie et quota sit luna in sequenti significas die, quia ex Kalendis utique Januariis summam colligis, et quota in his fuerit luna superinmittis? numquidne unum diem bipartitum vel duplicatum supputare singularem aliquatenus in numero possis? itaque in his partiris sexagesimam, et quod fueris partitus supra dierum [Col. 0557C] numerum ponis, in quibus similiter trigesimam partiris, et in quovis die, ut dixi, quota erit luna, quae ad athomum per dies et annos singulos peritissime designabis, quamvis unius cujusque paschae natales nonnisi primi mensis novus generat dies; sed ut ipse primus mensis a tertio nonarum Martiarum die usque in quarto nonarum Aprilium a cunctis plerumque esse dicatur, certa atque digesta ratione monstretur, ut in his viginti novem diebus paschalis nativitas retegatur, et per primum annalem circulum veridicis documentis, evidentius ostendatur. A solis enim et lunae fabrica quae die V. Kalendarum Aprilium sumpsit exordium, computamus dies trecentos liberos quadragenta occurrisse ad futurum quintum nonarum martiarum diem, super quos dies addimus [Col. 0557D] lunam quintam decimam, in qua utique plenitudine diei ipsarum quintum Kalendarum Aprilium ad vesperam a Domino fuerat constituta, et fiunt dies trecenti quinquaginta quinque, in quibus partiris sexagesimam, et habes quinques deuncos; addes supra summam superiorem, et fiunt dies trecenti sexaginta. Deun. partiris trigesimam et invenies decusdipondius super et deun. et quoniam quintadecima luna, plena, ut diximus, quinto Kalendas Apriles fuerat facta pridie idus Apriles, ut ritis cornibus extenuatur ad suum mensem primum implevit; propter quod novilunium Judaeis praeceptum est observare usque in hodiernum diem. Secundum vero mensem quarto idus Majas implevit, tertium mensem [Col. 0558A] quarto idus Junias, quartum mensem sexto idus Julias, quintum mensem sexto idus Augustas, sextum mensem septimum idus septembris, septimum mensem pridie Nonas Octobris, octavum mensem nonis Novembribus, nonum mensem pridie nonas Decembris, decimum mensem tertio nonas Januarias, undecimum mensem Kalendis Februariis, duodecimum mensem quinto nonas Martias, et habes dies trecentos quinquaginta quinque, quos continet annus primus sane inibi quindecim diebus lunae, quota utique plena et perfecta fuerat facta. Nam a quintum nonarum in quartum Nonarum Martiarum die supputatio pronuntiat luna, qui est scilicet dies inter quintu et tertio medius in quo luna deun et non assis, qui est dies unus inventus sit plenus. Itaque a die ipso [Col. 0558B] mensis inchoari non potest primus, sed a tertio nonarum martiarum in quarta nonarum Aprilium diem, in quarum quartu nonarum pridie, hoc est in die kalendarum Aprilium conputamus ex quinta kalendarum earumdem praeteriti, idest primi anni, in quo die utraque luminaria in signis, et in temporibus, et in diebus, et in annis a Domino fuerant constituta, et inveniemus dies trecentos septuaginta, super quos addimus lunam quintam decimam, in quo statu interea fuerat facta, et fiunt dies trecenti octoginta quinque. Ex quibus diebus partiris sexagesimam, et habes sexis cincun; hos praedictae summae adjungis, et fiunt dies trecenti nonaginta unu cincun; partiris trigesimam et invenies decus tresis, superet ascincunt. Ergo ex die tertio nonarum martiarum [Col. 0558C] usque in diem quartum nonarum Aprilium primam lunam quaerere debemus, quoniam in quocunque die existis viginti novem diebus luna prima cum fuerit, inde incipit mensis primus, in quo mense pascha sacratissimum celebrari praecepit omnipotens Deus, sicut in Exodo testatur et dicit: diem festum paschae observabitis; septem diebus edetis azima, sicut praecepi tibi, per tempus mensis novorum; in eo enim existis de terra Aegypti. Item in Levitico praecipit Dominus et dicit: primo mense in quarta decima mensis, in medio vespertinorum pascha Domini, et in quintadecima mensis hujus dies festi azimorum Domino. Item in Numeris: et locutus est Dominus ad Moysen in deserto Sina anno secundo proficiscentibus eis ex Aegypto, in mense primo dicens: dic, ut faciant filii Israel [Col. 0558D] pascha in tempore suo quartadecima die mensis primi ad vesperam. Secundum tempora, secundum legem suam, et secundum comparationem suam facies illud. Et locutus est Moyses filiis Israel facere pascha in deserto Sina secundum quod praecepit Dominus Moysi, sic fecerunt filii Israel. Et paulo post cum comminatione praecepit Dominus, et dicit: homo qui fuerit mundus, et in via longa non fuerit, et cessaverit facere pascha, exterminabitur anima illo de populo suo, quia munus Domino non obtulit in tempore suo: et peccatum suum accipiet homo ille. In Deuteronomio Moyses ad populum locutus est dicens: observa mensem novorum, et facies pascha Domino Deo tuo, quia in mense novorum existi de terra Aegypti nocte, et sacrificabis [Col. 0559A] pascha Domino Deo tu. Sic quoque et in primo libro Esdrae apertius scriptus est egit. Osias pascha in Hierosolymis Deo, et immolavit phasec quarta decima luna primi mensis ad vesperam. Ecce quartadecimae lunae dies, qui est ad quintu decimu kalendarum Aprilium die usque in septimo decimo kalendarum Majarum, legaliter ut sit vera ratione firmata dinoscitur; et sic etiam a tertio Nonarum Martiarum die usque in decimo kalendarum Aprilium diem sunt decem novem, in quibus luna dum nascitur, lunaribus annis proculdubio deputatur; a nonum vero kalendarum Aprilium in die quartu Nonarum earundem dies sunt decem, et his dum nascitur embolismaribus annis profecto defixa notatur, sicut circulorum in vetustatis indiculo comprobatur. Sex enim menses [Col. 0559B] divident annum, in embolismario vero mensis unus dierum triginta prorogator accedit sexes ergo vies nonus tibi faciunt dies centum septuaginta quattuor; et septies triceni habes cc. decusas summulas adjungis, faciunt tibi dies trecentos octoginta quattuor. Hic est annus embolismaris. Lunaris autem annus aeque in sex mensibus dividitur. Sexes itaque [Col. 0560A] vies nonas faciunt tibi dies centum septuaginta quattuor, et sexes triceni centus octo sunt. Junctae sibi invicem summulae faciunt dies trecentos quinquaginta quattuor, non a dominico in dominicum paschae, sed ad quartam decimam in quartam decimam lunam primi mensis anni supputantur venientis; et sic omnes suo in ordine per annos octoginta quattuor certis mensibus sine dubio dies collectos invenies, sicut ipsius lunae per menses singulos oculis testibus, nativitatis fulget aspectus. A prima enim luna kalendarum Januariarum usque ad octavam annos embolismares invenies; a nona vero usque in vigesima septima lunares pro certo repperies. Sic etiam a vigesima et octava usque ad trigesimam embolismares invenies annos. Haec omnia solicitius [Col. 0560B] observabis, et dies paschae in integro invenies. Non laborabis ecce, annuente Domino, singula dilucide perfecta monstrantur, in quorum jam et obtrectatorum perfidia refallatur, ut insontium astuta simplicitas cunctis subdita cognoscatur; ipocrytarum vero evitentur errores, quia imperitorum est jactantia, nam verecundia plenae sunt praefatae virtutes.
[Figure: [Table] 49Kb]



EODEM TEMPORE.
AUCTOR INCERTUS. [* 1Kb]




[Col. 0561A]
OBSERVATIO CRITICA.

[Col. 0561A] Quisquis in Scotorum historia vel leviter versatus agnoscere debet primos Christianos religionis doctores in hodierna Scotia exstitisse vitae monasticae cultores, unde famosum illud Forduni in Scoti-Chronico lib. XIII, cap. 8, pag. 184, dictum, qui de sancto Palladio circa annum 430 ad Scotos in Christum jam credentes misso episcopo sic loquitur: »Ante cujus (Palladii) adventum habebant Scoti fidei doctores, ac sacramentorum ministratores presbyteros solummodo monachos, ritum sequentes Ecclesiae primitivae.« Per quae sane verba sincerus ille historiae Scoticae conditor solum insinuare videtur, S. Palladium fuisse primum episcopum a summo pontifice Romano missum ad Scoticanam Ecclesiam a cunabulis resurgentem gubernandam, cum ante illius adventum, et eadem adhuc imperfecta ac rudis per presbyteros [Col. 0561B] ab aliis legitimis episcopis ordinatos ac plerumque monachos instructa fuerit, sed jam ad suscipiendam supremam Ecclesiae hierarchiam accommodata prout aliae gentes ad Christum conversae prius per presbyteros instructae sunt, quam episcopali jurisdictione donatae. Verum rerum Scoticarum scriptores et ipse Fordunus agnoscunt sanctum Niniam Candidae Casae episcopum, sanctum Palladium, sanctum Fernanum, S. Servanum, S. Kentigernum, aliosque primitivae Ecclesiae Scoticanae episcopos, exstitisse veros monachos, ac disciplinae acerrimos vindices, qui monasteria, tanquam Christianae religionis quaedam castra, erexerunt, ex quibus prodierunt tot sanctissimi milites ad debellandam daemonum militiam exercitati, et ad propagandam fidem Christi aptissimi. Hujus rei vividum exemplum praebet sequens [Col. 0561C] Ordo monasticus, ab antiquis monachis Scotis sub exordio susceptae Christianae religionis observatus, qui cum vetustissimum sit omnium Monachorum Occidentalium monumentum, magnamque cum Aegyptiorum Patrum regulis connexionem habeat, sic merito post S. Cassiani institutiones et regulam S. Pachomii debitum locum inter haec additamenta meretur, utpote arctissimam Orientalis disciplinae observantiam complectens, exceptis frequentibus illis in aquam immersionibus, quae solis monachis Scotis fuerunt peculiares. Cum igitur, longe ante adventum S. Palladii, in hodierna Scotia exstiterint monasteria, quorum inquilini nominabantur Kiledei vel Kildei ab ipsis cellis, quas inhabitabant, non a cultu quem ibidem exercebant, sic appellati; adeoque veritati consonum videtur, hunc Ordinem Monasticum etiam ante S. Cassiani [Col. 0561D] institutionum propagationem, ab illis Kiledeis sive Kildeis (corrupte per sequiores scriptores Culdeis nuncupatis) [Col. 0562A] observatum fuisse. Nam hoc monasterium Kilrosense vulgo Culrosense dictum erectum est, a S. Servano Orcadensium insularum apostolo, et S. Palladii discipulo, qui non novam disciplinam monasticam introduxit, sed veterem primaevis Scotis monachis communem excoluit. Erat autem hoc monasterium in aestuario Forthae sive Bodotriae situm, ad borealem fluminis ripam et infra Strivelingae castrum sex milliaribus jacens, ubi fluxus et refluxus adhuc cernitur, quem auctor vitae S. Kintigerni apud Bolandum 13 Januarii per Malenam et Ledonem fluvios designat; ad morem quorumdam veterum per Ledonem intelligens aestum et fluxum maris, quemadmodum et per Malenam denotans refluxum sive recessum maris; quos igitur male duos distinctos fluvios existimavit, cum apud Kilrosiam nullum aliud flumen [Col. 0562B] praeter Bodotriam appareat, ubi tamen, quamvis locus ille viginti milliaribus ab ostio fluminis distet, tamen magnus fluxus et refluxus maris observetur. In hoc igitur monasterio educatus est S. Kentigernus vulgo dictus Mungo primus Glasguensis in Scotia episcopus et multorum monachorum pater, qui, Kilrosia ad australes partes secedens, necessario aestuarium Forthae transivit tempore Malenae sive refluxus maris, atque apud Glasguam figens pedem insigne erexit monasterium a nongentis quinquaginta monachis inhabitatum, quibus utique disciplinam monasticam a S. Servano magistro suo usitatam praescripsit observandam. Celeberrimum ergo erat Kilrosense monasterium, et forsan ante adventum S. Palladii ab ipsis monachis Scotis sive Kiledeis constructum, a quibus et denominationem sumpsisse videtur, [Col. 0562C] cum ex ante dictis omnino constet, monachos apud Scotos jam dudum floruisse. In veteri enim Scotorum idiomate Kil denotare ullam quemadmodum et Ros vel Ross significare promontorium animadvertunt antiquitatis Scoticae periti, ita quod Kil-ros exstiterit verum Kiledeorum promontorium, quorum cellae ibidem constructae altitudine eximia reliquam planitiem superaverunt, praesertim ad latus boreale aestuarii positae. Verum labente saeculo septimo hoc insigne Kiledeorum monasterium, a Danis et Norwegis, Britanniam septentrionalem devastantibus ad incitas est redactum, nec ante annum 1217 reparari coeperat. At hoc eodem anno Malcolmus Fifae comes idem depopulatum coenobium restauravit, amplissimis agris et donis locupletavit, ac sacro ordini Cisterciensi concessit; cujus piissimi inquilini [Col. 0562D] S. Servanum olim sanctissimum loci abbatem in divum titularem susceperunt, ejusque sacram memoriam [Col. 0563A] ad diem primum Julii annuatim solemni festivitate celebrabant. Et quidem, etiamsi anno 717 apud Scotos dem sumptuosa coenobia obtinuerint; attamen, longo tempore hunc Ordinem monasticum in aliquibus locis conservatum fuisse testatur arcta disciplina monastica a Scotis monachis per Germaniam, Galliam, et Belgium observata etiam postquam illi, pro primaria vitae norma, regulam Benedictinam susceperant, quemadmodum ex variis locis monastici Scotici instruimur. Adeoque de hujus antiqui monumenti authenticitate nullum dubium intervenire debet, cum, ante fatalem monasteriorum in Scotia dissolutionem, plurima vetera monumenta in Kiledeorum coenobiis praesertim Dunblani et Dunkeldae sint conservata, quae quidem duo monasteria quoddam veteris disciplinae vestigium retinuisse videntur usque ad [Col. 0563B] saeculum XII, quando in distinctos epicopatus erecta sunt. [Col. 0564A] primum introducta sit regula S. Benedicti, atque sequioribus saeculis plurimi novi erecti ordines monastici ibi- Ex archivo igitur Dunblanensis Ecclesiae, hunc praesentem Ordinem monasticum descripsit vir religiosus Servanus Thomson Scotus, monachus Benedictinus in celeberrimo Dunfermlensis coenobio professus, secumque Ratisbonam cum aliis documentis antiquis attulit, florente adhuc apud Scotos orthodoxa et catholica religione. Nam, anno 1526 piissimus noster pater Servanus cum aliis monachis Dunfermlensibus ab optimo patruo dom. Joanne Thomson monasterii S. Jacobi Scotorum Ratisbonae abbate dignissimo vocatus, et ibidem prior conventualis constitutus, piissimam vitam duxit, acerrimus arctioris disciplinae monasticae vindex, usque ad annum 1544, quo religiosam animam Deo reddidit.




[Col. 0563]
ORDO MONASTICUS IN VETERI SCOTIAE MONASTERIO DE KIL-ROS OLIM OBSERVATUS. (C,S)

[Col. 0563A] Servanus discipulus S. Palladii, circa annum 448 aedificavit monasterium de Culros, ibique magnam congregavit monachorum congregationem, quos in timore Dei et in magna continentia custodivit, qui a communi plebe vocabantur Culdei sive Colidei, sed proprie dicebantur Kiledei, sic nominati ab ipsis cellis, quas inhabitabant, et veri monachi erant, imitantes monachos Aegyptios, et similem illis ducentes vitam. Nam imprimis perpetuum jejunium observabant, [Col. 0563C] semel in die cibum sumentes, et quidem tempore hiemali, apparentibus stellis in firmamento, in aestate autem post occasum solis. Quae refectio apud illos vocabatur coena, et in mensa non apposuerunt diversorum fercula saporum, neque esculentiores pastus, sed secundum comedentium numerum tot paximacia panis, atque olera cocta, sed solum sale condita. Nunquam carnes vel pisces comederunt, neque caseum vel butyrum admiserunt, nisi dominicis et festivis diebus, quando binam refectionem sumebant, scilicet prandium et coenam. Pro potu aquam habuerunt puram et aliquando mixtam lacte, nam vinum et cerevisia illis ignota erant. Infirmis tamen vel aetate provectis, vel etiam longo itinere fatigatis, aliqua suavioris cibi oblectamenta dabantur, nunquam [Col. 0563D] tamen carnes comedebant. In mensa autem altum observabant silentium divinae lectioni et spiritualis patris exhortationibus intenti, atque hoc modo fessos artus acceptae coenae refectione relevabant, nec tamen ad satietatem; nimia enim satietas, quamvis solius panis, luxuriam gignit, sed tunc pro impari corporum vel aetatum conditione, quisque coenam capere potuit

Omnes in uno loco dormiebant, sed in separatis lectisterniis, et quidem vestiti, et zona pellicea praecincti, ut expergefacti alacrius surgerent. Nam ad primum galli cantum in oratorio omnes praesentes [Col. 0564B] esse debuerunt, quocunque anni tempore, per nolae pulsum excitati ita ut media nocte semper surrexerint ad vigilias nocturnas peragendas. Quae vigiliae per integras tres horas durabant, quia singulis viginti psalmos deputabant, et ad finem cujusque psalmi profunde genu flectebant, sese in terram prosternentes. Expletis tribus vigiliis nocturnis, consona vocis et cordis intentione omnes exire de oratorio debuerunt; solus autem pater monasterii secretam Deo pro [Col. 0564C] statu Ecclesiae fundebat orationem, dum reliqui meditationibus, genuflexionibus aliisque piis operibus incumbebant, usque diluculum. Et tunc dato signo, omnes oratorium accedant, ad matutinas laudes persolvendas, quibus finitis, pater monasterii quotidianis lacrymarum fontibus exundans, thurificatis orationum holocaustomatibus redolens gemmae caritatis ardore flagrans, debitam dominici corporis oblationem puris sacrabat manibus, sicque ad angelicum pergebat alloquium. Synaxi finita, aliqui frigidam petebant aquam, in qua diutius morando, corpus rigabant, omnemque carnis ardorem domitabant: quandiu autem in oratorio orarent, nullus oscitare, nullus sternutationem facere, nullus salivam jacere licenter auderet.

Deinde omnes ad laborandum domi vel ruri se [Col. 0564D] praeparabant, ut quotidiano desudantes operi manuum laborare suam in commune transigerent vitam, probe scientes quod secura quies et otiositas vitiorum mater et fomes esset, et ideo humeros suos divinis fatigationibus submiserunt; et impensiori studio, pede manuque laborabant, atque ita propriis viribus, cuncta congregationis opera cum gaudio expediebant. Nam ad rurale opus accincti, jugum ponunt humeris, sustossoria, vangasque invicto brachio terrae defigunt, sarculos, serrasque ad succidendum sanctis ferunt manibus, omniaque praestant proprio labore, quae [Col. 0565A] homines rustici auxilio boum et equorum perficere solent. Nam apud ipsos, nulla aera boum et equorum aut aliorum animalium inveniebatur ad agros excolendos, vel quodcunque opus perficiendum quia quisque erat bos et equus ad laborandum. Solus seniculus abbas habuit equiculum ad iter faciendum et paucas vaccas ratione lactis, sicuti et oves ratione lanae et pellis nutriebant, nam omnes alias possessiones respuebant, et divitias detestabantur. Quando autem opus rurale diutius duravit, tunc in campis solitum psalmorum pensum peragebant, observato debito tempore, pro singulis horis canonicis, ad hoc enim intenti, ut singulis diebus integrum Psalterium devote recitarent. Quandiu autem laborabant, nullum audiebatur murmur, nullum praeter necessarium habebatur [Col. 0565B] colloquium, sed quisque aut orando, aut recte cogitando injunctum peragebat opus.

Peracto opere rurali, seu quocunque alio injuncto labore jam finito, ad cellas proprias revertebant, ubi aut scribendo aut orando totam ad vesperam peragebant diem, nisi quando tempus aderat ad orandum horas canonicas in oratorio. Vespere autem appropinquante, cum nolae pulsus audiebatur, quisque studium aut laborem deserebat. Quamprimum enim in auribus cujuscunque pulsus resonaret, scripto litterae apice, vel etiam dimidia ejusdem litterae figura, citius assurgentes, sua finiebant officia, sicque cum silentio et gravitate, sine ulla colloquii fabulositate oratorium petebant. Expletis psalmorum canticis, consona cordis et vocis intentione quisque privatis precibus [Col. 0565C] et genuflexionibus inserviebat, quoadusque sidera coelo visa finitum clauderent diem, in aestate autem, ob noctis brevitatem, usque ad occasum solis.

Tandem ad mensam conveniunt, ut fessos artus coenae refectione relevarent, ubi quidem spirituali lectioni plus attendebant quam ciborum sapori; tota enim refectio non aliis cibis quam communi pane sale conditis constabat, ut jam dictum est. Modice igitur refecti, cum gratiarum actione oratorium petebant, et per breve tempus orationem effundentes, dato signo, et accepta patris spiritualis benedictione, dormitorium accedebant omnes, seniores aeque ac juniores, secundum ordinem claustralem, neque vocis mussitatio audita est, sed usque ad primum galli cantum, quietem sumebant. Atque hoc modo, per singulas [Col. 0565D] anni dies et noctes Creatori suo inserviebant, nisi quod a nocte sabbati quousque primo diluculum scilicet prima diei dominicae hora eluxerit, vigiliis, orationibus, genuflexionibus sese impenderint, excepta una hora post matutinas laudes, quando sese ad scrutanda intima cordis secreta praeparabant. Qua peracta, et vere compuncti, patrem spiritualem accesserunt, cui cogitationes suas propalabant, sine cujus jussu nihil praestare potuerunt, sed illius licentiam etiam vel ad naturae requisita acquirebant.

Paupertatem maxime coluerunt, nec alias possessiones habuerunt, nisi quas propriis manibus laborare poterant. Hinc dona iniquorum respuerunt, divitias detestabantur. Si autem aliquis de magnatibus terrae [Col. 0566A] aliquid pro eleemosyna concedere voluerit, immediate pauperibus distribuebant, quibus etiam oblationes fidelium concesserunt; in vicinia enim habuerunt xenodochium, ubi pauperes et debiles, claudos et caecos, senes et orphanos nutriebant, quorum praecipuam curam gerebat S. Servanus, iisdem omnia necessaria praebens, piisque exhortationibus inserviens.

Vilibus induebantur vestibus, maxime pellinis, sed albi coloris, ut moribus sic et vestibus candidi apparerent, Habitus enim interior ex alba lana contextus ad genua descendebat, illoque ad laborandum utebantur, nam lineas vestes nunquam adhibebant. Exterior habitus erat birras, qui et amphibalus dicitur, corpus simul et caput tegens, quem zona pellicea [Col. 0566B] praecinxerunt, atque sic incedebant quotidie ad orandum et laborandum, et etiam sic dormiebant.

Igitur apud antiquos illos monachos sive Culdeos fulgebat perfecta morum probitas, vitae paupertas, in agendis actibus perpetua continentia, atque ad patris spiritualis imperium indeficiens obedientia. Nec solum patri monasterii, sed et senioribus ab ipso ad invigilandum constitutis obedire debuerunt omnes, et refragantibus durae subdebantur poenitentiae. Pro qualibet enim culpa etiam minima severa injungebatur poena, sic quando quisque aliquid sibi proprium vindicaret et pronuntiaret, verbi gratia, Meum librum, etc., tunc exutus vestibus, se aqua immergere usque ad collum debuit, ibique diutius morando omne propriae voluntatis pravae desiderium exstinguere. [Col. 0566C] Si autem patris spiritualis, vel aliorum seniorum jussa hilariter et alacriter non adimpleverit, a fratrum consortio segregatus, pane et aqua tandiu vivere debuit, donec resipisceret, et si obstinax in disobedientia permanserit, et culpam commissam agnoscere renuerit, squalore carceris puniebatur. Pro parvis culpis publice commissis coram tota congregatione poenitentiam agebant diris verberibus percussi, quae flagella poenitentialia nominabantur.

Hunc asperum et durum vivendi modum inibant Kiledei sive monachi antiqui Culrosenses cum magno gaudio, ut violenter raperent regnum coelorum, neque facilis ad subeundam tam arduam monasterii disciplinam ingressus concedebatur, quamvis multi ad morum reformationem concurrebant. Nam quicunque [Col. 0566D] sancti propositi conservationem desideravit, fratrumque consortium sincere postulavit, prius decem diebus prae foribus monasterii, quasi reprobatus, nec non verborum opprobriis confutatus remanere debuit, saepius pulsans, sed nullum ingressum inveniens. Si autem bene utens patientia ad decimum perstaret diem, tunc porta claustri fuit aperta, et noviter ingrediens seniori ad portam constituto inservire debuit, ibique per multum temporis desudans, multisque animi adversitatibus probatus, tandem fratrum merebatur inire consortium. Quicunque etiam fratrum conversationem cupiebat, prius omnem substantiam pauperibus distribuere debuit, nam nihil ab eo, ne quidem vel unum ut ita dicam denarium, in usum [Col. 0567A] monasterii accipere voluit spiritualis pater, sed nudus veluti e naufragio evadens in congregationem receptus est, nam et vestimenta saecularia ante ingressum deponere et pauperibus dare debuit. Haec autem omnia ideo praestare obligabatur novus receptus, ut ibi voluntariam deligeret paupertatem, et nequaquam inter fratres excellens sese elevaret, vel sua suffultus substantia aequalem fratribus non iniret [Col. 0568A] laborem, aut religionis habitum apportans vi extorqueret, quae monasterio reliquit, et fratrum patientiam commoveret in iram. Haec aliaque plura aspera quidem et dura exercebant antiqui illi Kiledei, quorum disciplinae rigorem, quamvis ad imitandum necessariae, proposita compendii brevitas vetat nos exponere. Sed Aegyptios monachos in omnibus imitati sunt, similemque eis duxerunt vitam.



[* 1Kb] POETAE QUINTI SAECULI.




ANNO DOMINI CCCCV.
AUREL. PRUDENTIUS.
(Juxta editionem Arevali.)




[Col. 0567A]
Epistola dedicatoria.

Beatissimo patri et D. N. PIO SEXTO papae maximo FAUSTINUS AREVALUS.

Christianae poeseos monumenta, omnium, quae modo exstant, aut exstitisse unquam scimus, praestantissima, M. Aurelii Prudentii Carmina, quam diligentissime fieri potuit, recognita et correcta luci publicae mandare constitui, nomini, majestatique tuae, Pie Pontifex Maxime, consecrata. Patere, humanissime Princeps, ut non modo ad solium istud tuum et ad pedum oscula beatorum demissus, ut par est, ac venerabundus accedam, verum etiam ut et libere profitear, munus hoc, quod tibi offero, non nullius esse pretii, et cujusmodi hoc sit pretium, palam edisseram. Etsi enim tot sustineas, ac tanta negotia solus (quod verissime etiam de te dici potest), in Ecclesiae catholicae gubernationem singulari studio et sapientia incumbas, populorum tibi subditorum felicitati incredibili vigilantia et providentia prospicias; tamen in tanta rerum mole adeo erga litteras ac bonas artes affectus es, ut hac etiam in parte praeclara tua merita una omnium voce et praedicatione celebrentur; neque ulla unquam, quamdiu suus litteris et humanitati stabit honos, tacebit posteritas. Quod enim museum splendidissimum omni illustrium monumentorum genere ad praesentium et posterorum sive admirationem, sive etiam invidiam instruxeris; quod plurima ac maxima beneficia in litteras, in litteratos viros, in artes caeteras, quae a liberalitate nomen habent, cumulatissime contuleris; quod bibliothecam tuam omni librorum copia et delectu in primis conspicuam reddideris, vaticanam vero magnis accessionibus locupletaveris; quod assidue de litteris deque optimarum artium studiis maxima cum animi voluptate, limato subtilique judicio disseras: haec aliaque hujus modi vehementem et accensum exquisitae doctrinae amorem cum doctrina ipsa conjunctum satis declarant. Cum autem rerum ecclesiasticarum cognitio caeteris tibi sanctior et antiquior sit, quod his studiis ab adolescentia innutritus, summa ex eorum tractatione laudem fueris assecutus, hac potissimum de causa novam hanc Prudentii editionem tibi non solum jucundam, sed etiam gratam futuram esse confido. Ut enim Ecclesia Jesu Christi, cujus tu vices, bonis omnibus plaudentibus, geris in terris, adversus haereticos impiosque hujus aetatis homines defendatur, optime intelligis, Pontifex sapientissime, auctorem gravissimum esse Prudentium. Quippe is profanis litteris apprime eruditus, forensi eloquentia exercitatus, maximis honoribus in Romana republica perfunctus, amoenissimum ingenium leporesque poeticos ad fidei christianae causam ornandam, [Col. 0569] illustrandam, tuendam felicissime convertit. Atque, ut alia praeteream (nihil enim Prudentius in his studiis ecclesiasticis intentatum reliquit), multum ille contulit ad sublimem hanc gravitatem et dignitatem, quae in Ecclesiae precibus hymnisque Deo concinendis elucet, et in qua tu, Pie Pontifex, summopere delectaris. Praeterea antiquitates Christianas maxima ex parte complexus est; sed illos ritus accuratius descripsit, qui nunc in quorumdam hominum reprehensionem incurrunt; ac nominatim religiosum cultum, quo sanctos coelites venerari oportet, suo ipso exemplo luculenter demonstravit, dum tenero pietatis affectu, quem trito apud nos vocabulo devotionem appellamus, stratus humi ad martyrum sepulcra, lacrymas uberrime fundens, oscula marmoribus figens, tumulisque adeo arcte inhaerens, ut altar tepesceret ore, saxum pectore, eos animi sensus experiebatur, quos tibi, Pie Pontifex, cum Prudentio communes esse, omnes novimus. Constat enim, quanta constantia hujuscemodi pietatis officia exsequaris, quam religiosa mente habituque oris ac corporis gloriosum B. Petri principis apostolorum sepulcrum adire, ejusque venerabilem imaginem quotidie ferme venerari et osculari sis solitus. Graviora vero sunt illa, quod Prudentius pro altissimis religionis nostrae mysteriis contra sophisticas haereticorum argumentationes docto ac severo philosophandi genere propugnavit, aram vero Victoriae totumque idolorum cultum adeo acriter et nervose insectatus est, vix ut quidquam postea scribere aut obloqui ethnici ausi fuerint. Quod si non ea solum, quae commune Ecclesiae bonum respiciunt, sed illa etiam considerare velimus, quae ad apostolicam tuam sedem, Pie Pontifex, proprie spectant, quanquam quid est, quod ad Ecclesiam Romanam, fidei et morum magistram, ecclesiarum omnium matrem pertineat, quod non idem quam arctissime cum communi religionis catholicae causa aptum connexumque sit? Sed tamen quidquid id est, quod ad istam primam cathedram magis proprie spectat, ejus dignitatem, majestatem, auctoritatem ita Prudentius praedicat, ut tot tamque variis successibus Romani imperii nihil aliud actum crediderit, nisi ut Christo jam tum venienti via sterneretur, cordaque hominum uno illigata vinculo pax et Roma tenerent, capita haec et culmina rerum, et sub unius principatu mens una sacrorum foret. Ac sane Prudentius non modo martyrum sepulcra, quorum innumeros cineres vidisse se Romae testatus est, elegantissimis versibus describit, neque solum populorum concursus ad eorum reliquias, festosque dies celebrandos maximis laudibus exornat, verum etiam domum reversus magno studio egit, ut multa quae in hoc genere Romae viderat ac didicerat, in consuetudinem apud Hispanos suos inducerentur. Itaque ego Prudentium tali ac tanta doctrina et pietate virum, scriptoremque cum semper antea utilem et salutarem, tum nostris maxime calamitosis temporibus necessarium, quoad facere et conari potui, a mendis quae temporum injuria, aut librariorum inscitia, aut oscitatione irrepserant, vindicatum proferre in lucem constitui, omnesque nervos contendi, ut eorum omnium, qui ante me in hoc stadio desudarunt, industriam laboremque superarem, et nisi me meus fallit animus, superavi. Illud autem neque tacere debeo, et gloriosum mihi duco profiteri, concessu ac beneficio tuo, Pie Pontifex, factum esse, ut antiquissimi codices vaticani mihi, quandocumque vellem, libere paterent, quibus facilius et locupletius, quod destinaveram, possem ad exitum perducere. Utinam ea, quae ego ad Prudentium illustrandum adjicienda esse censui, non ita parvi pretii et levioris operae videri possint, ut minus propterea gratus acceptusque ad te accedat ipse Prudentius! Verum hoc etiam erit humanitatis tuae, Beatissime Pater, ut ea, quae in me parum probabuntur, Prudentio condones, et si non perfectionem commentariorum in Prudentium, at conatum saltem aliquem meum diligentiamgue comiter, ut soles, et benevole complecti velis. Mihi quidem nihil gratius, nihil optatius, nihil, quod ex animi mei magis sententia futurum sit, accidere poterit, quam si catholicus poeta Prudentius, a me ita, ut vides, recognitus, judicii tui, quod gravissimum omnibus esse debet, praerogativa honestatus, regi catholico Carolo III, Pio, Felici, Augusto, Domino meo clementissimo, cujus unius beneficentiae, ut incumbere in haec studia meo arbitratu possem, acceptum referre debeo, haud injucundus adveniat.




[Col. 0571]
PRUDENTIANA SIVE PROLEGOMENA IN EDITIONEM ROMANAM OPERUM M. AURELII CLEMENTIS PRUDENTII.


[Col. 0571A]
CAPUT PRIMUM. Ratio ac divisio totius operis.

1 1. Quam laudem Prudentio tribuebat Gaspar Barthius, quo ego homine neminem in poetis legendis et illustrandis aut diligentiorem aut doctiorem novi, equidem eam a caeteris, si repugnent, extorquere non admodum conabor: sed certe ejusmodi vocem ex ore ecclesiastici viri, quique religionem Christianam, addam, catholicam Romanam, unice diligat, libentissime exciperem. Igitur Barthius lib. IX Advers. cap. 1, cum dixisset, de Christianorum in rota suppliciis plenos esse beatorum Christi militum commentarios, quorum, addidit, vel primum praeconem puto Prudentium, dulcissimum, piissimum et eruditissimum poetam, quem ut teneam, non negem omnium Graecorum [Col. 0571B] Latinorumque vatum scripta contemnere.

2. Illi ipsi heterodoxi, qui poetam hunc divinum maximis laudibus evehunt, et in operum ejus editionibus adornandis majorem quam nostri diligentiam adhibuerunt, fateri coguntur, eum de libero arbitrio, de carnis innocentia, de bonis operibus, et imprimis de invocatione martyrum aliorumque sanctorum, de Virgine beata, et quae alia ejusdem generis sunt, hoc est, fere de omnibus rebus, de 2 quibus male ipsi sentiunt, cum catholicis eadem sentire. Scio, ab haereticis Prudentium, aperte ab ipsis dissentientem, excusari, vel quod poetice locutus fuerit, vel quod jam tunc superstitionis, ut jactant, semina inter Christianos spargi coepissent: quam perverse, vel impudenter potius, his responsionibus abutantur, alio loco [Col. 0571C] explicabo. Profecto non solum Prudentius insanam idololatriae superstitionem acriter oppugnat, neque solum religionis nostrae fundamenta adversus gentiles egregie sustinet, neque solum Hebraeorum perfidiam vehementer convellit, neque solum contra haereticos qui praecesserant accurate disputat, sed multa etiam addit, quibus haeretici nostrorum temporum facile possint revinci: praeterea ritus veteris Ecclesiae de usu luminum, de altaribus, de ornatu divitiisque templorum, de reliquiarum cultu, de sanctorum imaginibus, deque aliis hujusmodi ita graphice, itaque dilucide describit, ut irridere libeat quorumdam hominum ignorantiam, sive pravitatem, qui superstitionem in re qualibet quasi subverentes, non dubitant caeremonias sanctissimas, vel ab ipsis Ecclesiae primis [Col. 0571D] saeculis usitatas, tanquam inventa monastica aspernari et rejicere. Nam quid ego loquar de innumeris [Col. 0572A] martyrum sepulcris, quae Romae vidit Prudentius, de peregrinationibus Christianorum, sive concursu ad eorum festa celebranda, de cryptis; quae planius intelligo, dum Prudentium lego, quam dum oculis perlustro?

3. Jam vero cum martyrum coronas celebrat Prudentius, peragrans loca, nullius ante trita solo, quo ingenii acumine et ubertate, quo oestro Christi militum robur, constantiam, verba ad tyrannos invicta, patientiam in perferendis suppliciis, mirabilem tormentorum varietatem nobis repraesentat, et quasi ante oculos ponit! In hymnis autem diurnarum horarum quantus inventionis decor! In animi pugna exponenda quam certa et ex ipso mysticae theologiae fonte petita doctrina! In omnibus denique ejus operibus [Col. 0572B] quantus pietatis ardor emicat! Cum enim multa ac varia nobis scripta reliquerit, non poteris vel unicum ejus versum reperire, qui aut ad religionem stabiliendam, aut ad fovendam pietatem non referatur, ut multi jam notarunt.

4. Quod si quis praeter ingenium sublime argumentique nobilitatem alias dotes in Prudentio quaerat, singularem ejus eloquentiam in Laurentio, in Romano, adversus Symmachum, atque in omnibus ejus carminibus imprimis indicabo; ut facile possis agnoscere, hominem in eloquentiae studiis apprime versatum, poemata illa condidisse: nam, ut dicebat Antonius apud Ciceronem (Lib. II de Oratore, pag. 52, edit. Ald. 1554), 3 caeterarum artium homines ornatius illa sua dicunt; si quid ab hac arte (eloquentia) didicerunt. [Col. 0572C] His, si lubet, adjungas versus bene tornatos, numerosque in omni metrorum genere leniter fluentes, tum sententiarum gravitatem, verborumque non vulgarem elegantiam ex optimis quibusque Latinitatis auctoribus plerumque expressam. Nam quod nonnulli Prudentio plurimos in prosodia errores, vocesque parum Latinas objiciunt, id separato capite a nobis est refellendum, quo planum fiet vehementer eos falli qui existimant Prudentium sine certa ratione et arte, sine veterum auctoritate et exemplo, solum ex rerum ignorantia interdum in syllabis vocabulisque nonnullis diversum ab aliis morem secutum fuisse. Nil vero necesse est, Prudentii laudes, me nunc contexi: tot enim tamque gravia de eo praeconia a doctissimis hominibus ex omni aetate, ex [Col. 0572D] omni ordine prolata, postea adducam, nihil ut in eo genere possit cumulatius desiderari.

[Col. 0573A] 5. Quae cum ita sint, quis non miretur scriptorem hunc insignem, qui eminentem quemdam locum tum inter poetas, tum inter SS. Ecclesiae Patres debet obtinere, nondum eos commentatores editoresque habuisse, qui prudentium hominum votis undecunque fecerint satis? Atqui, si quis alius, Prudentius certe perspicua doctaque commentatione indiget, non quod obscuritatis vitio laboret, quod aliqui male putant; sed quia primum poetae alia quasi lingua loquuntur, neque facile ab iis intelliguntur qui eorum idioma non callent, praesertim in rebus novis, quasque caeteri non attigerunt; tum auctoribus, qui recondita doctrina excellunt et argumenta subtiliter expediunt, persaepe obscuritatis culpam imputamus, cum potius tarditatem, ignorantiam et caecitatem nostram accusare [Col. 0573B] debeamus [(a) 1Kb] .

6. Atque ut unum e multis praeclarissimum exemplum proferam, in praefatione Psychomachiae celebre est aenigma (ita enim vocant), quod Prudentium data opera ad aliorum ingenium exercendum circa 318 Abrami vernaculos, eorumque mysticam significationem 4 proposuisse non nemo credidit, plerique sine Oedipo, aut Sphynge explicari posse negarunt [(b) 4Kb] .

7. Caeterum haec aliaque hujusmodi infinita, quae in hoc auctore latent, diligentissimum interpretem requirunt, qui magnam operam in theologicis litteris, non minus quam in humanioribus posuerit: est enim ille inexhaustus quidam thesaurus perreconditae eruditionis profanae, multo vero magis ecclesiasticae, qua haec in omni suo genere patet latissime. Neque [Col. 0573C] vero inficiabor plures exstitisse viros doctissimos, qui in hoc opus incubuerint; sed eorum alii ad scholarum, sive quod in idem recidit, ad Delphini usum editiones suas accommodarunt, alii theologiam, quae ad exactam hujus poetae interpretationem penitus est necessaria, aut nullam, aut, quod pejus est, malam habuerunt. Quo magis nobis est enitendum atque elaborandum, ut poetae nostri carmina et doctrinam [Col. 0574A] in bono lumine collocemus. Sed quid? inquiet aliquis, putasne a te id perfici posse quod tot nobiles interpretes nequaquam assecutos esse pronuntias? Imo vero si id ego putarem, si tantae essem stultitiae, ut plenam facultatem explicandi Prudentii mihi arrogarem, non certe hoc agerem, ut ex omnium commentariis optima quaeque deligens, unum veluti corpus compingerem; sed potius molirer novum aedificium a fundamentis excitare, quo reliquorum luminibus obstruerem [(c) 1Kb] .

5 8. Nunc quoniam et maximam rei difficultatem optime pernosco, et meae vires quam sint exiguae plane sentio, hanc viam, quae facilior est, inire constitui ut lucubrationes omnium in Prudentium hactenus editas expenderem ac libere repraesentarem; [Col. 0574B] tum si quid mihi occurreret, quo loca, ab aliis praeterita exponerem, aut interpretationes aliorum sive confirmarem, sive refellerem, in medium proferrem, non quasi inveniens denuo, sed quasi jam inventis nonnihil addens. Videbam enim nostro potissimum saeculo plures auctores, tum sacros, tum profanos, in hunc ferre modum magno apparatu elegantissimisque typis excudi: quos haud equidem negaverim tanto labore esse dignos, ac si vis, doctrina exquisita praeditos, sed nihil ad Prudentium. Videbam etiam, jam saeculo proxime elapso paulo post initium a Weitzio editionem Operum Prudentii cum omnium, ut putabat, quotquot in Prudentium scripserant, commentariis fuisse procuratam: sed neque Weitzius omnes eorum qui praecesserant commentarios [Col. 0574C] vidit, et post eum multi scripserunt, Prudentium interpretantes, uberiori luce quam veteres perfusi, neque minori industria connisi.

9. Itaque nemo mihi vitio vertet,. imo multis, ut spero, gratum faciam, si Prudentium eo ornatu in lucem emittam, quo multi veteres scriptores prodierunt, notisque aliorum omnium indicatis meas etiam animadversiones adjungam. Quales illae sint futurae, [Col. 0575A] quantumque ultra aliorum interpretum inventa sim progressus minime dicam, non solum ne videar montes aureos polliceri, sed quia facile quivis per se poterit judicare, si commentarios prae oculis habuerit, et hinc inde contulerit. Illud unum dicam, in duabus facultatibus quas ad Prudentii explicationem necessarias esse ante posui, nempe in rei theologicae ac philologicae, nominatim vero poeticae, cognitionibus, me a puero non indiligenter sub praestantissimis magistris, utinam feliciori tempore, esse versatum, sive quod genio quodam in haec studia impulsus fuerim, sive quod rationes vitae a primis annis susceptae ita flagitaverint; quod eo dictum volo, non ut exspectationem excitem, sed ut arrogantiae suspicionem diluam.

[Col. 0575B] 10. Alius nunc scrupulus eximendus est. Audio, editionem operum Prudentii ad codd. mss. Vaticanos Parmae jam pridem esse inchoatam. Quid ergo nunc juvat Romanis typis Prudentium excudere? Dicam quod res est: si de Parmensi editione quidquam ante inaudivissem quam animum ad hunc laborem applicuissem, fortasse omnino nihil de Prudentio edendo cogitassem. Quoniam vero 6 cogitatio de re quavis aut non est suscipienda, aut, si suscipiatur, sine causa non est derelinquenda, dubitare coepi an ob editionem Parmensem a proposito cessare deberem, in quo prudentiorum consilio quam meo acquiescere malui. Aiebant gravissimi homines qui rem penitus se scire asseverabant, nullam reliquam spem esse, ut editio illa Parmae inchoata ad exitum [Col. 0575C] perduceretur; consentiebant praeterea eam, etiamsi absolveretur, nequicquam posse meis curis obstare.

11. Sane mihi duo certa esse videbantur: alterum, duplicem Prudentii editionem eodem tempore peractam non esse supervacaneam, si utraque diversis commentariis ornata sit; alterum, editionem quae Parmae fieret, ex hac Romana nihil detrimenti posse capere. Exemplaria operum Prudentii, praesertim cum commentariis adeo rara sunt, ut venalia ea prostare nusquam compererim; de quo appello fidem eorum qui bibliothecas privatas satis locupletes possident, aut ab amicis possessas excutiunt, aut bibliopolarum tabernas invisunt, aut denique catalogos bibliothecarum, quae venales quotidie exponuntur, solent percurrere [(a) 1Kb] .

[Col. 0575D] 12. Quod vero Romana haec nostra editio Parmensi nihil valeat officere, in promptu est judicare. Quis enim Bodonianos typos hoc nostro tempore non [Col. 0576A] dico meis ineptiis, sed gravissimorum hominum commentariis non praeferat? Omitto ea quae ex editoris industria et diligentia editioni Parmensi accedent, praesertim ex codd. mss. Vaticanis deprompta, quibus ille commodissime uti potest: cujus doctrinae tantum abest ut quidquam detractum velim, ut potius ex eo fonte, cum licebit, sperem meos hortulos irrigare, adjecta, si alia via desit, appendice [(b) 1Kb] .

7 13. Itaque cum nihil sit quamobrem ab incoepto desistere debeam, quod reliquum est, ordinem quo Prudentii opera a me sunt edenda explicabo. Primum haec Prolegomena, quae jam exarare coepi apponere decrevi, Prudentiana inscribens, titulum ac magna ex parte rei exemplar mutuatus cum ab aliis, qui Gersoniana et similes titulos fecerunt, tum [Col. 0576B] praesertim a C. V. Daniele Huetio, qui Origeniana operibus Origenis praeposuit; quamquam nemo a me postulet aut exspectet ut exilem dividendi rationem sequar quam ille tenuit, suis civibus morem gerens, qui res quaslibet minute potius concidunt quam dividunt. Igitur in his prolegomenis ita argumentum persequar, ut sese res ipsae simplici ordine dabunt, et prout quivis per se possit intelligere. Quis enim, etiam me tacente, non percipiat, dicendum esse de vita Prudentii, de operibus quae exstant, quae perierunt, quae dubie aut falso ei ascribuntur, de codicibus mss., de editionibus, de commentariis editis et mss.? Doctrinam vero Prudentii contra haereticos, contra nonnullos catholicos propugnabo. Quosdam insignes locos circa dogma ac disciplinam [Col. 0576C] ecclesiasticam de cultu reliquiarum, de invocatione sanctorum, de templorum ornatu, de sepulcris christianorum, de usu luminum, aliaque hujusmodi distinctius et enucleatius ex sacri Vatis poematibus exponam.

14. Conabor autem maximo studio novam veluti artem poeticam conficere, ad cujus regulas primos nostrae sanctissimae religionis poetas sua carmina exegisse puto; et quamvis in agro inculto et derelicto seram, id tamen faciam cum aliqua spe fructus. Etenim ea cognitio usui esse potest ut inter varias mss. codd. lectiones non solum in Prudentio, sed in aliorum etiam SS. Patrum carminibus eae voces seligantur, quae legibus et consuetudini, in metris eo tempore vulgo receptae, videbuntur esse aptissimae. [Col. 0576D] Revera hujusmodi artem valde utilem futuram existimo etiam multis viris doctis, qui in veterum Patrum carminibus vulgandis elaborant, et interdum [Col. 0577A] illorum opera dum sanare student, corrumpunt atque ita se, quod dolendum est, grammaticorum sannis objiciunt. Solent enim grammatici, ut est genus hominum arrogans, doctos et omni alia eruditione praestantes viros irridere, si contra suos canonas viderint eos licenter judicare; nec perpendunt quantam in aliis facultatibus doctrinam caeteri sint assecuti, sed quod in grammatica illis deest exaggerant impudenter.

15. Neque omittam veterum et quorumdam recentium testimonia, quibus Prudentius est laudatus. Tunc demum ad Poetae 8 christiani opera excudenda aggrediar, hoc ordine: Primum ponam librum Cathemerinn cum praefatione omnium carminum, Per quinquennia jam decem, etc.; tum Apotheosin, Hamartigeniam, [Col. 0577B] Psychomachiam, et Dittochaeum, quod Enchiridion sacrae Scripturae in plerisque editis appellatur. Et haec quidem poemata primo volumine comprehendentur. In alterum conjiciam libros adversus Symmachum, et librum Peristephann, cum multis ac copiosis indicibus rerum ac verborum.

16. Glossas et commentarios carminibus subjiciam; glossas ex Isone magistro et antiquissimis quibusque codicibus mss. Vaticanis aliisque; commentarios ex ingenio, cum lectionibus variantibus. Ille Iso, sive Ison quis fuerit, docet Mullerus in praefatione ad editionem Prudentii Coloniensem anno 1701. Monachus fuit S. Galli, circa annum 900 floruit, vir doctrina et sanctitate celebris, de quo videri possunt Ekkehardus junior, libro de Casibus monasterii [Col. 0577C] S. Galli, cap. 1 et 2, apud Goldastum tom. I Rer. Alemann. pag. 12 et 22, et Glossarii latinitatis scriptor, praefatione operis sui, pag. 35. Non dubito quin idem sit Iso, quem sibi magistrum fuisse affirmat Notkerus Balbulus praefatione in sequentias. Decessit autem Notkerus anno 912. Vide alia de Isone num. 113 et 114.

17. Secundo volumini, tanquam prolegomena, duas diatribas praemittam: alteram, de Ara Victoriae in curia Julia, ejusque eversionibus; alteram, de fide Prudentii et veritate in martyrum historiis enarrandis, cui acta anonyma aut recentia cedere debeant. Icones aeri incisas in utroque volumine dabo ad operis ornatum rerumque illustrationem; praesertim tomo II, ad martyrum res gestas et monumenta plenius cognoscenda [Col. 0577D] plures imagines proferam, et illas omnes repraesentabo, quas Gallonius in opere de Cruciatibus SS. Martyrum inseruit, quibus et novas alias e coemeteriis depromptas, et nonnullas animadversiones ex Gaspare Sagittario, aliisque circa martyrum cruciatus adjiciam. Cur autem diverso ordine Prudentii carmina disposuerim, ab aliorum editionibus dissidens, non esset magnopere quaerendum, cum omnes praecipui editores suam quisque diversam viam secuti fuerint, et magna sit inter vett. codd. dissensio. Heinsio recentes editores adhaerere voluerunt, neque tamen id sunt assecuti. Nam ille in addendis notavit odam quae a plerisque ponitur tamquam praefatio libri Peristephann, ad universum [Col. 0578A] opus esse referendam epilogi loco, quod neglectum est sequi in ejus editione, nec minus in aliis posterioribus eorum qui se Heinsium maxime aemulari gloriantur. Equidem ordinem tenere volui, quem Prudentius 9 in praefatione carminum praescribit, ubi argumenta suorum opusculorum dilucide proponit, ut in commentariis explicabo. Objiciat aliquis non constare an Prudentius suos libros eo ordine quo illos edebat recensuerit; sed rogabo cur in propositione operis ordinem quem observare decreverat inverterit? Quia, inquies, metro potius voluit consulere. At ignoras certe quanta facilitate Prudentius, quae volebat omnia, et quo volebat modo, ad carminis leges revocabat. Praeterea poetae etiam, dum argumentum proponunt, ita illud enuntiare laborant ut naturalis [Col. 0578B] ordo postulat. Sic Virgilius quatuor Georgicn libros in limine primi perite indicavit:

   Quid faciat laetas segetes, quo sidere terram
Vertere, Maecenas, ulmisque adjungere vites
Conveniat: quae cura boum, qui cultus habendo.
Sit pecori: atque apibus quanta experientia parcis
Hinc canere incipiam.
Prudentius quidem, postquam librum Cathemerinn commemoravit, statim Apotheosin recenset, cum versu simili potuerit librum Peristephann denotare. Ita enim ait:

Hymnis continuet dies,
Nec nox ulla vacet quin Dominum canat:
Pugnet contra hereses, catholicam discutiat fidem.
Potuit praemittere:

Carmen martyribus devoveat, laudet apostolos:
quo versu innuitur liber Peristephann, a nobis postremo [Col. 0578C] loco positus, quia postremo loco a Prudentio recensetur. Quamvis autem Prudentius hymnos cathemerinos ab hymnis Peristephann separaverit, facilis tamen fuit in codd. mss., et in libris editis utriusque operis conjunctio. Nam olim ex operibus alicujus auctoris quisque exscribebat, quae magis sibi placerent, nullo interdum ordine: et multi, hymnos cum quaererent, omnes hymnos Prudentianos conjunxerunt, et titulum fecerunt Hymnarium de tempore et de sanctis, ut in commentariis ad praefationem dicam. Qui editiones operum Prudentii, codicesque mss., ac diversum ordinem in carminibus collocandis, a nobis cap. 4 et 5 referendum, attente consideraverit, concludet, opinor, eum ordinem esse praeferendum, quem ipsemet auctor in praefatione [Col. 0578D] et propositione operum demonstravit. Verum haec hactenus praefationis loco dicta sint satis.



CAPUT II. Prudentii vita.

10 18. Vitam resque gestas Prudentii scribere ingressus, haud scio magisne optandum mihi esset, ut certam ejus patriam investigarem, an magis illi sit gloriosum: ut olim plures Graeciae civitates Homerum sibi vicem arrogabant, ita nunc de Prudentii natali solo duas potissimum Hispaniae urbes nobilissimas certare, Caesaraugustam et Calagurrim. Qui, partium studio seposito, rationum momenta considerate expenderit, existimabit facile causam potius sub [Col. 0579A] judice esse relinquendam, alterutri parti adjudicandam. Sed quod multi alii fecerunt, ut rationes hinc inde allatas exponerent, et inter se conferrent, id a nobis, quoniam hic locus maxime proprius est, non praetermittetur; qua de controversia duas dissertationes editas fuisse admonebo, alteram cujus meminit Jo. Albertus Fabricius, alteram hispanice a cl. Emmanuele Risco tom. XXXI Hisp. sacr. eruditissime conscriptam [(a) 1Kb] .

19. Alii, qui Prudentii Vitam in Dictionariis et Bibliothecis exararunt, similiter in ejus patriam accurate inquisierunt, quorum omnium primus dicitur fuisse Aldus Manutius Romanus, qui in editione operum Prudentii de certo oppido unde ortus esset Prudentius coepit quaerere, quanquam Caesaraugustani [Col. 0579B] jam ante in suo breviario Prudentium sibi arrogabant (V. num. 51). Reliqui editores et commentatores brevius eamdem controversiam attigerunt. Petrus Mantuanus, ut singularem opinionem astrueret, fuse in ea quaestione versatus est in opusculo Advertencias a la Historia del P. Mariana. Eumdem Marianam ut refellerent, Lupercius et Bartholomaeus Leonardo Argensola, nobile par fratrum, pro Caesaraugusta Prudentii 11 patria decertarunt [(b) 1Kb] . Petri Mantuani et Lupercii Leonardi rationes diluere conatus est Thomas Tamayo de Vargas in defensione Hispanicae historiae Joannis Marianae. Praeterea Martinus Carrillo in Historia S. Valerii episcopi Caesaraugustani, edit. 1615, et Ludovicus Diez de Aux in praefatione versionis hispanicae Hymnorum Prudentii [Col. 0579C] Caesaraugustam ejus patriam fuisse contendunt. Disceptatoribus de Prudentii patria merito adjungendi sunt Nicolaus Antonius Biblioth. Vet. Hisp. lib. II, cap. 10, et Bailius in Diction. Crit. verbo, Prudence.

20. Silentio non est praetereundus Joannes Petrus Ludewig, cujus cognomen Rodriguezius in Bibl. Hisp. maluit reddere Luis; qui Vitam Prudentii seorsum edidit mense Martio 1692, recusam tom. II Opusculorum Miscellorum ejusdem Ludewigii, col. 494, Halae Magdeburgicae an. 1720, ubi eam legi, quamvis Fabricius annum editionis 1719, locum Halam Saxonum dicat, nisi duplex sit editio. Igitur etsi magnum non esset operae pretium, tamen tanta hac contentione impelli possem, ut de Prudentii patria disputem, eoque etiam magis, quia eadem [Col. 0580A] opera nonnullis Prudentii carminibus lumen aliquod affundetur. Antequam vero duas illas sententias expendam, in quas maxime auctores sunt divisi, alias minus celebres opiniones in examen revocabo. Georgius Fabricius (Praefat. Comment. in hymnos quosdam Prudentii) Numantinum, seu (ut recentiores) Caesaraugustanum fuisse asserit [(c) 1Kb] . Quocunque demum loco exstiterit Numantia, non apparet certa ratio cur Prudentius Numantinus asseratur, nisi quod haec urbs in provincia Tarraconensi sita fuerit, quod omnibus ejusdem provinciae oppidis aeque convenit. Opinor Fabricium ex Mela collegisse, eamdem esse urbem Numantiam ac Caesaraugustam: nam hunc errorem eidem Melae, quem non intellexit, Joannes Gerundensis imputavit tom. I Hisp. illustr. [Col. 0580B] pag. 33.

21. In opinione Petri Mantuani refutanda longiores nos esse 12 oportet, quem aspere, contra quam soleret, Nic. Antonius redarguit loc. cit.: Prae germana, inquit, lectione et sententia, tantum ut Joanni Marianae detraheret, nescio quid de Salia Hispaniae Tarraconensis juxta Cantabros flumine dictum poetae magna injuria imputat. Absurdam hanc Mantuani interpretationem primum natam an. 1613 affirmat Riscus loc. cit., fortasse quia editionem opusculi Mantuani eo anno peractam viderat. Caeterum Mantuanus suas contra Marianam animadversiones jam anno 1607 evulgaverat; et quamvis primam editionem non viderim, vidi aliam auctiorem Mediolanensem anni 1611, ubi certe hanc novam sententiam sibi Mantuanus adscribit. [Col. 0580C] Estas son las opiniones, que hasta hoy se han hallado de la patria de Prudencio, yo no seguire ninguna de estas dos (loquitur de opinionibus pro Caesaraugusta, et Calagurri). Quid? si ante Mantuanum alii hanc sententiam invenerant? Tamayus de Vargas loc. cit. contendit, Mantuanum ex aliis opinionem, quam pro sua venditavit, surripuisse. Nam cum Mantuanus auctoritatem Giselini allegasset usque ad verba haec, Vetus codex, quo ego sum usus habet, ME SALIAE, praetermisit alia, quae proxime consequuntur, unde quidam se commodam sententiam eruere posse putarunt, quod Salia Hispaniae sit fluvius, et urbem eo nomine fuisse conjiciunt. Neque in editione anni 1564 cum commentariis Giselini, neque in posteriori Weitziana cum eisdem commentariis haec verba inveniuntur.

[Col. 0581A] 22. Videndum est tamen, an sive Giselinus in alia editione, sive alii de Salia, Prudentii patria, ante Mantuanum cogitaverint. Ferrarius in Lexico, verbo Salia, sic habet ex Mela: Salia, Riba de Silla, vel Sella, fluvius et oppidum Hispaniae Tarraconensis, in ora Asturum (Saia, Pintiano teste, fluvius nominatur, et aliis Silla), patria Prudentii (qui multa versu scripsit, a Theodosio imperatore ad praefecturam sublimatus), oppidum non obscurum, inter Lanas ad ortum, et Vecam ad occasum 6 leucis. Populi Salini . . . Prudentius: Oblitum veteris me Saliae consulis, etc. Et verbo CALAGURIS: Calaguris, quae Calaguris Livio, Calagorina Ptolemaeo . . . Patria Clementis Prudentii poetae clarissimi, teste Mariana: sed ut ipsemet innuere videtur, Salia oppidum Cantabricae orae solum illi natale fuit. [Col. 0581B] Lexicon geographicum post obitum Ferrarii prodiit; sed is anno 1605 ediderat Epitomen geographicam. Censeo opinionem Ferrarium hausisse ex veteri editione Giselini: nam ipse Mantuanus haec verba profert ex Giselino: Hic locus multos torsit, nec adhuc satis dilucide est explicatus. Commentatur in illum Nebrissensis his verbis: »Oblitum veteris Mesaliae consulis,« scilicet sub quo videtur natus Prudentius. Aldus in Poetae Vita a se edita ait, eum 13 fuisse jureconsultum, ac Messaliae consulem, hujusce, ni fallor, loci conjectura ductus. Vetus codex quo ego sum usus habet, Me Saliae. Remus eamdem interpretationem Giselino tribuit. Eam certe indicavit Giselinus verbis a Tamayo relatis supra num. 21, in editione Parisina 1562: qui addit illico: Ego quid hic pronuntiare [Col. 0581C] debeam, nescio prorsus, satis esse arbitratus aliis cogitandi materiam suppeditasse. Mantuanus prima periodi verba usque ad me Saliae posuit: reliqua, quibus antiquitas conjecturae declaratur, praetermisit.

23. De Salia quid ex veteribus constet, nunc exprimam. Mela locum nomenque fluminis descripsit lib. III, cap. 1: In Asturum littore Noega est oppidum, et tres arae, quas Sestianas vocant, in peninsula sedent, et sunt Augusti nomine sacrae, illustrantque terras ante ignobiles. At ab eo flumine, quod Saliam vocant, incipiunt orae paulatim recedere et latae adhuc Hispaniae magis magisque spatia contrahere. Plinius, lib. IV, cap. 20, idem flumen vocat Sada, aut Sanga, ut opinatur Mantuanus. Verba Plinii sunt: Regio Cantabrorum, flumen Sada. Ubi in veteri cod. ms. legitur, [Col. 0582A] Sanga. Hispanis nunc flumen Salia dicitur Saya, ut ait Mantuanus, sive, ut Riscus, Sella. Itaque Mantuanus putat Prudentium natum fuisse prope flumen Saliam, et fortasse in oppido ejusdem nominis, ut solent oppida aut fluviis dare nomen, aut ex eis accipere; idque arguit ex verbis praefationis operum, aut lib. Cathemer., quam minus recte hymnum appellat:

   Haec dum vita volans agit,
   Irrepsit subito canities seni,
Oblitum veteris me Saliae consulis arguens,
Sub quo prima dies mihi [(a) 1Kb] .

24. Vulgata est opinio Marianam omnino noluisse aut Mantuani adversus se impugnationem, aut Tamayi pro se defensionem legere [(b) 1Kb] . Res vero partim ita [Col. 0582B] accidit, partim diverso modo. Etenim 14 Mantuanus statim ac suas observationes anno 1607 publicavit, earum exemplar ad Marianam misit, qui non solum eas legit, verum etiam margini congruentes responsiones adjecit, atque his notis illustratum exemplar idem ad Mantuanum remisit. Cum Mantuanus cudere iterum, et recudere suum opusculum auctius pergeret, Marianae responsionibus nihil deterritus, is, qui majora animo volvebat, nullum ultra verbum, aut operam sumere inanem decrevit, quin sine rivali seque et sua solus amaret, aut cum paucis Mantuanus. Cum autem Marianae causam defendere vellet Tamayus, quae de Prudentii patria, quasi aliud agens, scripsisset, illi ostendit, rationesque suas probavit. Postea cum apologiam totam absolvisset, pervidendam et [Col. 0582C] emendandam eidem obtulit, quod facere renuit Mariana, viribus et ingenio Tamayi confisus, quanquam alia ratione permotus etiam mihi videtur, ne scilicet Mantuanus Tamayi scriptionem Marianae ipsi affingeret ulla ex parte [(c) 1Kb] .

25. Erat quidem jam vulgo recepta explicatio illa, quod Prudentius diceret se oblitum veteris Saliae consulis, sub quo primam lucem viderat. Nihilominus Mantuanus praefracte negabat, veram eam esse, quia non duo Saliae consules exstiterant, ut alter vetus vocaretur; non intelligens Prudentium solum innuere, Saliam jampridem gessisse consulatum. Addebat non Saliam, sed Salleam vocari hunc consulem in quadam inscriptione apud Onuphrium Panuinium, Comment. in lib. III Fast., pag. 408.

[Col. 0583A] QVIESCIT . IN . PACEM . DEPOSITUS . DIEM QVAR TVM . NONAS . AVGV STAS . FLAVIO . PHILIPPO ET . FLAVIO . SALLEA . CON SVLIBVS . PATER . SERBA TIVS . FECIT

Quasi vero non potuerit utroque modo scribi et Salia, et Sallea, aut si Sallea scribebatur, non licuerit poetae unum l expungere, ut metro consuleret, praesertim in nomine proprio. Fasti Graeci et Cassiodorius in Chronico habent Sallia. Glandorpius, Onomast. Rom., ex veterum monumentis Saliae nomen reponit.

15 26. Rejecta opinione Mantuani, quaerendum est aliquid de Tarracone. Ita enim ait Prudentius de tribus martyribus Fructuoso, Augurio et Eulogio, in [Col. 0583B] eorum hymno:

O triplex honor, o triforme culmen,
Quo nostrae caput excitatur urbis,
Cunctis urbibus eminens iberis!
Haec non ignorant illi ipsi qui Caesaraugustanum aut Calagurritanum asserunt fuisse Prudentium. Aiunt, Tarraconem caput nostrae urbis vocasse, quia caput erat Hispaniae Tarraconensis. Non repugnabo, quamvis conjectura aliqua duci posset, suam ejus urbem laudari a Prudentio, cum reliquas cunctas illico memoret,

Cunctis urbibus eminens iberis!
At si Prudentius, quia e Tarraconensi Hispania erat, nostrae urbis nomine appellat Tarraconem, cur eadem voce uti non potuit, cum alias urbes ejusdem Tarraconensis Hispaniae nominavit, etiamsi in eis [Col. 0583C] ortus non fuisset? Putat Nic. Antonius, hymnos Peristephann a Prudentio fuisse compositos nomine eorum, in quorum oppidis sancti illi celebrabantur. Hoc quale sit, paulo post exquiram. Nunc observabo, ex hoc hymno argui, oppidum natale Prudentii situm fuisse in terris Pyrenaeis. Ita enim post superiores versus pergit:

Exsultare tribus libet patronis,
Quorum praesidio fovemur omnes
Terrarum populi Pyrenaearum.
Siquidem fovemur, non foventur, est legendum, ut in commentariis probabo ex veteribus libris.

27. Quas autem Pyrenaeas terras dicat Prudentius, definire non audeo. Mela, lib. II, cap. 13, Pyrenaeus, [Col. 0584A] inquit, primo hinc in Britannicum procurrit oceanum, tum in terras fronte conversus Hispaniam irrumpit; et minore ejus parte ad dextram exclusa, traxit perpetua latera continuus, donec per omnem provinciam longo limite immissus in ea littora, quae occidenti sunt adversa, perceniat. Riscus, Hisp. sacr. tom. XXXIV, pag. 191 et seq. animadvertit a geographis antiquis Pyrenaeos vocari omnes illos montes qui inter Fontem Rabidum et Caput Crucium veluti rami distrahuntur: et verba episcopi Pelagii de montibus Legionensibus interpretatur: Quidam autem ex civibus legionis levaverunt corpus S. Froylani episcopi infra Pyrenaeos montes, et posuerunt eum super altare. [(a) 1Kb] Patet ex his, Tarraconem, Caesaraugustam, Calagurrim, innumera item alia oppida Pyrenaea dici potuisse.

[Col. 0584B] 28. Reliquum est, ut de celeberrimis duabus hac in re sententiis sermonem instituamus: Caesaraugustana, an Calagurris censenda 16 sit Prudentii patria. [(b) 1Kb] Caesaraugustam Prudentii esse patriam tenent Aldus Romanus in Vita Prudentii ac plures alii, praesertim interpretes [(c) 2Kb] . Ex solo Prudentii opere, imo fere ex solo hymno 18 martyrum Caesaraugustanorum rationes petuntur, quibus Prudentius Caesaraugustanus creditur. Hi autem sunt versus qui proferri solent:

Bis novem noster populus sub uno
Martyrum servat cineres sepulcro,
   Res cui tanta est.
[Col. 0584C] Notat Riscus, nostrum populum dici a Prudentio Caesaraugustam, priusquam ea nominatim appelletur; quasi id faveat suae opinioni. Contra Rodriguezius de Castro observat, vocari populum, quae vox optime cadit in totum conventum juridicum Caesaraugustanum, item Prudentium sub uno sepulcro dixisse, quamvis de aliis martyribus loquatur ejusdem conventus juridici, qui ad omnem Aragoniam, partem Cataloniae, Navarrae, Rioxae, Guadalaxaram, Complutum, Agredam protendebatur; eo fere modo quo Lucretius, lib. V, v. 26, dixit commune sepulcrum, rerum terra. Verum haec nihil utrinque juvant. Prudentius in hymno SS. martyrum Hemeterii et Celedonii nusquam meminit Calagurris, quam tamen [Col. 0585A] vocat oppidum nostrum; idem postquam dixerat noster populus, et sub uno sepulcro, statim addit:

Caesaraugustam vocitamus urbem,
   Res cui tanta est.
Ubi intelligis sepulcrum existere in ipsa urbe. De eadem urbe pergit:

Plena magnorum domus angelorum
Non timet mundi fragilis ruinam,
Tot sinu gestans simul offerenda
   Munera Christo.
Et cum alias civitates non solum ex conventu Caesaraugustano, 17 sed etiam ex reliqua Hispania, et extra Hispaniam, promiscue celebrasset ob martyrum patronorum decus eximium, ad Caesaraugustam revertitur:

Tu decem sanctos revehes, et octo,
[Col. 0585B] Caesaraugusta studiosa Christi,
Verticem flavis oleis revincta
   Pacis honore.
Sola in occursum numerosiores
Martyrum turbas Domino parasti.
Ita porro sequitur, gloriam singularem Caesaraugustae praedicans.

29. Cum autem alios martyres Caesaraugustanos, praeter 18 illos in quorum laudem hymnum pepigit, vellet laudare, Vincentii imprimis meminit:

Inde, Vincenti, tua palma nota est.
Et deinceps:

Nec furor quisquam sine laude nostrum
Cessit, aut clari vacuus cruoris
Martyrum semper numerus sub omni
   Grandine crevit.
Nonne, Vincenti, peregre necandus
[Col. 0585C] Martyr his terris tenui notasti
Sanguinis rore speciem futuri
   Morte propinqua?
Hoc colunt cives, velut ipsa membra
Cespes includat suus et paterno
Servet amplectens tumulo beati
   Martyris ossa.
Noster est, quamvis procul hinc in urbe
Passus ignota, dederit sepulcri
Gloriam victor prope littus altae
   Forte Sagunti.
Noster, et nostra puer in palaestra
Arte virtutis fideique olivo
Unctus, horrendum didicit domare
   Viribus hostem.
Noverat templo celebres in isto
Octies partas, deciesque palmas,
Laureis doctus patriis eadem
   Laude cucurrit.
Quibus in carminibus animadvertere quivis poterit Vincentium natum Caesaraugustae, caesaraugustanos [Col. 0585D] appellari nostros, has terras intelligi de Caesaraugusta, paternum tumulum eamdem urbem indicare, Vincentium nostrum, et nostra puerum in palaestra, qui templo in isto palmas 18 celebres noverat, et laureis patriis edoctus fuerat, aperte demonstrare patriam Caesaraugustam. Proinde jure Thomam Tamayum de Vargas Riscus refellit, quod putaverit S. Vincentium a Prudentio nostrum appellari, quia erat Christianus, et similiter Bailius Petrum Mantuanum, qui in nostra palaestra interpretatur de Valentia.

[Col. 0586A] 30. Post Vincentium laudat S. Encratiam Prudentius; de qua haec habet:

Martyrum nulli remanente vita
Contigit terris habitare nostris:
Sola tu morti propriae superstes
   Vivis in orbe.
Et infra.

Hunc novum nostrae titulum fruendum
Caesaraugustae dedit ipse Christus,
Juge viventis domus ut dicata
   Martyris esset.
In notis ostendam non inde colligi templum S. Encratiae viventi dicatum fuisse, sed solum S. Encratiam pro martyre habitam, quamvis martyrio, sive suppliciis, fuisset superstes. Nunc solum licet observare terras nostras, et nostram Caesaraugustam videri innuere Caesaraugustae natum esse Prudentium. Ex [Col. 0586B] his rejiciendus est Bernardus Ibanez de Echavarri in Vita S. Prudentii episcopi Turiasonensis, pag. 26, asserens ex omnibus civitatibus provinciae Tarraconensis, scilicet Tarracone, Gerunda 18 Calagurri, Barcinone et Caesaraugusta, nullam a Prudentio appellari urbem suam, excepta Calagurri. Nam num. 26 legimus Prudentium de Tarracone dicere: Quo nostrae caput excitatur urbis, et quamvis de Caesaraugusta nusquam his verbis utatur: nostra civitas, nostra urbs, nostrum oppidum, tamen saepius Caesaraugustanos vocat nostros, Caesaraugustam nostram, eamdem nostras terras, nostrum populum. Quamobrem aut fallitur, aut in re inepta ludit Bernardus Ibanez [(a) 1Kb] . Si quis tamen contendat Prudentium de Caesaraugusta pronomine possessivo nostra uti quia ipse erat e provincia Tarraconensi, [Col. 0586C] aut e conventu juridico Caesaraugustano, non video qua ratione ex ea arce dejici possit: nam eadem fere ratione nostram urbem Tarraconem, nostrum oppidum Calagurrim nominasse affirmant qui Caesaraugustanum eum volunt.

31. Aliam praeterea viam iniit Riscus ut partes Caesaraugustanorum adjuvaret, ex iis quae notat Theodoricus Ruinart in Actis S. Hippolyti. Prudentius hymnum S. Hippolyti ad Valerianum episcopum direxit, quem ita affatur:

Innumeros cineres sanctorum Romula in urbe
   Vidimus, o Christi Valeriane sacer.
Et in fine hymni:

Sic me gramineo remanentem denique campo
   Sedulus aegrotam pastor ovem referas.
[Col. 0586D] Erat igitur Prudentius ex urbe, aut dioecesi, cui praeerat Valerianus. Ad quem locum Ruinartius advertit: Hic videtur esse Valerius Caesaraugustanus episcopus, qui anno 381 interfuit concilio Caesaraugustano. Riscus, qui concilio Valerium subscripsisse anno 380 rectius tradit, eumdem episcopum esse putat cum Valeriano Prudentii. Sed ante Riscum et Ruinartium eam rationem invenerat Paulus Albinianus de Rajas S. I., quem Tamayus in indice operis cit. refert in historia ms. Caesaraugustae probare voluisse [Col. 0587A] Prudentium fuisse Caesaraugustanum ex hymno S. Hippolyti, ubi se ovem Valeriani appellat, quod ex litteris ipsius Pauli cognoverat [(a) 1Kb] . Quod Valerianus, non Valerius, in hymno Prudentii scribatur, nihil referre ait Riscus: O porque el vocativo de Valerio no puede acomodarse en el verso pentametro, o porque alli no usaba de el como de nombre proprio, sino 19 apelativo, concertado con la voz, Sacer. Displicent hae rationes, et praesertim prima [(b) 1Kb] .

32. Minime tamen animus nobis est inficiari, aliquam conjecturam ex hymno S. Hippolyti pro Caesaraugusta capi posse: nam ex hymno 18 martyrum Caesaraugustanorum liquet e familia Valeriorum plures fuisse episcopos Caesaraugustanos:

Hic sacerdotum domus infulata
   [Col. 0587B] Valeriorum.
Potuit ergo aliquis ex hac familia episcopus nominari Valerianus, ut passim haec nominum derivatio in familiis Romanis accidebat, scilicet Constans, Constantius, Constantinus; potuit etiam Valerius ille, qui concilio Caesaraugustano interfuit, Valerius Valerianus appellari, ut Claudius Claudianus, aliique simili modo, aut ab aliis Valerius, ab aliis Valerianus [(c) 1Kb] . Ex catalogis episcoporum Caesaraugustanorum post Valerium illum secundum anno 380 nihil aliud eruitur usque ad annum 458, quo N. episcopus praesidebat. In catalogo episcoporum Calagurritanorum primus certi nominis episcopus indicatur Silvanus circa annum 457. Nicolaus Antonius ex praejudicata opinione quod Prudentius esset Calagurritanus, asseruit [Col. 0588A] Calagurri sub Valeriano antistite hymnum editum Hippolyti. Verum etsi liquido pateret Valerianum aut Caesaraugustanam, aut Calagurritanam sedem tenuisse, an tuto confici posset aut Caesaraugustanum, aut Calagurritanum fuisse Prudentium? Haud equidem puto. Cur enim non potuerit se ovem ejus episcopi nuncupare, in cujus dioecesi per aliquod temporis spatium domicilium fixisset? Atqui Prudentius ejusmodi curriculum vitae tenuit, ut multis diversisque in locis diu videatur esse commoratus.

33. Illud quidem ex hymno 18 martyrum certo arguitur, Prudentium Caesaraugustae aliquando, et tunc maxime cum hymnum condidit, constitisse [(d) 1Kb] . His accedit Caesaraugustae exstitisse familiam Clementum, ut probat Henricus Florez tom. I Numismat., [Col. 0588B] tabul. 9, num. 9, ex qua fuisse Prudentium idem fatetur, 20 quamvis alioquin Calagurri natum existimet. Haec fere sunt quae si non certam sententiam, at probabilem saltem conjecturam efficere possunt ut Prudentius Caesaraugustanus fuisse dicatur [(e) 1Kb] .

34. Jam vero cur Calagurris (nobis Calahorra) civem suum repetat Prudentium, enucleandum est [(f) 2Kb] . Qui Calagurrim Prudentii patriam statuunt, haud leve praesidium habent in hymno SS. martyrum Hemeterii et Celedonii: non quod eos martyres ante omnes alios celebraverit; exigui enim roboris est haec conjectura Moreti et Florezii, Prudentium suae patriae patronos caeteris martyribus praetulisse, et ea de causa eorum hymnum primo loco posuisse. Gravius [Col. 0589A] momentum in verbis ipsis hymni collocatur, ubi postquam miracula ad SS. martyrum sepulcrum patrata retulit Prudentius, haec addidit:

Hoc bonum Salvator ipse, quo fruamur, praestitit,
Martyrum cum membra nostro consecravit oppido,
Sospitant quae nunc colonos, quos iberus alluit.
Sit dies haec festa nobis, sit sacratum gaudium.

35. Ne vero haec ita dicta esse intelligantur, quia Calagurris ad conventum juridicum Caesaraugustanum spectabat, alii versus advocantur ex hymno S. Laurentii, ubi de Roma loquens ita prosequitur Prudentius:

Nos Vasco Iberus dividit
   Binis remotos Alpibus
   Trans Cottianorum juga,
   Trans et Pyrenas ninguidos.
Quo loco Prudentium 21 sese Calagurritanum asserere [Col. 0589B] Loaisa existimavit. Cautius Mariana probabilem hinc sumi conjecturam arbitratus est. Re vera etsi Caesaraugustanos a Roma Iberus dividat, tamen ea parte Vasconia non est; neque recte amnis Vasco prope Caesaraugustam vocabitur. Contra Calagurris in Vasconum regione sita est.

36. In eamdem interpretationem referri possunt alia verba ex hymno SS. martyrum Hemeterii et Celedonii.

Pollet hoc felix per orbem terra ibera stemmate.
Jamne credis bruta quondam Vasconum gentilitas,
Quam sacrum crudelis error immolarit sanguinem?
Sospitant quae nunc colonos, quos Iberus alluit.
Haec enim, quae de Calagurri sunt dicta, confirmant de eadem intelligendum quod ait: Nos Vasco Iberus dividit. Nihilominus haec argumentatio non omnino [Col. 0589C] persuadet: nam Iberus potuit dici Vasco, quia Vasconiam interfluit: et quamvis esset demonstratum Prudentium illo tempore Calagurri, aut in Vasconia habitasse, nondum esset compertum, an eodem in loco primam lucem aspexisset: agitur enim de viro

Qui mores hominum multorum vidit, et urbes [(a) 1Kb] .
Minor sane, acutiores esse scriptores in contraria opinione refellenda quam in sua corroboranda: etenim vident optime Prudentium plures urbes suas vocitasse, et, ut alii alios refutent, inquiunt, Prudentium eam appellationem usurpasse, quia vel Tarraco erat caput Hispaniae Tarraconensis, vel Caesaraugusta conventus juridici, vel Calagurris aut ad provinciam Tarraconensem, aut ad conventum Caesaraugustanum [Col. 0589D] attinebat; neque animadvertunt, dum aliorum sententiam ita destruunt, suam pariter concidere.

[Col. 0590A] 37. Nic. Antonius huic difficultati obviam ire conatus, ex hymno 18 mart. Caesaraugustanorum pro Calagurri duos hos versus arripuit:

Nostra gestabit Calagurris ambos,
   Quos veneramur.
Giselinus in Comment. ad hymnum SS. Hemet. et Celed. eosdem versus protulit, sed nihil est deterritus. Quibus verbis (ait) Calagurrim suam facit, quod teste Plinio III Natur. Histor. Calagurritani Caesaraugustano conventui annumerentur. Verum Nic. Antonius pro certo statuit Prudentium in hymnis Peristeph. loqui nomine eorum apud quos sancti illi celebrabantur, ex verbis Gennadii de Prudentio: Fecit et in laudem martyrum sub aliorum nominibus. Observat praeterea Prudentium suam appellasse Calagurrim, non solum cum SS. Hemeterium 22 et [Col. 0590B] Celedonium cecinit, sed etiam cum 18 martyres Caesaraugustanos sub aliorum auspiciis laudavit, et rem esse claram concludit, patriam hoc loco fuisse demonstratam. Nobis non adeo clara res haec videtur esse. Primum Ernestus Salomon Cyprianus Gennadii verba, sub aliorum nominibus invitatorium ad martyrium, hac nota excipit (In Bibl. eccles. Fabric.): Haec verba omittuntur in nostris mss., et recte quidem; itaque in Gennadio libentius legam: Fecit et in laudem martyrum librum unum, et hymnorum alterum. Deinde nequaquam dubium est quin saepius suo solo nomine loquatur Prudentius [(b) 1Kb] .

38. Quod si Prudentius aliorum nomine in eis hymnis loqueretur, nomine civium Caesaraugustae proferrentur [Col. 0590C] illi versus:

Nostra gestabit Calagurris ambos,
   Quos veneramur.
Si autem aliquando suo, aliquando alieno nomine profatur, non poterit argumentum, nisi imbecillum, confici ex eo quod modo hanc, modo aliam urbem suam vocitaverit. Profecto sic prorsus censeo, pronomen noster diverso modo a Prudentio saepius accipi; sic in hymno S. Cypriani:

Est proprius patriae martyr, sed amore et ore NOSTER.
Noster Hispanum sine ulla dubitatione significat, ut in commentario uberius dicam. Prudentius ipse, quia Christianus poeta fuit, noster dicitur a S. Gregorio Turonensi. Animadverto etiam nunquam has voces adhibuisse, mea civitas, aut urbs, meum oppidum, [Col. 0590D] vel quid simile, quo distinctius ejus patria declararetur. Itaque si aliorum conjecturis meam quoque [Col. 0591A] addere licet, putarem Prudentii patriam posse collocari in aliquo oppido aut oppidulo indefinite provinciae Tarraconensis, aut etiam conventus Caesaraugustani, quod nunquam nominaverit. Quid enim id vetat? Si tamen repugnes, reponam eum editum fuisse vel in aliquo ex oppidis quae sua nuncupavit, vel ex aliis quae aequo jure sua potuit nominare, quia in eadem erant provincia, et in eodem conventu. Siquidem patriam ejus in aliis Hispaniae civitatibus procul a Pyrenaeis regionibus quaerere omni prorsus caret fundamento, reclamantibus tot versibus ante descriptis: eo vel maxime quia cum plures alios sanctos celebraverit, et oppida memoraverit, nunquam sua ea nuncupavit, quod aliquando locus 23 ipse postulare videbatur [(a) 1Kb] . Lepidissimum autem est Petri Criniti in Prudentii Vita effatum: Quidam [Col. 0591B] existimant, fuisse illum genere Hispanum. Itane vero? At eum Hispanum esse cum ipsius libri clamant, tum asseverate confirmant Walafridus Strabo, Beda, Dungalus, alii, praeter codices plures mss., Oxoniensem, ubi dicitur Hispaniensis in inscriptione dittochaei, quam vide in commentariis ad eum locum, Vaticanum 2868, num. 77.

39. His ita constitutis, de natali Prudentii anno sermo jam est habendus. Ex praefatione operum certus is annus colligitur, explosa nimirum interpretatione Petri Mantuani, de qua num. 21 et seqq.:

Oblitum veteris me Saliae consulis arguens,
Sub quo prima dies mihi.
Olim primus versus aliter legebatur:

[Col. 0591C] Oblitum veteris Messaliae consulis arguens,
ex quo maxima obscuritas in Prudentii vita digerenda oriebatur: multi enim inde inferebant Prudentium Messaliae aut Massiliae consulatum gessisse. Andreas Resendius veram lectionem aperuit, et de consule Salia mentionem fieri monuit [(b) 2Kb] . Ex Vasaeo veram lectionem et explicationem accepit Theodorus Pulmannus, ex Pulmanno Giselinus, cui nulla ratio ejus scopuli evitandi, in quem Aldus, Nebrissensis, aliique omnes impegerant, venire in mentem ante potuerat, ut ingenue confitetur in comment. ad eum locum. Nic. Antonius queritur quod correctionis gratias Resendio [Col. 0592A] non habuerit Pulmannus, et ab hoc monitus Giselinus [(c) 1Kb] .

24 40. Quod vero ad interpretandi rationem attinet, opus est admonere Nebrissensem, etsi Mesaliae legerit, tamen sensum recte percepisse; neque enim consulatum intellexit quem Prudentius gesserit, sed sub quo editus in lucem fuerat. Sub hoc consule, inquit, videtur natus Prudentius. In mss. codicibus varia est lectio: nam in aliis legitur Mesaliae, in aliis Messaliae, in aliquo Messalae, in aliis demum me Saliae. Atque, ut ex glossis patet, jam olim apud veteres locus erat corruptus, et Mesaliae, aut Messaliae legebatur. Iso Magister, IX aut X saeculo, verbo arguens annotavit me. Quid autem id addere oportebat, si jam tunc scriptum erat: Oblitum veteris me Saliae consulis [Col. 0592B] arguens? Neque tamen verus sensus Isonem latuit: nam ad vocem Saliae, vel, quod ego puto, Messaliae apposuit, illius consulis. Itaque Iso et Nebrissensis Prudentium Messalia consule natum fuisse crediderunt. At vero legendum esse me Saliae, adeoque hujus consulatum indicari, multa persuadent: nimirum Philippus et Salia consules fuerunt an. 348, quo circiter tempore Prudentium ortum fuisse aliunde constat; praeterea nullus est consul, saltem ordinarius, Messaliae, Mesaliae aut Messalae nomine circa id tempus: tum in Prudentio multa sunt errata hujusmodi inscitia librariorum, qui in unam dictionem diversissima conglutinarunt, quae legi possunt in Commentario Giselini ad hymnum 13 Peristephann. Favent denique mss. codices, quos suo loco indicabo. [Col. 0592C] Fixum igitur certumque maneat Prudentii natalem annum in consulatum Philippi et Saliae incidisse, qui annus erat Christi 348, ut notat Petavius Ration, tempor. in successione consulum Romanorum, et ita legitur in Fastis consularibus Panvinii, quamvis alii annum 350 aut 351 malint. Quod mirandum in modum comprobatur his versibus ex apotheosi vers. 449 et seqq.

Principibus tamen e cunctis non defuit unus
Me puero, ut memini, ductor fortissimus armis,
Conditor et legum, celeberrimus ore manuque,
Consultor patriae: sed non consultor habendae
Relligionis, amans tercentum millia divum,
Perfidus ille Deo.
[Col. 0593A] Quibus Julianum Apostatam intelligit, ut ex commentariis clarius patebit, qui ab anno 361 ad 364 imperio potitus est; quod in successionibus imperatorum apud Petavium ita indicari videtur, ut nihilominus in ipso Rationario temporum anno 363 exstinctus esse dicatur, quod ex historia aliunde constat. Accedit Prudentium sua opera, et in his libros adversus Symmachum edidisse anno aetatis 57, ut ex praefatione carminum liquet:

   Per quinquennia jam decem,
Ni fallor, fuimus: septimus insuper.
Annum cardo rotat, dum fruimur sole volubili,
id anno circiter 405 cum acciderit, ut 25 postmodum dicam, consequens est, Saliae consulatum in eadem praefatione denotari.

41. De Prudentii majoribus aut familia nihil certi [Col. 0593B] ad nos pervenit, quam nobilissimam fuisse ex muneribus ab eo gestis aequum est conjicere, idque multi etiam veteres confirmant. Joannes Glandorpius in Onomast. histor. Romanae plura habet de Aureliis, nonnulla de Clementibus, et e tribus Prudentiis quos nominat, nostrum magno elogio prosequitur. De familia Clementum Caesaraugustana vide num. 33. Haec tria ejus nomina et hoc ordine solent circumferri, Aurelius Prudentius Clemens. In mss. codd. antiquissimis saeculi VI et seqq. dicitur Aurelius Clemens Prudentius, ut observare potes cap. 4, num. 96, praeter cod. Vat. Alex. 1439, 1838, num. 78; Colb. 1682, num. 83. Primae editiones, altera anni incerti, altera Daventriensis anni 1495, quam plerique male referunt ad an. 1472, habent, Aur. Clemens [Col. 0593C] Prudentius; qui ordo nominum sine ulla causa idonea in sequentibus omnibus editionibus est mutatus. Eum servant Trithemius, Ferrarius, Ruinartius, aliique. Beda de Arte metrica bis eum nominat, primum ita: Prudens in Psychomachia, rursus Aurelius Prudens Clemens. Quod autem prius aliquando Clemens quam Prudentius aut Prudens collocetur, novum non est: sic Sulpicius cognomento Severus, ab aliis vocatur Severus Sulpicius, ut observavit Rosweidus in not. ad Ep. 1 S. Paulini ex Francisco Sylvio, qui Progymnasm., centuria 2, cap. 41, docet saepe cognomen nomini praepositum. Sirmondus in praefat. ad notas Apollinaris Sidonii egregie probat mediae aetatis nominum duplicem quodam modo legem [Col. 0593D] fuisse: unam, ut proprium cujusque nomen in locum ultimum conjicerent; alteram, ut tum proprium hoc nomen, tum caetera, interdum quidem aliunde pro arbitrio, ut plurimum vero a propinquis affectibus deducta imponerent. Videri etiam potest cl. marchio Scipio Maffeius in Dissert. de Romanorum Nominibus, qua probat Cassiodorii praenomen esse Marcum, nomina gentilia Aurelium Cassiodorium, nomen proprium, seu cognomen Senatorem (post Hist. theolog., et Complexiones Cassiodorii edit. Trident. 1742). Riscus advertit Prudentium a Dupinio, tom. III [Col. 0594A] Bibl., et Joanne Ferreras ad an. 406, appellari Quintum, quod nomen abest a mss. codd. et antiquis scriptoribus. Crediderim errorem inde oriri potuisse, quod Symmachus, quem Prudentius oppugnavit, Quintus Aurelius a nonnullis veteribus auctoribus dicebatur. Nihil tamen est quamobrem Prudentius similiter non potuerit Quintus Aurelius Clemens Prudentius nominari: imo Alexander ab Alexandro, Genial. dier. lib. I, cap. 9, probat apud Romanos saepius 26 mares quatuor nomina habuisse, praenomen, cognomen, agnomen et nomen, idque nobilitatem monstrare. Quod si praenomen Prudentio addere libet, eligatur Marcus: ita enim appellatur in quodam cod. ms., num. 89. Vocandus ergo erit M. Aur. Clemens Prudentius, quorum primum est praenomen, [Col. 0594B] Aurelius, et Clemens nomina gentilia, Prudentius nomen proprium, ex lege nominum mediae aetatis. Marci Aurelii plurimi fuerunt, ut M. Aurelius imperator, M. Aurelius Valerius Flavius Claudius Constantinus, M. Aurelius Claudius Gothicus. M. Aurelius Claudius Quintillus. S. Maurelium a M. Aurelio, ut Agellium ab Aulo Gellio, multi opinantur fuisse dictum.

42. Ludewigius, quod Carolus Sigonius, de Roman. Nomin., ostendat Romanorum nomina a generis principe, a sapientia, ab arte tracta quandoque esse, existimat ab aliis non male factum, qui Prudentii nomina in laudes ejus traxerunt [(a) 1Kb] . Caeterum, etsi non absurde in laudem poetae nomina ejus verti possint, ut in aliis assolet, tamen a prudentia, a clementia, [Col. 0594C] ab aureis moribus tracta illa esse nemo prudens judicaverit, sed imposita antequam eae virtutes in Prudentio esse aut eminere coeperint. Aliud solet nomen Prudentio attribui, certe longe post ipsius obitum inditum: nam Prudentius Major appellatur in codice ms. membraneo prosodiaco, antiquo et erudito, apud Barthium, Adversar. lib. XXXVII, cap. 13: Macera, et maceries producunt a, quamvis veniant a macer . . . et Prudentius Major: Quamvis maceries florentes ambiat agros. Pariter Joannes Balbus, seu de Janua in opere Catholicon, verbo SPERA: Unde Prudentius Major: Cujus ad arbitrium spera nobilis, atque rotunda. Qui versus legitur in Apotheosi, vers. 210, prior ille Hamart. vers. 226. Suspicari aliquis posset an id nomen Prudentio acciderit ex codice [Col. 0594D] majori, ex quo illi versus promebantur, siquidem opera interdum in plures diversae molis codices solebant distrahi: quo sensu Ovidius. Magnus, Claudianus Magnus, Theodosius Exiguus nuncupabantur, ut legere poteris in Barthio, loc. cit. lib. VI, cap. 1. Eam elegantiam nostris quoque moribus adhaesisse in libris quorum usus est in scholis grammaticorum, norunt pueri, quique pueros docent.

43. Prudentius vero noster Major creditur esse dictus ut a caeteris discernatur. Melchior Goldastus quinque Prudentios distinguit in edit. Weitz., pag. [Col. 0595A] 319: Turiasonensem episcopum circa annum 300, hunc nostrum poetam; alium Trecensem in Gallia episcopum; auctorem, 27 ut putat, hymni, Virgo Dei genitrix, quem codices mss. Prudentio ascribunt (Vide num. 98); quartum, monachum Germanum praeceptorem Walafridi Strabi, scriptorem hymnorum de Nativitate Domini, Corde natus ex parentis, et de Passione, Vidit anguis immolatum. Hic est, ait, ad cujus differitatem Prudentius Clemens Major coeptus est appellari. His quintum Prudentium suo beneficio et comitate addit, Prudentium Amoenum Prudentio Clementi aequalem, aut non valde inferiorem. Attamen hunc Amoenum a Prudentio neutiquam esse diversum, cum de ejus Dittochaeo agetur, demonstrabitur: quod nomen illi ob ingenii amoenitatem aut alia de causa fuerit [Col. 0595B] impositum. Tarrafam, Trugillum, et Ferrarium Nic. Antonius recte coarguit, quod sacrum poetam Prudentium cum Turiasonensi episcopo confuderint. Consule Bollandianos continuatores, ad diem 28 Aprilis in commentario praevio ad Vitam S. Prudentii, qui Bernardum Lucensem Tarrafae caeterisque adjungunt, et de aetate Prudentii Turiasonensis vix aliud certum esse statuunt, nisi annum Domini 846 vivendo antecessisse. Vixisse anno 300 probabilis est opinio.

44. Age nunc, ex ipso Prudentio curriculum ejus vitae ad annum usque aetatis 57 audiamus, ex praefatione ad carmina.

   Per quinquennia jam decem,
Ni fallor, fuimus: septimus insuper
[Col. 0595C] Annum cardo rotat, dum fruimur sole volubili,
   Instat terminus, et diem
Vicinum senio jam Deus applicat.
Quid nos utile tanti spatio temporis egimus?
   Aetas prima crepantibus
Flevit sub ferulis: mox docuit toga
Infectum vitiis falsa loqui, non sine crimine.
Hactenus intelligo aetatem primam, pueritiam extremam, ac, si vis, adolescentiae initium usque ad annum circiter 20, quo tempore mendaciuncula, quibus fere illa aetas infecta esse consuevit, animi demissione, qua maxime excellebat, accusat, nisi malis interpretari rhetoricam et dialecticam, quibus facultatibus FALSA LOQUI quodammodo congruit; quae interpretatio praeferenda videtur, cum et optimis recentibus commentatoribus placuerit, et in antiquis glossis reperiatur. Caesaraugustae litteris operam navasse [Col. 0595D] sub Petro oratore non temere conjicit Riscus ex S. Hieronym. ad 28 an. 356 in Chronico: Petrus Caesaraugustae orator insignis docet [(a) 1Kb] . Pergit Prudentius.

   Tum lasciva protervitas,
Et luxus petulans, heu pudet, ac piget,
Foedavit juvenem nequitiae sordibus, ac luto.
En verba quibus accusatio omnis adversus juvenilia Prudentii crimina innititur: quotquot enim ejus vitam [Col. 0596A] postremis his saeculis enarrant, tanquam sceleratum ac perditum adolescentem repraesentant. Ludewigius cum S. Augustino comparat, in quo nihil est simile: nam Augustinus gravissima quaedam sua peccata non solum in genere, sed in specie et singillatim confessus est. Riscus Hispanicis verbis eadem vitia ample exaggeravit: Se dejo arrastar de los vicios. . . manchando su corazon, amando los torpes deleytes de la carne. Et quis non hoc fere modo loquitur? Fabricius ulterius progressus affirmat in toga causas iniquas Prudentium egisse, quod pariter colligit ex hac ipsa praefatione.

45. Equidem non libidine aliqua commendandi Prudentium, non consuetudine nostrorum temporum abreptus, qua tot apologiae pullulant, et quantumlibet [Col. 0596B] desperatae causae patronos audaces inveniunt, sed amore veritatis impulsus, Prudentii defensionem suscipiam. Etenim persuasum habeo nihil ab eo esse dictum quod ex ore hominis justi et Christiana humilitate praediti non soleat excidere. Justum hominem cum dico, justitiam intelligo qualis in homines, dum in hoc saeculo vivunt, cadit. Licet enim, ait concil. Trident., sess. 6, de Justif. cap. 11, in hac mortali vita, quantumvis sancti et justi in levia saltem et quotidiana, quae etiam venalia dicuntur, peccata quandoque cadant, non propterea desinunt esse justi. Et Proverb. cap. XXIV, 16: Septies enim cadet justus, et resurget [(b) 1Kb] . Haec igitur peccata, in quae justi saepe labuntur, et lex illa quam Apostolus ipse experiebatur in membris suis repugnantem legi mentis suae, et [Col. 0596C] captivantem eum in legem peccati, satis superque sunt ut verba Prudentii ab homine justo adhiberi possint tam vere quam humiliter. Libet enim hoc Christiano vocabulo uti, cum veteres Latini eam 29 virtutem, quam ne agnoscebant quidem, proprio nomine non donaverint. Profecto S. Hieronymus in epitaph. Paulae, tom. I oper., num. 15, id notat de S. Paula: In qua fontes crederes lacrymarum. Ita levia peccata plangebat, ut illam gravissimorum criminum crederes ream. Pleni sunt libri mystici, plena acta sanctorum hujusmodi exemplis, quae singillatim recensere non vacat. Legi possunt quae innocentissima virgo S. Theresia de se narrat, exponens quid egerit antequam monasterium ingrederetur.

46. Nec movere quemquam debent gravia illa [Col. 0596D] verba quae Prudentius usurpavit: Lasciva protervitas, luxus petulans, sordes, et lutum nequitiae: nam praeterquam quod similibus aut atrocioribus verbis nonnulli sancti, qui vitam innocentem vixerunt, usi sunt, non tam illa sunt gravia quam plerisque fortasse videatur. Eo enim omnia denique recidunt, ut explicandum sit quid nequitiae nomine Latini intellexerint. Christianus Becmanus, de Origin. Latin. linguae, verbo Aequor, Perotto adversatur, qui nequam [Col. 0597A] facit a ne et queo; ferendum id esset, nisi Varroni quoque, qui, lib. IX Lat. ling., a ne et quidquam deducit, repugnaret, putans, nequam a ne, et aequum rectissime dici, ut nequam sit , , quod arguit deductum, a nequus (pro quo utimur nequam) nequitia, ut a malus malitia. Quid si veteres Latini a nequicquam deducebant etiam nequitia? Cicero, Tuscul., edit. Ald. pag. 194: Nequitia, quamvis hoc durius videatur, ab eo quod nequicquam est in tali homine, ex quo idem nihili dicitur. Quare nequitiam fere pro inertia idem usurpat, in Catilin., pag. 98: Jam me ipsum inertiae, nequitiaeque condemno; et pag. 103: Inertia ac nequitia. Eodem pertinet, quod Prudentius ait:

Quid nos utile tanti spatio temporis egimus?
[Col. 0597B] Et infra de bonis et malis fortunae:

   Nunquid talia proderunt
Carnis post obitum vel bona, vel mala?
Itaque Prudentius otium, inertiam, opera quae ad salutem aeternam consequendam nihil conducerent, peccata, quamvis non gravia, in quae juvenilibus praesertim annis inciderit, potuit versibus expositis flere et dolere. Ac reapse nihil in eo fuisse, quod sceleratam vitam, aut paganismo deditam, quod in codice Vaticano sequioris aevi legitur possit arguere, recte colligitur ex ejus humilitate, quae in omnibus operibus clarissime elucet:

Quid nos utile tanti spatio temporis egimus?
[Col. 0597C] Ex humilitate id dictum ait Riscus; quia jam libros contra Symmachum scripserat, et alia opera bona fecerat, nempe: Jus civile bonis reddidimus, terruimus reos. Barthius, lib. VIII Advers., cap. 11, notat modestiam quae in praefatione trochaica libri Peristeph. [Col. 0598A] emicat, virtutem propriam 30 esse Prudentii, qui in fine hymni de S. Romano se haedum jungendum hircis a latere sinistro judicis dicens: Longius nimia humilitate etiam a vero mediatore secessit, de quo nos alio loco. Nunc enim solum observo Riscum et Barthium, qui tantam Prudentii humilitatem agnoscunt, non debuisse ex ejus verbis scelera juventutis exaggerare, simulque hominis modestiam fateri [(a) 1Kb] .

47. Non video qui haec cohaereant: nam si Prudentius nimia humilitate longe processit, si in S. Laurentio, imo passim in suis carminibus, repetit similia, quibus nullum vitae suae tempus utiliter transactum videtur agnoscere, nihil causae cur non omnia hujusmodi dicta humilitati ascribantur. Siquidem [Col. 0598B] constat quanto pietatis sensu martyrum sepulcra inviseret [(b) 1Kb] . Omitto aut omnia aut pleraque carmina ante praefationem mihi videri fuisse composita, ut postea declarabo. Etenim sive antea, sive postea fuerint scripta, hominis pii justique humilitas ex illis omnibus apparet [(c) 2Kb] . Neque dicam quam se inferiorem Symmacho in eloquentia existimaverit in praefat. lib. I: Sum plane temerarius, etc. Satis enim multa dicta sunt ut id quod volui conficiam, versus praefationis, quibus sua peccata fatetur Prudentius, ejus humilitatem, non vitam paganam, aut insigniter improbam, arguere. Exemplum proferam ex S. Eugenio Toletano praesule, qui in fine precationis 31 coronam aeternae gloriae se non meruisse fatetur: Modestia Christianis priscis usitata, quam aliquot locis [Col. 0598C] invenies et apud Prudentium, ait Barthius lib. LV, cap. 11 Advers., qui plura carmina S. Eugenii eo loco emendanda suscepit. Versus S. Eugenii sunt:

Cumque suprema dies mortis patefecerit urnam
Concede veniam, cui tollit culpa coronam.

[Col. 0599A] 48. Exposita juvenili aetate, Prudentius reliquam vitam enarrat:

   Exin jurgia turbidos
Armarunt animos, et male pertinax
Vincendi studium subjacuit casibus asperis.
Jureconsulti munus hoc loco explicari nemo ambigit, et cum Beda et Walafridus Strabo Prudentium vocent scholasticum, id nominis ei dari quia jureconsultus fuit consentaneum rationi est judicare. Quamvis enim olim discipulum, sophistam, rhetorem, eruditum ea vox valuerit, tamen ita quoque nuncupatus fuit jureconsultus, et orator, ut nunc omittam aliam significationem, qua post Carolum Magnum scholasticus est dictus, qui gymnasiis praeerat, aut a saeculo XII, qui Aristoteliam philosophiam profitebantur, de qua videri potest cl. Bartholomaeus Povius, limatissimi [Col. 0599B] judicii et sermonis, scriptor Institut. hist. philosoph., lib. IX, cap. 1 [(a) 1Kb] . In concilio Sardicensi generali, can. 10, statutum est, Ut si quis ex foro sive dives, sive scholasticus, episcopus fieri dignus habeatur, non prius constituatur quam lectoris, et diaconi, et presbyteri ministerium peregerit. Ita enim redditur Latine in edit. Paris. collect. Concil. 1671, sed melius verti poterit: Si quis dives aut scholasticus e foro episcopus fieri dignus habeatur, Graece est: , . Innocentius I in epist. ad concil. Toletan., num. 4, queritur aliquos in Hispania ad sacerdotium fuisse ascitos, qui post acceptam baptismi gratiam in forensi exercitatione versati sunt, et OBTINENDI PERTINACIAM susceperunt. [Col. 0599C] Quam phrasin de se, suoque officio usurpavit Prudentius paulo post scribens: ET MALE PERTINAX VINCENDI STUDIUM.

32 49. Post advocati munus ad regendas urbes Prudentius est evectus.

   Bis legum moderamine
Frenos nobilium reximus urbium:
Jus civile bonis reddidimus, terruimus reos.
Inde eum evexit princeps ad militiae palatinae gradum, ordinemque proximum.

   Tandem militiae gradu
Evectum pietas principis extulit,
Assumptum propius stare jubens ordine proximo.
Cum Prudentius munera a se obita poetice, hoc est stylo sublimi figuratoque descripserit, qualia ea [Col. 0599D] fuerint possumus quidem conjicere, non tamen certo definire. In codice ms. biblioth. Vatican. 3859, qui saeculo IX aut X videtur scriptus, ita initio notatur: [Col. 0600A] Aurelius Prudens Clemens iste partim in consulatu, partim in familiaritate principis fuit, et sic ipse ascendit: saecularibus litteris quinquaginta septem annis operam dedit, sed postea ex toto omittens, ad divina metra componenda se contulit. Michael a S. Josepho, in Bibliogr., verbo Prudentius, refert ex Tirino Prudentium poetam palatinum fuisse, ex Gennadio militem palatinum. Barthius, lib. LIV, cap. 18, Advers., notat descriptionem portarum castrensium ad illum versum Psychomachiae:

Liminis introitum bifori dant cardine claustra,
quam, inquit, miles quondam suopte, et Gennadii testimonio, adeoque palatinus, ad Romanarum instar composuit. Ansaldus, in praefat. versionis Italicae libror. adversus Symmach., narrat Prudentium [Col. 0600B] primum gradum in exercitu post imperatorem obtinuisse, bis praetorem fuisse.

50. Ita fere suo quisque arbitratu de muneribus Prudentii judicat. Ex codice Theodosiano haec licet colligi, quae ad rem nostram pertinent. Praesides Baeticae erant, incertus anno 324, ad quem data anno 337 lex 2 de Distrah. Pign., ut legendum monui pag. 48, in nota, Tarraconensis vero praeses nominatur Julianus anno 316, ad quem data lex de temporum Cursu, ubi titulus ejus apponitur V. C., hoc est vir clarissimus. Nonnullis autem legibus praesidum, et similibus appellationibus rectores provinciarum intelliguntur. Rectores ergo provinciarum, qui etiam judices ordinarii, et judices provinciarum appellabantur, et quandoque comites primi ordinis erant, [Col. 0600C] gladii jus habebant, reddendi 33 juris in provinciis facultate potiebantur. Rectoribus provinciae seu provinciarum superiores erant vicarii, qui pro praefectis plures provincias administrabant. Toto illo tempore Hispaniarum nullus apparet praefectus, sed erat tamen vicarius, de quo passim in codice Theod., cui inscribebatur PP. Hispaniarum, id est Propraefecto Hispaniarum; appellatur etiam vir clarissimus lege 4. de Custod. reor. Erat autem quaedam dignitas quae dicebatur proximatus, honor proximi, proximatus splendor, quo per ordinem meritoque stipendiorum ascendebant. Videlicet post magistros scriniorum, qui in tribus prioribus scriniis militabant, succedebant alii, his proximi, qui proximi scriniorum dicebantur. Hi, deposita militia, seu post depositum actum, [Col. 0600D] clarissimis aggregabantur, vicariis exaequabantur, ad comitatum principis sine evectione venire poterant [(b) 1Kb] .

[Col. 0601A] 51. Ex his arguere possumus Prudentium fuisse bis praesidem provinciae Tarraconensis, nisi forte hujus provinciae semel, et alterius semel praeses, seu rector fuerit; cujus muneris proinde erat moderamine legum frenos nobilium urbium regere, bonis jus civile reddere, reos criminum terrere. Evectus inde est ad superiorem militiae gradum, nimirum militiae civilis, palatinae, aut praesidialis, non bellicae, castrensis, aut cohortalis: nam ii qui officiis jureconsultorum, praesidum, rectorum et similium funguntur, vulgo in cod. Theod. militare, et ad superiores militias ascendere dicuntur. Is autem gradus militiae civilis fuit aut vicaria potestas in Hispaniis, aut jus comitatus primi ordinis, aut denique honor proximatus simul cum evocatoria principis, seu jussione augusta, vel facultate [Col. 0601B] accedendi ad comitatum principis. Eo enim spectant Prudentii verba, quod a principe evectus militiae gradu, jussus fuerit propius stare ordine proximo. Ubi praeter jussionem principis ordo proximus exprimitur, qui non alius esse videtur nisi ordo proximatus. Non est igitur cur de consulatu Prudentii cogitemus, aut praetorio praefectum fuisse fingamus, quorum munerum nullum est vel levissimum vestigium. Ludewigius affirmat, post Aldum fere omnes virum consularem poetam nostrum 34 dicere; sed quo ille tempore scribebat, fere nullus id dicebat; cum multi jam animadvertissent post Alciatum, notas V. C., quae duae litterae Prudentii nomini subjiciuntur, non virum consularem, sed virum clarissimum significare. Neque enim Prudentii aevo erat in usu titulus viri [Col. 0601C] consularis. Ex Valerio Probo de Notis Romanorum interpretandis, et aliis patet, V. C. indicasse aut virum consularem, aut virum clarissimum, aut quintae cohortis. Militiam Prudentii non fuisse bellicam jam vidimus, quod autem ejus tempore titulus viri consulari non esset in usu, non est undecunque verum [(a) 1Kb] . Ex mss. codicibus, et ex Breviario Caesaraugustano colligitur, ante Aldum eam opinionem jam invaluisse, ut Prudentius consul, aut vir consularis crederetur; siquidem Tamayus de Vargas in Defensione Marianae refert, in officio veteri Caesaraugustano lectiones 18 martyrum indicari depromptas ex Aurelio Prudentio viro consulari Caesaraugustano. A Dungalo saeculo IX vir consularis dicebatur, ut videre poteris infra num. 243, et ab Isone in glossis ad praefat. Prudentii consulatus [Col. 0601D] astruitur ad versum 17. Nonnulli existimarunt Prudentium consulatum gessisse non Romae, sed Massaliae, aut Saliae in Hispania, urbibus ignotis, [Col. 0602A] aut denique Massiliae, si Massiliae legeretur pro Massaliae, aut Mesaliae in versu,

Oblitum veteris Messaliae consulis arguens.
Sed cum jam vera lectio, et explicatio ejus versus stabilita fuerit, et demonstrata supra num. 39, non est diutius in eodem argumento immorandum. Quanquam infirma quorumdam est ratio, qui Prudentium negant consulem fuisse, quia in Occidente nulli erant consules nisi Romae, quos secutus esse videtur cl. Emmanuel Martinius lib. II, epist. 53, qui aperte docet extra Romam consules non fuisse. Eos Ausonius refellit, carmine de Burdigala, ut plerique exponunt:

Haec patria est: patrias sed Roma supervenit omnes,
Diligo Burdigalam, Romam colo: civis in hac sum,
Consul in ambabus. Cunae hic, ibi sella curulis.

52. Alii Prudentium praetorio, aut Urbi praefectum [Col. 0602B] inde arguebant fuisse, quod ORDINE PROXIMO PROPIUS a principe assumptus 35 constiterit, quod secus intelligendum esse ante demonstravi. Ludewigius ostendere conatur, nullam Romae dignitatem habuisse Prudentium, quia senex admodum Romam venit, proptereaque in summam admirationem urbis ante vix visae tractus est, ex Cassiani hymno:

Sylla forum statuit Cornelius: hoc Itali Urbem
   Vocant ab ipso conditoris nomine.
Hic mihi, cum peterem te, rerum maxima Roma,
   Spes est oborta, prosperum Christum fore.
Et infra:

Aedituus consultus ait: Quod prospicis, hospes,
   Non est inanis, aut anilis fabula
Praeterea non adeo Prudentius cum Symmacho (quem apostatam dicit Ludewigius, fortasse ex dicendis ad vers. 450 Apoth.) contendere veritus esset, si [Col. 0602C] dignitatem in Urbe obtinuisset; quamvis enim S. Ambrosius veniam quoque sermonis asperi postulet, contra Symmachum disputaturus, tamen ipse Ambrosius, licet Mediolanensis episcopus, longe inferior erat Symmacho, viro consulari, Urbis praefecto, et caeremoniarum pontifice. Concludit Ludewigius videri Prudentium rerum summam in Hispania, non Romae, potitum, ac proinde praefectum Hispaniarum fuisse.

53. Plura in his displicent. Primum Prudentium admodum senem Romam venisse non liquet: nam quis annum invenire poterit, quo S. Cassianum invisit? quis asserere audeat tunc primum aut Romam petiisse, aut forum Cornelii vidisse? Quod vero Prudentius cum Symmacho contendere veritus sit, id [Col. 0602D] solum pertinet ad singularem Prudentii modestiam, qui Symmachi eloquentiam suae longe praeponebat [(b) 1Kb] . Falsum item est, Symmachum, cum a S. Ambrosio [Col. 0603A] est oppugnatus, eos omnes honores fuisse assecutum, qui non fuerit ante annum 391 consul renuntiatus. Praefecturam vero Hispaniarum Prudentio fuisse concessam non admittam, nisi Ludewigius vicariam praefecti dignitatem, quae tunc in Hispaniis vigebat, velit intelligi. Illud libenter assentiar Ludewigio, Vossium aliosque, qui Prudentium consulem suffectum, non ordinarium, 36 dicunt, nullo inniti fundamento. In annalibus quidem consulum non notabantur eorum nomina qui loco defuncti consulis sufficiebantur, sed, ut credamus aliquem suffectum fuisse consulem, probabilis ratio afferenda est. Quo autem anno Prudentius Romam venerit, et an semel tantum, nihil habeo exploratum, neque video qua ratione Nicolaus Antonius eum Romae advocati munus [Col. 0603B] exercuisse, ibique usque ad Honorii et Arcadii imperium permansisse existimaverit: qui pariter colligit Prudentium in Urbe anno 405 praesentem fuisse, quia praefationem eo anno scribens, nihil adhuc de discessu suo ab Urbe, quod opportune debuit, subjecerit, quae conjecturae valde imbecillae mihi esse videntur. Riscus opinatur Prudentium militiae gradu evectum fuisse a Theodosio inter palatinos admissionales; de quibus codex Theodos. et Jacobus Gutherus lib. III de Officiis domus augustae, ac lateri principis adhaesisse anno 388, quo Symmachus in panegyri coram Theodosio Victoriae aram dissimulanter postulavit, et protinus exsilii poena multatus est, nova edicta prodierunt, quibus religio Christiana promovebatur, et mirifica exinde Romanorum [Col. 0603C] omnium pietas exorta est, de qua Prudentius lib. I adversus Symmach., Talibus edictis, etc. Ea principis consilia Prudentium sine ulla dubitatione adjuvisse Riscus arbitratur, ac probare contendit.

54. Difficulter haec cum vita temporibusque Prudentii cohaerent: nam is anno 388 habebat aetatis annum 40, et cum post juvenile tempus se jureconsultum egisse, et deinde bis frenos nobilium urbium rexisse commemoret, quod addit, tandem militiae gradu, videtur indicare virum plus quam quadragenarium. Etsi autem ista fieri potuisse evincas, tamen revera facta fuisse non persuadebis. Simile est, quod idem tradit, Prudentium anno 405, cum se muneribus abdicasset, Deo vacaturum in Hispaniam secessisse, unde Romam redire coactus, Cassianum et [Col. 0603D] Hippolytum martyres coluit; quos iterum reversus in Hispaniam celebravit. Ego existimo, Prudentium anno 404 circiter adversus Symmachum scripsisse, anno 405 sua carmina edidisse: quae nimirum ante diversisque temporibus composuerit. Praefatio enim [Col. 0604A] libri Cathemerinn potius omnibus operibus, quae tunc vulgabat, congruit, ut ex pluribus vett. codd. liquet. Quamvis autem ita sese ad sacra carmina pangenda excitet:

Atqui fine sub ultimo,
Peccatrix anima stultitiam exuat,
Saltem voce Deum concelebret, si meritis nequit,
37 tamen ea non sunt verba tunc canere incipientis, sed affigentis carminibus jam factis praefationem, quae interdum post absolutum opus conscribitur.

55. Itaque libros contra Symmachum Romae eum puto composuisse: Romae item hymnum de SS. apostolis Petro et Paulo, cujus est finis:

Haec didicisse sat est Romae tibi: tu domum reversus,
   Diem bifestum sic colas, memento.
[Col. 0604B] Calagurri exaratum hymnum SS. martyrum Hemeterii et Celedonii innuunt versus:

Hoc bonum Salvator ipse, quo fruamur, praestitit,
et reliqui. Emeritae poetam nostrum exstitisse crediderim, cum S. Eulaliam celebrans cecinit:

Ast ego serta choro in medio
Texta feram pede dactylico,
Vilia, marcida, festa tamen.
Sic venerarier ossa libet,
Ossibus altar et impositum.
Caesaraugustae hymnum de 18 martyribus factum nemo negaverit. Qua de causa, et ubi S. Cassianum praedicaverit, ipse refert:

Tunc arcana mei percenseo cuncta laboris:
   Tunc quod petebam, quod timebam, murmuro:
Et post terga domum dubia sub sorte relictam,
   Et spe futuri forte nutantem boni.
Audior, Urbem adeo, dextris successibus utor,
   Domum revertor, Cassianum praedico.
S. Laurentium et Hippolytum in Hispania, ut ante diximus, laudavit [(a) 2Kb] . Verum de Prudentii operibus singillatim fusius disseram cap. seq.

38 56. Quo anno, et ubinam obierit, incertum est. Sed nescio, quo fato Prudentii vita plurimorum suspicionibus et conjecturis ita est implicata, ut etiam ubi nihil omnino sciri aut definiri potest, nostra oratio consistere debeat aliquantisper, ne, quae ab aliis proferuntur, probabilia esse et a nobis ignorata quisquam existimet. Aiunt nonnulli Prudentii obitum contigisse ante annum 413, quo Stilico proditionis [Col. 0604D] poenas subiit: nisi enim jam tunc Prudentius decessisset, laudes Stiliconis ex lib. II adversus Symmachum versu 695 et seqq.: Tentavit Gelicus, etc., delevisset. Quid hac conjectura infirmius? Quasi vero in scriptorum fuisset potestate librum semel emissum [Col. 0605A] revocare [(a) 1Kb] . Multo vero magis rejiciendum est quod ait Joseph Rodriguez de Castro loc. cit., Prudentium de conjuratione Stiliconis nihil audivisse, quia ejus non meminit. Contra recte videtur judicare Riscus, qui Prudentii virtutes ex ejus operibus colligit, quod parce pieque vixerit, quod semel tantum in die manducaverit. Vide ejus hymnos Ante cibum, Jejunantium, aliosque tum libri Cathemerinn, tum Peristephann [(b) 2Kb] .

57. Hactenus nonnulla explicata sunt quae liquido constant, alia quae in controversia sunt posita, plura quae in conjecturis. Caetera, quae certo sunt conficta, quanquam minus est necessarium, opus tamen est declarare; tum ne quis ejusmodi narrationes aut ex Dextri Chronico, aut ex eis qui illud sunt secuti, [Col. 0605B] adoptet, quod puto fecisse Chamillardum in brevi et parum accurata Vita Prudentii, tum ut pateat quibus opinionibus aut conjecturis adhaeserint, 39 qui similibus fictionibus inveniendis sunt delectati: nam quaedam, quantum poterant et sciebant, accommodate ad veras historias comminiscebantur. Igitur Flav. Lucius Dexter cum Francisci Bivar. commentario ad annum Christi 388 sic habet: Floret Fl. Prudentius patre Caesaraugustano, matre Calagurritana natus (Salia consule) Caesaraugustae. Nomen FLAVII atque alia inventa sunt, nisi quod natus est Salia consule [(c) 1Kb] . Item ad annum 388: Prudentius, Toleto, Corduba, ac Caesaraugusta in Hispania egregie gubernatis, fit dux, et habetur orator celeberrimus et poeta mirificus. Anno 400 petit Romam [(d) 1Kb] . Postremo Prudentii [Col. 0605C] obitum commentitius Dexter enarrat ad annum 424: Prudentius Roma Caesaraugustam rediens, ad sedem Caesaraugustanam S. Mariae plenus dierum, et illustrium operum, post multas pugnas cum omnibus haereticis sui temporis habitas, tranquille moritur [(e) 1Kb] . Templum B. Virginis de Columna innuitur.

[Col. 0606A] 58. Bivarius contra regulas prosodiae hoc loco acutus videri voluit. Ultimum operum Prudentii ait fuisse Enchiridion, in cujus praefatione [(1) 1Kb] suspicatur legendum: ME MATERNO IN ATRIO pro Me paterno in atrio, non videns, cum paterno recte procedere carmen, non vero cum materno. Sed putabat, ita confirmari, quod in Christi matris templi angulo degeret, ut ait Dexter. Ac vide ineptissimam interpretationem. Prudentius se inter vasa vilia domus Dei recensens, inquit:

Me paterno in atrio
   Ut obsoletum vasculum . . .
   Sinitque parte in anguli manere.
Munus ecce fictile
   Inimus intra regiam salutis.
Quid est, reponit Bivarius, munus inire intra regiam salutis, nisi intra domum Dei scribere? in cujus angulo [Col. 0606B] se manere affirmat. Pertinet etiam ad nos quod Dexter ad annum 430 refert: Ad Valerianum (al. Valerium episcopum) Caesaraugustanum scribit Cyrillus. Vult enim commentator Bivarius, hunc esse Valerianum antistitem, quem in Hippolyto Prudentius alloquitur. Dubitat autem an is ipse fuerit Valerianus Iconii 40 praesul, cui S. Cyrillus Alexandrinus suas exegeses dicavit. Nugas et somnia haec esse aliquis opponet, fateor; sed hoc ipsum animadvertendum fuit, ut ante dixi, ne vera aut probabilia esse alius opinetur. Ex his similibusque scriptis nostro adhuc saeculo vitam Prudentii Carolus Augustinus Ansaldus in praefat. version. Italic. libror. adversus Symmach. digessit, qui, postquam asseruit primum gradum post imperatorem in exercitu habuisse, [Col. 0606C] bis praetorem fuisse, addit eum anno aetatis 48 militiae fessum, domum rediisse, anno 50 coepisse versus componere, anno Christi 404 librum Cathemerinn evulgasse, contra Symmachum sub initia imperii Honorii et Arcadii duos edidisse libros. Fingit praeterea anno 60 aetatis Romam rediisse [Col. 0607A] ad martyrum sepulcra veneranda, et in patriam regressum, librum Peristephann elaborasse. Quo quid magis repugnans ipsis operibus Prudentii potest excogitari [(a) 2Kb] ? Denique Ansaldus Prudentium diem extremum obiisse Caesaraugustae asseverat sine ullo teste, ut caetera. Scriptori erudito, cui libri adversus Symmachum tantopere placuerunt, non debuit adeo ignotus esse Prudentius, vel aliter, quam oportuit, notus. Prudentii imaginem aliquam, diu quaesitam, invenimus in codice Urbinate bibliothecae Vaticanae, quae in prima littera praefationis, Per quinquennia, appicta est, et a nobis eo quo exstat, modo exhibetur. Opinor eam ex antiquiori codice adumbratam, nam quaedam ejus vestigia apparent in eadem prima littera vetusti codicis Vaticani; et vestis [Col. 0607B] quidem utrobique rubra est, lineamenta oris in codice veteri Vaticano evanuerunt [(b) 1Kb] .



CAPUT III. Prudentii opera.

41 59. Quos libros, et quo tempore Prudentius scripserit, enucleatius nunc explicabo, adductis ejus aliorumque verbis: quo fiet ut, cum testimonia doctorum hominum de Prudentio proferam, eos, quorum hic meminero, tantum indicem. Prudentius in praefatione suorum operum ita ea enumerat et explicat.

Atqui fine sub ultimo
Peccatrix anima stultitiam exuat,
Saltem voce Deum concelebret, si meritis nequit.
   Hymnis continuet dies,
Nec nox ulla vacet, quin Dominum canat,
Pugnet contra haereses, catholicam discutiat fidem,
   [Col. 0607C] Conculcet sacra gentium,
Labem, Roma, tuis inferat idolis:
Carmen martyribus devoveat, laudet apostolos.
Dies noctesque hymnis continuari quod ait Prudentius, librum Cathemerinn sine ulla controversia intelligit, quem LIBRUM HYMNORUM Gennadius et Theodulphus [Col. 0608A] Aurelianensis cum multis codd. mss. appellant. Pugnare contra haereses, catholicam discutere fidem ad Apotheosin, ad Hamartigeniam, et, ut ego quidem puto, ad Psychomachiam pertinet. Conculcare sacra gentium, labemque inferre idolis, convenit libris adversus Symmachum. Laudes martyrum et apostolorum libro Peristephann continentur. Chamillardus, aliique non recte hinc colligunt, alia praeterea opera a Prudentio non fuisse composita: potuit enim, dum haec vulgavit, alia praeterire, potuit post haec edita in nova incumbere: quod nunc videndum est.

60. Proferam elogium Gennadii cap. 13 de Viris illustribus ex Aldo, Giselino et codicibus mss. cum notis Auberti Miraei, Ernesti Salomonis Cypriani, et [Col. 0608B] Joan. Alberti Fabricii; ita habet Gennadius. Prudentius, vir saecularis litteraturae eruditus, composuit de Veteri et Novo Testamento personis exceptis. Commentatus est et in morem Graecorum HEXAEMERON de mundi fabrica, usque ad conditionem primi hominis, et praevaricationem ejus. Composuit et libellos quos Graeca appellatione praetitulavit, , , , id est de Divinitate, 42 de Compugnantia animi, de Origine peccatorum. Fecit et in laudem martyrum sub aliquorum nominibus, Invitatorium ad martyrium librum unum, et Hymnorum alterum; speciali tamen conditione adversus Symmachum, idololatriam defendentem, duos laude dignissimos libros compegit: ex quorum lectione agnoscitur palatinus miles fuisse. Hactenus Gennadius [(c) 21Kb] .

[Col. 0608C] 61. Audiamus nunc Honorium Augustodunensem, qui claruit anno 1120 et Gennadium ferme describit, nisi cum aliquando aberrat, lib. II, cap. 13: Prudentius, vir saeculari litteratura eruditus, composuit Dittochaeum de toto Veteri Testamento personis excerptis. Commentatus est autem et in morem Graecorum [Col. 0609A] Hexaemeron de mundi fabrica. Composuit et libellos, quos Graece praetitulavit , , , id est de Divinitate, de Compugnantia animi, de Origine peccatorum., Fecit et in laudem martyrum librum unum, et alterum adversus Symmachum.

62. Longior est Trithemius, qui multos codices inspexerat, et saepe ex uno opere plura fecit, et in diversos titulos distinxit. Sic enim ait cap. 90: Aurelius Clemens Prudentius, poeta Christianus, vir in saecularibus litteris eruditus, et in divinis Scripturis satis peritus, metro excellens et prosa per quinquaginta septem annos mundi amoribus retentus, multa poetarum opuscula legit et exposuit, ac de sua vena multa 43 profunda poemata scripsit. Tandem vero in senectute, [Col. 0609B] repulsa mundi vanitate, ad sacras Scripturas secontulit, et carmine ac prosa multa utriusque Testamenti obtrusa exposuit. Scripsit autem multa praeclara opuscula. De quibus mensura metri facta reperi subjecta [(a) 2Kb] . Epistolas etiam scripsit non paucas. Alia quoque nonnulla edidit quae ad manus nostras non venerunt. Claruit sub Gratiano imperatore. Anno Domini 380 [(b) 2Kb] .

63. Ex Fabricii notationibus obvium est cuivis agnoscere, quam liberalis fuerit Trithemius in Prudentii poematis multiplicandis. Pauca nos addere juvat. Quod Fabricius ait, a se non repertum librum de Resurrectione carnis, Posco meum in Christo, mendum in Trithemio non animadvertit: est enim legendum; Nosco meum in Christo, qui versus est 1131 edit. Weitz., et 1063 nostrae edit. in fine Apotheoseos, [Col. 0609C] ubi praefigitur titulus, De resurrectione carnis humanae. Trithemius tradit Prudentium multa poetarum opuscula legisse, ac de sua vena multa profunda poemata scripsisse, antequam ad sacras Scripturas se contulisset, praeterea non solum carmine, sed etiam prosa multa utriusque Testamenti obtrusa exposuisse, epistolas quoque non paucas [Col. 0610A] scripsisse; ac fortasse Trithemius idoneum testem aliquem habuit. Nobis quidem idoneus testis non est Trithemius [(c) 1Kb] . An Trithemius, ut ex uno Prudentii opere 44 plura fecit opuscula, ita contra ex pluribus Prudentiis unum compegit? Libros sex in Hexaemeron conjicere possumus esse illud ipsum opus quod laudat Gennadius. Tandem animadvertam Prudentium potius dicendum claruisse anno circiter 400 quam 380, quod antea notaverat Bailius in Diction. crit., reprehendens tam eos, qui anno 380 quam eos qui anno 430 claruisse affirmarunt: quod postremum legitur in Bibliotheca Hispanica, quae Andreae Schotto tribuitur [(d) 1Kb] .

64. Praeter illa omnia Prudentii opuscula, quae exstant, et librum in Hexaemeron, de quo nuper dixi, [Col. 0610B] duo alii libri de S. Trinitate a Trithemio memorantur, quod Philippus Bergomensis Chronici lib. IX sub anno Christi 400 confirmat: Duos insuper de Trinitate scripsit libros, quorum unus erit praefatio 1 Apotheoseos, quae inscribi solet: Versus de S. Trinitate; alter fortasse est aliqua particula librorum quos habemus. Nicolaus Antonius putat periisse Invitatorium librum ad martyrium; sed, ut dixi num. 60, ea verba non videntur certo esse Gennadii, et quamvis sint, non liquet an voluerit eum librum a libro Peristephann distinguere: nimirum quia in hoc libro hortationes ad martyrium sub aliorum nominibus continentur. Non enim ulla causa fuisse videtur, cur Prudentius sua aetate sive aliorum, sive suo nomine Christianos ad martyrium invitaret. In [Col. 0610C] Bibliotheca bibliothecarum mss. codd. Montfauconii ex bibl. Casinensi laudatur codex 227 inscriptus: Carmina D. Prosperi, etc. Prudentii liber de Columbis. Faceti poetae carmina, etc. An legendum erit liber de Coronis? Non valde dissentiet, qui ejusmodi errores in eo Montfauconii opere passim occurrentes animadverterit. Sed cum Dittochaeum in pluribus [Col. 0611A] codd. Vatic. inscriptum sit de Columba, uti cap. 4 docebo, manifestum est, aliquem Dittochaeum cujus est primus versus, Eva columba fuit, librum de Columbis inscribendum censuisse, ut erant librarii veteres plerumque ignari aeque ac audaces. Ab eodem Montfauconio citatur ex biblioth. San Germanensi codex 540 hoc titulo: Prudentii versus contra Symmachum . . . Alia opuscula metrica ejusdem de Oceano. De S. Hippolyto martyre. Quis ausit divinare quod qualeve sit opusculum illud de Oceano? An liceat conjicere mendum esse pro Cassiano?

45 65. Fidentius pronuntiabo de alio codice indicato apud Montfauconium ex biblioth., seu mss. codd. S. Martini de Sees, num. 13: Tractatus super AEDIFICIUM Prudentii. Cette pièce (ait eo loco nescio quis) est peu de chose: l'on demande si c'est Prudence [Col. 0611B] le poëte, ou l'evêque de Troyes, qui ont fait un ouvrage intitulé: Aedificium, sur lequel cet anonyme a fait une explication allégorique de la description de la Maison de Dieu, qui est en l'Apocalypse. Facilis, expeditaque est responsio. Prudentius noster, poeta Christianus, in fine Psychomachiae aedificium domus Dei ex Apocalypsi descripsit vers. 823 et seqq.

Haec ubi dicta dedit, gradibus Regina superbis
Desiluit, tantique operis Concordia consors
Metatura novum jacto fundamine templum.
Ubi haec inscriptio praeponitur, Aedificium Fidei et Concordiae. Hoc ergo est Aedificium Prudentii, de quo anonymus ille tractatum composuit [(a) 1Kb] .

66. Sequitur, ut de Dittochaeo ejusque auctore loquar. Titulus operis in Gennadio et Honorio Augustodunensi [Col. 0611C] est Dittochaeum, quasi duplex cibus. Consentiunt plerique codices cap. 4, sed ex errore librariorum Dirochaeum, aut Ditrochaeum interdum appellatur [(b) 1Kb] . Primus Gifanius mendum inesse judicavit, et Diptychon legendum esse asseruit, quem plerique libenter secuti sunt. Nequaquam dubito quin in verbis Graecis ex ignorantia exscriptorum plerumque ejus generis errata in codicibus irrepserint. At vero, praeterquam quod vox Diptychum valde usitata est cum vetustissimi codices, cap. 4 recensendi, Dittochaeum inscribant, et explicent refectionem duplicem, et cum absona minime sit inscriptio Dittochaeum, hoc loco correctio non est admodum necessaria; et si correctio aliqua est adhibenda, cur sine alio examine [Col. 0611D] affirmabimus legendum esse Diptychon? Non inficior [Col. 0612A] id nomen operi congruere aliquatenus posse, cum diptychum sint tabellae duplices, seu bis plicatae, 46 de quibus videri possunt, qui de diptychis sacris et profanis libros ediderunt. Non enim recte interpretatur Riscus, dittochaeum idem fere esse ac diptychum, nempe librum duplicatum. Aliam inscriptionem, quae multo magis mihi placet, excogitavit Rosweydus in notis ad Paulinum, carm. 30, pag. 869. Ante Paulinum, inquit, etiam Prudentius ita locutus est. Nam in Diteucho suo (ita legendum doceo ad Prudentium pro Dittochaeo, etc.) Diteuchon vult Rosweydus, quasi duplicem librum, ut Pentateuchon est liber quintuplex: comprehendit enim Prudentius in eo opere summam Veteris Novique Testamenti. Facilius etiam ex diteucho quam ex diptycho librarii fecerint dittocheum, [Col. 0612B] et dirocheum, aut ditrocheum. Nihilominus teneo veterem inscriptionem, et suspicor Prudentium ea tetrasticha composuisse, ut imaginibus historias Veteris et Novi Testamenti in ecclesiis repraesentantibus apponerentur: qualia multa carmina fecit Paulinus Nolanus, et Walafridus Strabus, cujus sunt Picturae historiarum Testamenti Novi pro ecclesia versibus hexametris vel uno vel duobus, in manuali biblico Francofurti 1610 a Goldasto edito, pag. 85, necnon Rusticus Helpidius V. C. exillustris, et exquaestor, cujus sunt Picturae historiarum Veteris et Novi Testamenti, ibid., pag. 17 versibus hexametris ternis pro qualibet historia. Confer Paulini epist. 12 ad Severum, et natal. 9 ad Nicetam. Ut alia nunc omittam de diversis hujus opusculi inscriptionibus, ejus [Col. 0612C] auctorem Prudentium esse habendum argumentis certissimis conficitur. Opus ipsum a Gennadio inter Prudentii libros enumeratur; plerique codices Prudentio ascribunt. Cur ergo illi abjudicabitur? Diversitatem styli nonnemo objicit, et quod aliquis codex nomen Amoeni praeferat, Barthius lib. VIII Adversar., cap. 11 et 12, probandum suscipit, non alium quam divinum hunc Pindarum Prudentium Dittochaeum scripsisse [(c) 1Kb] .

67. Sed quanquam assentior Barthio affirmanti veluti rem novam, nimirum Amoenum, quem vocant antiquarii, esse Prudentium ipsissimum illum poetam, quo nemo divinius de Christianis rebus unquam scripsit, 47 tamen carmina Dittochaei esse locos quosdam, tractationis uberioris gratia; velut praefiguratos [Col. 0612D] et praelineatos, non omnino assentior: etenim [Col. 0613A] omnia illa epigrammata quatuor versibus concluduntur quasi data opera, neque ullus ex eis versus in toto reliquo opere Prudentii integer apparet, cum de rebus iisdem saepe sermonem habeat. Similius igitur vero est Prudentium aut ea tetrasticha ad explicationem picturarum in templis ordinasse, ut modo dicebam, aut insigniores Scripturae locos in breves titulos et capita redegisse, ut opus a caeteris diversum conficeret, in quo sui ubique similis iisdem saepe phrasibus utitur, quod in commentariis planius perspicietur [(a) 2Kb] .

68. Quod si velis, Dittochaeum ab aliquo primum Amoeniora, seu Amoena Prudentii fuisse inscriptum, ex quo alius fecerit Amoenus Prudentius, alius Amoenus simpliciter nominaverit, non absurde quidem [Col. 0613B] arbitraberis. Fuisse autem alterum poetam Hispanum Amoenum dictum, a Prudentio nostro diversum, qui Dittochaeum elucubratus fuerit, temere conjecit Philippus Brietius, lib. IV de Poetis. Michael a S. Josepho, Bibliograph. crit., verbo Amoenus ait Amoenum fuisse quemdam poetam Graecum, sed opus sub hujus nomine inter poetas Christianos editum, esse Prudentii. Melchior Goldastus in praefatione Manual. biblic. gloriatur, se primum Prudentium Amoenum quatuor aliis Prudentiis addidisse, quem Hispanum esse, et ferme supparem Prudentio Turiasonensi praesuli, et Aurelio Clementi existimat; atque hoc pacto utrumque nomen Prudentii et Amoeni conjunxit, neque dubitavit asserere Gennadium, homonymia scriptorum inter se aequalium deceptum, scripta [Col. 0613C] eorum non potuisse discernere. Emmanuel Riscus non admodum dissentit a Dupinio, qui putat Dittochaeum esse epitomen quamdam operis Prudentiani, a Gennadio laudati, ab Amoeno confectam [(b) 1Kb] .

48 69. Quo autem anno coeperit Prudentius scribere, non liquet, quamvis plerique asseruerint eum anno aetatis 57 ad carmina sacra pangenda animum applicuisse: nam ex praefatione, unde argumentum petunt, solum licet inferre eum anno 57 aetatis sua opuscula edidisse, quorum aut pleraque aut omnia, ut simile vero est, ante diversis temporibus composuerat. Profecto vix dubium est quin duos contra Symmachum libros ante annum Christi 404 conscripserit. Theodosius legem vulgavit, qua sacrificia idolorum prohibuit anno 392: Nullus omnino, ex [Col. 0614A] quolibet genere, ordine hominum, dignitatum, vel in potestate positus, vel honore perfunctus, siue potens sorte nascendi, seu humilis genere, condicione, fortuna: in nullo penitus loco, in nulla urbe, sensu carentibus simulacris, vel insontem victimam caedat: vel secretiore piaculo, larem ignem ero genium (leg. larem igne, mero genium), penates nidore veneratus, accendat lumina, inponat tura, serta suspendat, etc. Vide lib. XVI cod. Theod., tit. 10, leg. 12, et confer ibid. leg. 11, qua per Aegyptum sacrificia, aditusque templorum interdicuntur, Tatiano et Symmacho coss., anno 391. Secutus sum codicis orthographiam [(c) 1Kb] .

70. Ad has leges Theodosii potius quam ad exsilium Symmachi, quod opinatur Riscus, respexisse judico Prudentium lib. I adversus Symmachum, [Col. 0614B] vers. 507.

Talibus edictis Urbs informata refugit
Errores veteres, et turbida ab ore vieto
Nubila discussit; jam nobilitate parata
Aeternas tentare vias, Christumque vocantem
Magnanimo ductore sequi, et spem mittere in aevum.
Symmachum reducem pro ara Victoriae recuperanda novum aliquem conatum adhibuisse multis persuadere vult Riscus. Ego neque id necesse esse, neque ullo argumento ostendi posse existimo. Etsi enim assentiri nolis Nic. Antonio, affirmanti Prudentium post annum 403 carminis sui novum argumentum sumere voluisse ex relatione Symmachi styli exercendi gratia, tamen poteris tenere Prudentium non tantum styli exercendi gratia, sed etiam ut idolorum [Col. 0614C] cultum funditus everteret, Symmachi relationem impugnasse. Saepe enim fit ut opus aliquod a pluribus modo citius, modo serius, refellatur; 49 et Symmachi relatio, hominis tunc eloquentissimi, a multis, ut probabilissimum est, expetita et lecta, studia quorumdam ad fidem catholicam amplectendam tardare poterat, nisi plenius quam fecerat Ambrosius, refutaretur. Itaque Prudentius, ut ego conjicio, anno circiter 403 Romam adveniens, et Symmachi relationem aut tunc primum videns (non enim tunc volumina eadem facilitate qua nunc divulgabantur) aut observans in deliciis gentilium eam esse, et immodicis laudibus evehi, impugnationem aggressus est. Cl. Emmanuel Riscus aliquem novum conatum Symmachi adfuisse inde colligit, quod cum Symmachus [Col. 0615A] dicat se iterum senatus esse legatum, Prudentius respondit vers. 610, lib. I:

Aspice, quam pleno subsellia nostra senatu
Decernant, infame Jovis pulvinar, et omne
Idolium longe purgata ex Urbe fugandum [(a) 1Kb] .

71. At vero ex his versibus non recte probatur Symmachum denuo tentasse aram Victoriae excitare aut petere. Prudentius enim, Symmachum in fine libri primi alloquens, exemplum aliorum senatorum exponit, ut eum ad bonam frugem reducat. Similiter quod addit Prudentius vers. 624:

Ipse magistratum tibi consulis, ipse tribunal
Contulit, auratumque togae donavit amictum,
Cujus relligio tibi displicet, o pereuntum
Assertor divum.
Id, inquam, probat quidem Symmachum in eadem sententia post suum consulatum perstitisse, non vero [Col. 0615B] quod rursus conatus fuerit ab imperatore aram Victoriae obtinere. Narrat Sigebertus Gemblacensis, qui saeculo XII floruit, cum Radagaisus Scytha in Italiam irruisset anno 407, Symmachum eas calamitates fidei Christianae imputasse, contra quas blasphemias S. Augustinus libros de Civitate Dei, Orosius historiam, et Prudentius libros adversus Symmachum 50 scripserunt; quod postremum cum ratione temporum, et versibus Prudentii de bello Pollentino minime cohaeret [(b) 2Kb] .

72. Alia ratio ad nostram sententiam confirmandam sumitur ex carminibus quibus invehitur in ludum gladiatorium, quem ab Honorio prohiberi postulat vers. 1113 et seqq.

[Col. 0615C] Quod genus ut sceleris jam nesciat aurea Roma,
Te precor, Ausonii dux augustissime regni,
Et tam triste sacrum jubeas, ut caetera, tolli.
Perspice, nonne vacat meriti locus iste paterni?
[Col. 0616A] cum caeteris pulcherrimis versibus, quibus liber II adversus Symmachum concluditur. Prohibitus revera est ludus gladiatorum anno 404, aut postea, occasione accepta ex morte Telemachi monachi, qui spectaculum illud crudele palam reprehendens, a spectatoribus lapidibus est obrutus. Qua re cognita, ait Theodoretus lib. V Hist., cap. 26, imperator admirabilis Telemachum in martyrum invictorum numerum ascripsit, crudele autem illud spectaculi genus penitus sustulit. Gothofredus, in Comment. ad leg. 1 cod. Theod., lib. XV, tit. 12 de Gladiatoribus, ex hoc Theodoreti loco et ex versibus Prudentii plures Baronii aliorumque errores emendat. Non video quo jure Riscus neget de caede Telemachi sub Honorio constare, ac propterea prohibitionem ludi gladiatorii [Col. 0616B] carmini Prudentii, de quo constat, esse ascribendam: siquidem Theodoreti narratio perspicua est, auctoritasque gravis: neque aliunde ostenditur ab Honorio 51 sceleratum illud spectaculum fuisse vetitum nisi ex Theodoreto, et qui illum secuti sunt. Credam etiam libenter, ex Prudentii hortatione imperatorem permotum pariter fuisse, quanquam id minus clare patet [(c) 2Kb] .

73. De opusculis Prudentii quae exstant quaeque perierunt, abunde diximus: nam varias uniuscujusque inscriptiones partim inter codices mss. notabimus, partim inter editiones referendas, partim in commentariis. Nunc poemata nulla describam, quae aut dubia videntur esse Prudentii opera, aut supposita. Barthius lib. I Advers., cap. 3, producit iambum [Col. 0616C] in Spiritus sancti missionem, quem Prudentio aut Paulino adjudicandum censet, ex veteribus membranis, in quibus erant Lactantii carmina de passione [Col. 0617A] Domini, Venantii Fortunati elegiae non paucae, Paulini et Ausonii cantica hexametro scripta, inter quae postrema invenitur hic iambus:

DE MISSIONE SPIRITUS SANCTI.

Completa quinque festa cum decies dies
   Novante ferrent orbita,
Promissione proximante Spiritus,
   Qui veritatem traderet.
Pollicitus ipse Christus ut suis erat,
   Priusquam abiret ad Patrem,
Amaverat quos finem adusque terminum
   A principante exordio.
Duodecim cum congregati apostoli
   Orationes dicerent,
Ut exituri mundum in omnem chrismate
   Prius ungerentur coelico,
52 Repente motos cardines vibrans domus
   Tremefacta nutabat procul.
Quadrangulares ventus impellens cubos,
   [Col. 0617B] Molem movebat arduam,
A fronte sephyrus (sic), eurus a tergo volat,
   Alasque discordes quatit,
Latere ex utroque notus, et aquilo corrunt,
   Pugnantque tecta frangere.
Aer tumultu dissidente fluctuat,
   Fremuntque pulsi parietes.
Unum revulsa diceres fundamina
   Ruitura momentum solo.
Haec inter icti mente perculsa sedent,
   Ut fulminati antistites.
Nec mora solutis concinunt linguis Deum,
   Peregrina docti carmina.
Judaea turba nesciens nisi sono
   Movere Hebraeo pectinem,
Graio, Latino, Parthico, Babylonico,
   Aegyptio, atque Persico,
Quin mille linguis congruenter incinens,
   Dei sonat magnalia.
Dei repleta spiritu Deum sonat,
   Promissa qui servans patrum,
Misit per alvum Virginis puerperae
   Natum sibi ante saecula.
[Col. 0617C] In tempore ante tempus ut genitus feret
   Cunctis saluti gentibus.
Jam devolutis hora cum metis venit,
   Salutifer Paracletus
Descendit in nos, ut novae testes novi
   Vitae feramur gentibus.
Haec illa Patrum vota complevit dies,
   Tot praestolata saeculis.
Hac spe piorum primus Abraham pater
   Instruxit Isaac suum.
Hac Israel duodecim per stemmata
   Benedicta traxit germina.
Regum omnis illa cum profetis (sic) gloria
   Caterva vivit perpetim.
53 Hanc nuntiarunt patribus nostris patres,
   Hanc nos nepotibus damus,
Ad quos beati jamque venerunt dies,
   Ut simus horum interpretes.
Nos ante mundi conditi primordia
   Praefixa vidimus Deo.
Nos illa testes, quae videmus, dicimus,
   Ut populus omnis audiat.
[Col. 0617D] Haec tuba profecta de Sion, magnalibus
   Orbem replevit Messiae,
Qua sol relicto vespere auroram refert,
   Et mane mutat vespere.
Hic audietur regna per mundi sonus,
   Christumque discent cardines.
Septentrione nil sub algido latet,
   Nil auster humanum premit,
[Col. 0618A] Quod non ad hujus classicum vocis frequens
   Adoret in monte Israel.
Adsunt relictis saecula idolis nova,
   Fugiuntque victi daemones.
Excisa signo est regia inferni crucis,
   Vexilla quod Christi ferunt.
Deo rebelles nocte sub Stygia latent
   Non liberandi exercitus.
Victor tropaea Christus intulit polo
   Ad dexteram Dei Patris.
Haec elocutos flammeae linguae super
   Pendere visae coelitus,
Ut quemque Christi Spiritus repleverat
   Ardebat hoc animam modo.
Mysteriorum turba Judaea insciens,
   Risit profanis gestibus,
Et exterorum festa visitans cohors
   Hierusalem intra moenia,
Ut hos loquentes quisque vocibus suis
   Suo audit idiomate.
Perculsus animum, ratio cui nihil valet,
   Miraculum eludit joco.
At Petrus acer multilingui carmine
   [Col. 0618B] Solutus ora praedicat.
54 Deum parentem, filium, atque Spiritum
   Ab usque mundi exordio,
Cum mille gentes ore adessent dissono,
   Inerudita millia,
Suo audiere quisque dicentem sono,
   Et credidere plurimi.
Haec prima lux est congregatae ecclesiae,
   Hinc orsa, in aeternum manet.
Idem ille linguis qui volans flammantibus
   Apparuit testes super,
Servabit illam, donec extremo tuba
   Sonitu excitabit mortuos.
Translata tum migrabit in sinum Abrahae,
   Visura Christum perpetim.

74. Hoc hymno exscripto, Velim, inquit Barthius, lectione Prudentii, et Paulini exercitatus, et recens aliquis judicet, an possit aliquid eorum scriptis esse similius. Si Barthio cogar respondere, aperte dicam, cum Prudentium et Paulinum valde esse inter se dissimiles, [Col. 0618C] tum hunc iambum ad Paulini propius quam ad Prudentii stylum accedere. Nam Paulinum quoque hymnos scripsisse indicat ipse epist. 45 ad Alipium: Et hoc scribas mihi, quem hymnum meum cognoveris. Gennadius Paulinum refert fecisse Sacramentarium et HYMNARIUM. Ubi aliqui male interpretantur unum tantum hymnum, cum HYMNARIUM (ut Sacramentarium) liber sit ecclesiasticus, pluresque hymnos comprehendat. Nihilominus Barthius multa etiam, quae Paulini nomine inscripta sunt, Prudentiana esse suspicatur [(a) 1Kb] . In iambo praemisso conjicit legendum, vers. 7, vitae vel summum pro finem. In officio Gothico Isidoriano, seu Mozarabico hymnus S. Vincentii recitatur ex hymno in ejus honorem a Prudentio composito, et octo aliis strophis initio additis, quas [Col. 0618D] Prudentii videri esse Joseph Blanchinius in notis ad codicem Veronensem officii Isidoriani jactavit, ignarus certe, quam diversae illae essent strophae a stylo Prudentiano, 55 quamque erroribus metricis refertae [(b) 2Kb] . De Floribus psalmorum, quod est Prudentii [Col. 0619A] Trecensis opus, sed a nonnemine Clementi Prudentio affingitur, dicam cap. 4 in codice Vatic. Alexand. 334. Qualis sit hymnus in B. Virginem Mariam, Prudentio nostro ascriptus in catalogo bibliothecae Parisinae, certe non novi; sed opinor, alterius Prudentii esse opus. Vide num. 98. Carmen de Fide in eodem catalogo laudatum a Psychomachia non distinguo. Confer num. eumdem 98. Joan. Chr. Ritterus, in dissertatione de Aqua ex Christi latere profluente, part. 2 Thesauri theologico-philologici, Amstelodami, 1702, Aurelius Prudentius, ait, non vilis in Ecclesia existimationis, vulneris hujus (lateris Christi) magnitudinem hoc modo exprimit:

Si cor habes maculatum,
Inspice vulnus tam latum:
Cordis ejus illinc fluit
[Col. 0619C] Unda, quae sordes abluit.
Non explicat unde hos versus extraxerit: sed Prudentii stylum parum callet, qui eos Prudentii esse crediderit. Neque apud Prudentium invenio versum, quem illi attribuit Barthius lib. XLI Advers., cap. 27:

Jam mihi per rupes videor lucosque sonantes.
Fortasse pro alio poeta nomen Prudentii Barthio excidit.



CAPUT IV. Codices mss. operum Prudentii.

56 75. Qui codices mss. Prudentii, et ubinam lateant, notas etiam et interpretationes mss. in eumdem ex diversis catalogis aliisque documentis hoc capite complectar, molesto quidem, sed non inutili labore, ex quo scilicet possit divinus poeta magis [Col. 0619C] magisque illustrari. Fabricius in Biblioth. vet. lat. laudat Prudentii codicem perantiquum in bibliotheca Ambrosiana Mediolani existentem, quo nullum remotioris antiquitatis se vidisse testatur Montfauconius Diar. Italic., pag. 18, quique ad saeculum VII aut VIII refertur. Vide num. 80 circa hunc codicem. Holstenius in epistola de fulcris seu verubus Dianae Ephesiae obscurum Minucii Felicis locum explicat, veramque lectionem restituit ex alio simili Prudentii loco in codice praestantissimo Urbinatis bibliothecae, ad Vaticanam translato, cujus meminit quoque Fabricius, de quo nos postea dicemus. Edmundus Martene in Itinere litterario duorum Maurinorum sine nomine auctoris Gallice edito part. 2, pag. 138, inter codices coenobii Monasteriensis (Munster) recenset [Col. 0619D] poemata Prudentii saeculo X exarata. Joannes Aloysius [Col. 0620A] Mingarellius praefat. Fasciculi anecdotorum describit codicem carminum S. Paulini, exstantem in bibliotheca S. Salvatoris Bononiae, a Lippo Platesio saeculo, ut opinatur, XIV exaratum, ubi post tredecim Paulini carmina occurrunt haec Prudentii opera: Apotheosis, id est, de Divinitate, Prudentii poetae clarissimi. Ejusdem Prudentii carmen vel liber contra Haereticos Patripassianos . . . Liber contra Unionitas . . . Carmina vel liber contra Judaeos . . . Carmen vel liber adversus Haereticos et infideles Homuncionitas . . . Liber de Natura animae . . . Liber contra Phantasticos . . . Marciogenia . . . Liber contra Marcionitas . . . Liber dictus Psychomachia. Hujus codicis varias lectiones mecum communicavit amicus noster Rochus Menciaca, qui universam historiam ecclesiasticam una [Col. 0620B] cum aliis amicis nostris diligenter aggressus est illustrare. Codex Bononiensis solum continet Apotheosin, Hamartigeniam, Psychomachiam: mendosus est et fortasse ex Platesii arbitrio corruptus.

76. Nicolaus Antonius in Biblioth. vet. Hisp. de quodam codice Vaticano haec tradidit: In Vaticana bibliotheca codex antiquae satis notae, cui affixus est num. 5821, Prudentii omnia opera continens. In cujus primo folio notam legimus recentioris manus: Joannes Antonius Mariettus 57 soc. Jesu presbyter hunc librum, cum Pragae degerem, accepi dono a Christophoro Colero viro doctissimo: cumque illum cum aliquot mss. variis in locis diligentissime contulerim, et nominatim cum celeberrimo vetustissimo illo, quod Ratisbonae in S. Emerami (Emeriani scribit Nic. Antonius) bibliotheca [Col. 0620C] asservatur; et optimae notae, et ante multos annos ab exercitatissimo antiquario conscriptum esse censeo: MDCXVIII, idibus Julii. Is Mariettus editionem Prudentii Aldinam anni 1501 cum hoc codice aliisque diligentissime contulit, variasque lectiones margini adjecit, quas, cum feret occasio, annotabimus. Exstat enim liber in bibliotheca collegii Romani: ex quo supra, num. 49 et 68, nonnulla dedimus. Dubito autem, isne ipse Mariettus, an alius, editionem Prudentii Coloniensem anni 1589, et 1594 ex prima recensione Giselini procuratam, exstantem in eadem bibliotheca, cum editione Sichardi, et quodam codice mss. contulerit, in cujus fine descripsit etiam versus Constantinae, Constantini filiae, aliosque S. Damasi in honorem S. Agnes, excerptos, opinor, [Col. 0620D] ex codice Prudentiano post hymnum S. Agnes [(a) 1Kb] . [Col. 0621A] In hoc codice ex libro Cathemerinn erat tantum hymnus VIII kal. Januar., et sequens Epiphaniae hymnus usque ad stropham: Inter coaevi sanguinis. At in hymnis tamen praecedentibus adverto nonnullas lectiones variantes, notatas littera P, quae an codicem Palatinum, an Pragensem, an alium indicet, ignoro: non enim POTIUS significat, cum aliquando scribatur, sicut etiam habet P. Liber Peristephann in eodem codice incipiebat a versu 107: Haec coercet, torquet, urit, haec catenas incutit. Ad hymnum S. Fructuosi observat anonymus, qui codicem conferebat, suum codicem Sichardi codice antiquiorem, et meliorem esse, et plerasque lectiones, quas Sichardus probat, notatas esse in suo, sed recentiori manu. Reliqua omnia Prudentii opera aderant in [Col. 0621B] hoc codice, nisi quod in lib. II adversus Symmachum versui 264 nota erat apposita, reliqua ad finem usque desiderari. Idem anonymus nonnunquam verba quaedam Prudentii explicuit, 58 sive ipse ea est interpretatus, sive ex codice interpretationes sumpsit, quas suis locis repraesentabimus. Fere pro certo habeo, hunc fuisse codicem Marietti, de quo iterum inter codd. Vatic. In bibliotheca Angelica Romae apud PP. Augustinianos vidi et contuli Psychomachiam ms. Codex scriptus est a quodam monacho Cisterciensi anno 1472 ex exemplari pervetusto, ut videtur, sed non sine erroribus [(a) 1Kb] . Hunc codicem appellabo Angelicum, sive primis litteris Aug. Loco codicis esse potest editio Prudentii Weitziana cum variis lectionibus mss. ex veteri codice [Col. 0621C] penes cl. praesulem Josephum Antonium Reggium, qui non solum hanc editionem, sed codices omnes Vaticanos Prudentii et quasdam suas animadversiones ex recondita doctrina et assidua lectione collectas singulari humanitate mecum communicavit. Itaque erudito custodi bibliothecae Vaticanae plurimum Romanam hanc editionem Prudentii debere grati animi causa ultro fatebor.

77. In bibliotheca Vaticana vidi et excussi omnes quotquot exstant codices quos suo ordine describam. [Col. 0622A] Inter codices Vaticanos (nam in bibliotheca Vaticana alii codices vocantur Vaticani, alii Alexandrini, alii Urbinates, alii Otthoboniani, e diversis Libliothecis plurium pontificum jussu in Vaticanam translati), 1o codex n. 2766, pag. 81, pergamen., in 8o, exaratus, ut creditur, saeculo XII; inter alia aliorum carmina continet Psychomachiam, sive de Pugna animae, primis litteris rubris, notatiunculis ad marginem, sed in principio tantum, nullis titulis, quales sunt in aliis, sine diphthongis: scribitur hostentatrix, hictibus, etc. In fine, Explicit liber. Plurimis scatet mendis: hunc nominamus codicem E.

2o Codex Vaticanus 2868, pag. 51, membranac., in-4o, saeculi XIII. In eo est Psychomachia inter alia diversorum auctorum poemata. Desunt tituli, etiam [Col. 0622B] primus operis [(b) 2Kb] . Character accedit ad saeculum XIV. 59 Orthographia, tempto, honero, glorie, etc. Quam parum sit accuratus, ex primo versu disce: Senex fidelis prima via credendi est. Hic codex a nobis dicitur F.

3o Codex Vat. 3267, pag. 34, membran., saec. XII, in-8. Psychomachia notae antiquae cum glossis magnam partem erasis. Orthographia, seuientis, fallerata, temptes, connisa, honero. Praecedunt quaedam Ovidii carmina: subsequitur Vita Prudentii ex Gennadio, ubi Dirocheum legitur pro Dittochaeum. Item praefatio, Per quinquennia cum interpretatione ejus, et commentariis Psychomachiae: quae recentiora videntur. Huic codici nomen C dedimus.

4o Codex Vat. 3859, mem., saec. XI, in-4. In eo [Col. 0622C] exstant liber Cathemerinn, Peristephann, Apotheosis, Hamartigenia, libri adversus Symmachum negligentissime scripti, Dittochaeum sine ullo titulo poematis: in tetrastichis vero nonnulli sunt tituli, sed pueriliter scripti. Desinit dittochaeum in hos versus:

Implentur nimio micarum fragmine corbes
Bisseni: aeternae tanta opulentia mensae.
Deest etiam Psychomachia, et conclusio carminum:

Immolat Deo Patri
Pius, fidelius, innocens [(c) 2Kb] .
[Col. 0623A] Hunc codicem sub hoc eodem num. 3859 laudat Montfauconius in Bibliotheca bibliothecarum mss., elegantem dicit, et saeculo X aut IX scriptum putat. In catalogo, qui mihi ostensus est ex Vaticana bibliotheca, dicitur exaratus saeculo XI. Hic nobis est codex Vaticanus A, cujus glossas et varias lectiones allegamus. Collatus fuit diligentissime a Marietto cum editione Aldina ex quo nos profecimus, sed non omnino labori pepercimus: siquidem praecipua loca nos ipsi contulimus, etiam post summam Marietti diligentiam probatam, beneque perspectam. Notam characteris hujus codicis in aere incidi curavimus.

5o Codex Vaticanus 3860, saeculo eodem XI, membranaceus, in-4. Hoc quoque exemplar Mariettus cum editione Aldi contulit, et vetustius codice praecedenti [Col. 0623B] existimat esse. Nos appellamus codicem B, et qualis sit ejus characteris nota, in aere ostendimus [* 1Kb] . Hunc pariter codicem elegantem et saeculo IX scriptum affirmat Montfauconius loc. cit. Verum in eo solum est liber Cathemerinn, 60 non integer, liber Peristephann, Tituli historiarum, Apotheosis; caetera Prudentii carmina desiderantur: adsunt autem in laudem S. Agnes carmina Constantinae, Constantini filiae et S. Damasi papae.

6o Codex Vaticanus 4318, pag. 52, saeculo XIII, chartaceus, in-8, cujus titulus est in catalogo bibliothecae Vaticanae: Commentarii super Prudentio DE COLUMBA historiarum Veteris ac Novi Testamenti [(a) 2Kb] .

7o Codex Vaticanus 5356, membranaceus, in-4, saeculo XIII, in catalogo bibliothecae Vaticanae inscriptus: [Col. 0623C] Prudentii liber de quibusdam viris Veteris Te stamenti. In codice est titulus: Incipit de Adam et Eva. In fine: Explicit liber Prudentii. Primae litterae sunt versicolores: tituli tetrastichorum minio notati, sed in Novo Testamento solum est titulus primus: De Novo Testamento, et Gabriele nuntio Christi. Orthographia est hujusmodi: sopnus, archa, cratherem, fauille, nuptu pro nutu. Plura menda occurrunt. Nomen huic fecimus D.

8o Codex Vaticanus 5821, antiquissimus, exaratus saeculo IX vel saltem X, ut in catalogo bibliothecae [Col. 0624A] Vaticanae notatum invenio. Is est codex Marietti, de quo egimus num. 76. Nota Marietti, quam affert Nicolaus Antonius pertinet ad annum 1618 idibus Julii. Scriptum quidem a prima manu erat, in S. Emeretiani bibliotheca, sed emendatum fuit S. Emerami, quod verum est monasterii nomen. Hunc codicem frequenter laudamus, sed sub nomine Marietti, aut Mar., non aliqua littera distinctum, ut plerosque alios Vaticanos. Characterem ejusdem codicis in aere repraesentamus. Quid autem, et quo ordine contineat, distinctius in commentariis exprimemus.

78. Ex bibliotheca Vaticana Alexandrina 1o codex 58 (olim 1225), Hymni; saeculi XIII, membran. In codice autem est liber Cathemerinn, seclusis duobus [Col. 0624B] postremis hymnis de Natali, et Epiphania Domini, et 61 carmen Psychomachiae [(b) 3Kb] . Nullae sunt diphthongi: scribitur horis pro oris, tempto, alumpnus, etc. Huic codici nomen O imponimus.

2o Codex Vaticanus Alexandrinus 74, membranac., in-8, saec. XI vel XII, Carmina. Haec autem sunt libri Cathemerinn, et Peristephann usque ad hymnum S. Romani, vers. Quid illa turpis pompa? nempe ignobiles. Praefatio nullam habet inscriptionem. Post Praefationem: Incipit hymnus ante lucem, et in A vocis ales depingitur gallus. Postea: Hymnus matutinus. In hymno, Inventor rutili dux bone luminis nullus est titulus. In hymno, Da puer plectrum choreis ut canam fidelibus, titulus jam evanuit. Hymnus, Deus ignee fons animarum, hanc habet inscriptionem: [Col. 0624C] Hymnus ad exsequias mortuorum. Desunt hymni de Natali et Epiphania Domini. Sequitur liber Peristephann sine titulo [(c) 1Kb] . Paucae sunt diphthongi: orthographia, sollepnem, lauachrum, hyemps. In prima littera praefationis, Per quinquennia, imago Prudentii erat depicta, quantum colligere possum, eodem vestis genere quo in codice Urbinate: lineamenta oris penitus sunt erasa. Vide num. 58, cap. 1 Proleg. Hujus codicis nomen est P in nostris commentariis.

3o Codex Vaticanus Alexandrinus 321, membranaceus, in folio magno, saeculo X circiter exaratus. [Col. 0625A] Initio describitur elogium Prudentii, Aurelius Prudentius Clemens iste partim in consulatu, etc., fere ut num. 49 ex cod. Vat. 3859 posui. Tum inscriptio et elenchus operum [(a) 2Kb] . Solus hic codex inter tot Vaticanos integer est, in quo his conclusio carminum describitur, primum post libros contra Symmachum, quasi 62 epilogus eorum, tum post Titulos historiarum sive Dittochaeum, quasi omnium poematum clausula. Characterem codicis aeri incisum exhibemus: ejus variantes lectiones annotamus sub nomine codicis Alexandrini, sive Alex. [(b) 4Kb] .

4o Codex Vaticanus Alexandrinus 334, exaratus saeculo X: Flores psalmorum cum praefatione ad viduam. Ita catalogus operum Prudentii, quem a bibliothecae Vaticanis administris accepi. In codice ipso haec lego; Prudentii flores psalmorum cum praefatione ad [Col. 0625B] viduam charactere Longobardico. Et in prima pagina: Codex Vaticanus habet pro titulo: Prudentii flores psalmorum cum praefatione ad viduam. Sane antiquissimus hic auctor, quoniam viduarum, seu diaconissarum nomen in Ecclesia jam diu desiit. Forte Prudentius hic ad tempora S. Hieronymi referendus, nisi et [Col. 0626A] dicamus potius, eumdem esse ac ipsum poetam Christianum, qui floruit initio V saeculi. Et postea: Inter L. Zaccagni 63 libros inventus. Operis inscriptio: Incipit Psalterium Prudentii, Domine, rex clementissime. Hunc codicem retuli, quia inter codices Prudentianos in catalogo bibliothecae Vaticanae collatum inveni. Auctor autem non est Aurelius Clemens Prudentius, sed alius Prudentius, scilicet Prudentius Galindo, natione Hispanus, episcopus Trecensis, de quo videri potest Nic. Antonius in Bibliotheca veteri Hispana [(c) 1Kb] .

5o Codex Vaticanus Alexandrinus 348, membran., in-8, saeculi IX, sine ullo titulo. Incipit: Per quinquennia jam decem. In fine: Explicit praefatio. Tum haec inscriptio: Incipit liber Hymnorum Aurelii Prudentii Clementis nobilissimi ac facundissimi poetae. [Col. 0626B] Sunt nonnullae glossae et explicationes metrorum, et tituli minio notati [(d) 21Kb] . Magno in pretio est habendus hic codex; utinam non esset mutilus et decurtatus. Orthographia est, ymnus, inrepsit, et similia cum diphthongis. Hujus codicis nomen est I in nostris commentariis.

[Col. 0627A] 6o Codex Vaticanus Alexandrinus 1439, in-8, membran., saec. XI. Inscriptio est: Aurelii Clementis Prudentii Psychomachiae liber incipit. Aliquae sunt glossae ad oram, et inter lineas. Nulli pene sunt tituli. In fine; Explicit liber. Aurelius Prudens virtutum praelia Clemens-Cum vitiis cepit metrica scholasticus arte. Sunt aliquae correctiones recenti 64 manu, qua in prima pagina notatum est, Nicolai Heinsii, quasi is librum possederit. Orthographia, onore, haut, nullae diphthongi. Satis correctus est codex hic, quem G vocamus.

7o Codex Vaticanus Alex. 1702, membran., in-4, saeculo XII. Carmina. Continetur hoc codice liber Cathemerinon imperfectus; nam incipit a versu 45 hymni 5, Sed rex Niliaci littoris invido. Post, Incipit [Col. 0627B] hymnus ante somnum, et similiter alii tituli. Sed in hymno Omni hora, et Ad exsequias deest titulus. In hoc libro Cathemerinn sunt aliquae glossae, et praetermissis hymnis Natalis Domini, et Epiphaniae sequitur liber Peristephann, nulla inscriptione, quae hymnis apposita est recenti manu [(a) 1Kb] . Postea: Pius, fidelis, innocens cum versu ultimo, Quo regente vivimus: cui odae titulus est additus recenti manu: Operum reliquorum conclusio. Succedit Dittochaeum cum inscriptione recenti ad marginem: Diptychon Veteris et Novi Testamenti, quod alii Amoeno, alii Sedulio tribuunt; de qua inscriptione vide num. 66. Deinde Apotheosis, qua finita legitur versus, nescio, qua manu ascriptus: Caseus ante focum debet habere locum. Tum praefatio Hamartigeniae usque ad [Col. 0627C] versum 6. Reliqua desiderantur. Scribitur, perhennis, et similia, desunt multae diphthongi: glossae pleraeque, ut in Vaticano A, et Isone. Nomen Q fecimus.

8o Codex Vaticanus Alexandrinus 1835, in-4, membran., saeculi XIII, Psychomachia cum adnotationibus, quae magnam partem consumptae sunt. Desunt tituli; in fine: Explicit liber Prudentii. Orthographia, temptes, horis pro oris, sine diphthongis. Notatum est in principio: Hic codex erat ex bibliotheca S. Silvestri; puto, in monte Quirinali. Nomen hujus codicis est L in nostris commentariis.

9o Codex Vat. Alex. 1838, chartaceus, in-4, saeculo XIV exaratus, Dittochaeum. Titulus in indice operum hujus codicis est: Prudentii Columba cum [Col. 0627D] commento [(b) 1Kb] . Hic codex scribebatur anno 1472, ut [Col. 0628A] ex nota in prima pagina apparet, adeoque saeculo XV non XIV, ut in catalogo mihi exhibito erat expressum. Codex mendosus est, commentarii nulli sunt usui, desunt tituli. Codicem N appellamus.

10o Codex Vat. Alex. 2078, saeculo IX, in-folio parvo membran. 65 Aurelii Prud. Clem. Certamen virtutum contra vitia. Sine praefatione incipit: Christe, graves hominum semper miserate labores. Desunt multa a versu Nascitur hinc inopina ad versum Novimus ancipites. Desideratur etiam ultimus versus, Aeternum, etc. Nihil tamen est lacerum aut abrasum: fortasse exscriptus est ex alio codice imperfecto. Scribendi ratio: adgreditur, sulphoreus, thoracha, sine diphthongis. Non pauca sunt menda. Hic est codex H.

[Col. 0628B] 11o Codex Vaticanus Palatinus 235, membran., in-fol., saeculi XI circiter. Pagina 45 hujus codicis: Incipiunt glossemata de Prudentio [(c) 1Kb] . Glossae pleraeque, ut in Isone et Vat. A. Quasdam hujus codicis proprias suis locis inseram. Post hymnum Exsequiarum, Finit liber Hymnorum. Sequuntur hymni de Natali et Epiphania. Postea Peristephann, sive de Coronatis, i. e. martyribus, sed nullae sunt glossae. Illico Apotheosis cum titulis minio notatis. In fine: Apotheosis de divinitate finit. Incipit Amartigenia, id est de Origine peccatorum adversus Marcionitas, qui duos deos esse affirmant. Sequuntur Psychomachia, et duo libri adversus Symmachum, sed glossae non continuantur ad finem usque libri secundi. Advertendum est, in hoc codice esse tantum glossemata, non carmina. [Col. 0628C] Codex nitido charactere scriptus est, a nobis vocatus T.

79. 12o Codex Vatic. Palatinus 242, in-12, saeculo XII circiter. De Prudentio et ejus operibus. Hoc opusculum est tantum praefatio in carmen Psychomachiae [(d) 1Kb] . Revera post alia aliorum opuscula in fine hujus codicis est Psychomachia, quod in indice non exprimitur: sed in versu 683, Intulit hoc vulnus, etc., terminatur. Character videtur esse saeculi XI aut X. Multa jam evanuerunt; tituli alii adsunt, alii desunt. Orthographia, lues, non luis, in nominandi casu, sed famis postea, et supra fames, seuientis, glorie, harenas. Nomen R codici huic imponimus.

13o Codex Vaticanus Palatinus 1715, membranaceus, in-8, saeculo XI circiter scriptus. Incipit glossa [Col. 0628D] Prudentii Aurelii Clementis. 66 Paginis triginta constat [Col. 0629A] hoc opusculum [(a) 1Kb] . Paucae sunt glossae, e quibus nonnullas suis in locis dabimus: nihil tamen est aliud praeter glossas. Orthographia, effebi, frenesis, ymnus, cum diphthongis. In fabularum explicatione potissimum glossemata versantur. Huic codici nomen erit S.

14o Codex Vaticanus Urbinas 666. Prudentii opuscula. Titulus alius magnificentissime scriptus: In hoc ornatissimo codice continentur opera Aurelii Prudentii Clementis, viri doctissimi. Praecesserat index carminum. Inscriptio praefationis est: Aurelii Prudentii Clementis in opuscula sequentia praefatio: Per quinquennia, etc. In prima littera P depicta est imago auctoris, ut diximus Proleg. num. 58. In fine codicis: Explicit liber II contra Symmachum de restituenda [Col. 0629B] ara. Antonius Sinibaldus transcripsit Florentiae. Anno Christi MCCCCLXXXI. XX. No. Codex in-folio, membrana nitida, laevi et candida, charactere eleganti, plurimis aureis litteris et egregiis imaginibus sanctorum, quos laudat Prudentius, affabre ornatus, quod peritorum hominum judicio possum comprobare [(b) 3Kb] . Hunc codicem vocamus Urbinatem, aut primis tantum litteris Urb., de quo vide supra num. 75 judicium Holstenii.

15o Codex Vaticanus Otthobonianus 237 Chartaceus, in-8. Prudentius de B. Cassiano. Hoc cod. continetur Legenda S. Cassiani martyris per Fr. Jacobum (de Voragine) ordinis Praed. compilata. Eam dedicat Franciscus Ferrus canonicus Imolensis Hieronymo Dandino episcopo Imolensi. Jacobus vero scribebat [Col. 0629C] Bononiae anno 1282. Folio 27: Prudentius poeta de B. Cassiano ita cecinit: Sylla, etc. In fine: Prudentius, ut notum est, fidei vir, et religiosa dogmata poematis etiam jucunditate commendans, etc. Hic erit codex dictus X.

16o Codex Vaticanus Otthobonianus 1193, chartaceus, in 4, erat ex codicibus Joannis Angeli ducis ab Altaemps. Dittochaeum sine ulla inscriptione. Sunt glossae nonnullae inter lineas. Exstat 67 pag. 108 hujus codicis Dittochaeum, quod diximus, et idem opus pag. 113 cum commentariis longioribus, sed in hoc secundo solum sunt duo prima tetrasticha. In limine commentarii secundi dicitur: Inter opera quae fecit Prudentius, hoc esse utilissimum, cujus materia est duplex refectio Novi et Veteris Testamenti, et titulum [Col. 0630A] esse: Incipit tetrastichum Prudentii Aurelii Clementis de columba. Mendosissimus est hic codex, cui nomen Y fecimus.

17o Codex Vaticanus Otthobonianus 1220, in-4, chartac. Dittochaeum cum commentariis, ut supra in codice Y. Sed hic integrum est opus, in cujus fine: Explicit liber Prudentii. Nomen Z huic erit codici in commentario.

18o Codex Vaticanus Otthobonianus 1297, membranaceus, in folio, saeculi XIII aut XIV, elegans et titulis minio descriptis ornatus, qui fuerat e libris Joannis Angeli ducis ab Altaemps. Incipit liber Prudentii: id est, columba Novi et Veteris Testamenti. In commentariis titulus esse dicitur: Incipit liber Dittochei, quod nomen est ad placitum, dia Graece, Latine [Col. 0630B] refectio. Hinc disce commentariorum alias ineptias. In fine: Explicit columba Veteris et Novi Testamenti. Tituli diversi sunt ab antiquis, ex ingenio interpretis fusi. Codex mendosus, qui tamen a nobis vocabitur AA.

19o Codex Vaticanus Otthobonianus 1502, in-4, membran., elegans et titulis versicoloribus descriptus. Incipit liber de duobus Testamentis. Et statim: Eva columba. Alii tituli sunt recentes: in fine: Explicit liber Prudentii de duobus Testamentis. Dittochaeum incipit fol. 12 hujus codicis; folio vero 39 reperitur Psychomachia, in indice bibliothecae Vaticanae minime notata. Nulla est inscriptio neque in praefatione, neque in opere, quod desinit in versu, Reddimus aeternas, etc. Aetas codicis est saeculi XIII circiter, quem nos BB nuncupamus.

[Col. 0630C] 20. Codex Vaticanus Otthobonianus 3325, in-4, chartaceus, Dittochaeum sine primo titulo: sunt alii tituli in tetrastichis, sed recentes. In omnibus his exemplaribus Dittochaei eaedem fere occurrunt varietates, neque magni eorum auctoritas est habenda. Hactenus de codicibus Vaticanus, quorum catalogum a me confectum si conferas cum iis quae de eisdem affert Montfauconius, facile agnosces quam sit imperfecta Bibliotheca bibliothecarum mss. Neque tamen contemnenda est viri docti et diligentissimi opera, qua multum juvari possunt, quibus facultas non est inspiciendi per se codices et bibliothecas. Jam de codicibus Prudentii Ratisbonensi, Pragensi et Viennensi, quorum varias lectiones a Marietti 68 adversariis mutuatus sum, pauca dicam in nota [(c) 6Kb] . Praeter [Col. 0631A] hos codices Mariettus contulit etiam Vaticanos A et B, et varietatem lectionis margini editionis Aldinae accuratissime ascripsit. Hac editione, curiosissimi hominis studio locupletata, adjutum me esse libens profiteor, non solum ut ingrati animi vitium fugiam, sed etiam ut editionem meam commendem. Neque tamen propterea laborem ullum subterfugi, quem sane ingentem exantlare opus fuit, ut tot codices mss., a Marietto non visos, perlegerem et inter se committerem; tum etiam ut ea quae Mariettus minutissimo charactere exaravit, plene intelligerem, et compendia litterarum quae adhibebat, plurimis inter se comparatis locis, explicare scirem. Et ut vere dicam, Marietti adversaria mihi aurifodina quaedam fuerunt, sed ex qua aurum effodere labor fuit, et [Col. 0631B] molestia fructu major. Neque facile quis, nisi expertus, credat, quam plenum molestiae opus sit codices mss. evolvere ad veram lectionem eruendam: nam saepe, ubi exiguus fructus apparet, maximum studium adhibitum 69 fuit, et interdum etiam, ubi nullus: quaerendum enim hoc erat, an lectio aliqua nova erui posset. Obscuram diligentiam nonnulli accusabunt, quod errores manifestos codicum indicaverim. Verum cum eorum qui praecesserunt, praesertim Weitzii et Heinsii vestigiis institerim, id utilius praestiti, ut et errores esse declaraverim, et in novis aperiendis longe parcior fuerim.

80. Nunc alios codices indicabo. Apud Montfauconium loc. cit. ex bibliotheca Casinensi codex 222: Carmina D. Prosperi, etc. Prudentii liber de Columbis. [Col. 0631C] Faceti poetae carmina, etc. (de inscriptione illa de Columbis lege num. 64.) Ibid., codex 374: Poemata Prudentii. In biblioth. Laurent. Medic. Pluteo 23 cod. XV, membr. Prudentii Christiani poetae carmina. Ibid., Plut. 34 cod. L: Prudentii carmina quaedam: finis desideratur. In bibl. Florentina Benedictinorum: Prudentii de Novo et Veteri Testamento codex recens, hoc est Dittochaeum. Ex eodem Montfauconio in bibliotheca Patavina, seu museo Laurentii Pignorii: Prudentii Diptychon (Vide num. 66). In bibl. Mediolan. Ambrosiana: Prudentii opera; pergam. bomb. Prudentii codex (ait Montfauconius) VII vel VIII saec.: tam remotae antiquitatis vix alium hujus [Col. 0632A] scriptoris videas. Antiquior tamen videtur Prudentius regiae bibliothecae (bibliothecam Parisiensem intelligit Montfauconius). De codice Mediolanensi vide num. 75 et 100.

81. Pergam ex Montfauconio. In biblioth. Gottoniana in ejus parte quae Cleopatra inscribitur, codex: Aurelii Prudentii de Virtutibus et Vitiis (Psychomachia haec est). In bibl. Bodleiana cod. 2666: Prudentii pleraque cum adnotationibus. In bibl. Anglic. in collegio Oriensi Oxoniae, num. seu cod. 855: Aur. Prudentii poemata optime scripta litteris antiquissimis. Ibid. in colleg. SS. Trinitatis Oxoniae num. 2003: Prudentii opera. Ibid. in mss. Isaaci Vossi num. 2619: Prudentii . Ibid. in bibl. Hibernicis in mss. Thomae Gale, num. 6007: Aurelii Prudentii [Col. 0632B] quaedam.

82. Idem Montfauconius. In bibl. regia Parisiensi cod. 4017: Prudentii hymni litteris majusculis septimo circiter saeculo scriptus [(a) 13Kb] . Ibid., codex 4018, in-fol. parvo: Prudentius. Ibid., Prudentius in-4 cod. 4329, secundo, 4330. Ibid., cod. 6450: Prudentii carmina.

70 83. Item ex Montfauconio in biblioth. Colbertina cod. 857: Opera Aurelii Prudentii Clementis. Ibid., cod. 1682: Aurelii Prudentii opera. Ibid., cod. 1682: Aurelii Clementis Prudentii opera cum glossis marginalibus. Ibid., cod. 4024 et 4411: Prudentii opera. In bibl. San-Germanensi cod. 540: Prudentii versus contra Symmachum libri duo, uno quaternione avulso. Alia opuscula metrica ejusdem DE OCEANO. De [Col. 0632C] S. Hippolyto martyre (DE OCEANO dixi num. 64). Ibid., in bibl. Murbacensi: Prudentius, in-fol., membr. In bibl. monasterii B. Mariae de Becco, cod. 138: Aurelii Prudentii , seu de Coronis, in-8. Ibid., in bibl. monasterii in Periculo maris, cod. 62: Prudentii opera. In bibl. S. Victoris Paris.: Prudentius metro. In bibl. mss. S. Martini de Seez: Tractatus super Aedificium Prudentii (de quo opere consule n. 65).

84. Nonnulla opuscula separata enumerat idem Montfauconius. In bibl. regia Parisiens. cod. 6016: Prudentii Stichomachia (corrige Psychomachia). In biblioth. academiae Paulinae Lipsiensis: Prudentii [Col. 0633A] Psychomachia. Ejusdem Hamartigenia contra Marcionitas. In bibl. collegii SS. Trinitatis apud Dublinum: Aurelii Prudentii in utrumque Testamentum Tetrasticha. Haec sunt quae ex Montfauconio excerpsi, in cujus indice iterum moneo sub unius Prudentii nomine utrumque Prudentium, Trecensem episcopum, et hunc nostrum Aurelium comprehendi. Prudentii Trecensis opus, Praecepta ex Veteri et Novo Testamento pro ordinandis, quod semel et iterum occurrit apud Montfauconium, distinguendum est ab Aurelii Prudentii Tetrastichis de Veteri et Novo Testamento.

85. Angelus M. Bandinius in catalogo codd. mss. biblioth. Laur. Florent. magis dilucide magisque distincte opera Prudentii recenset, ex quo haec depromo. Tom. I, col. 720 et seqq. Plut. 23, cod. 15 [Col. 0633B] membranac., in-fol. saeculi XV, nitidissimis cum initialibus librorum litteris aureis, in quo plurimas non levis momenti lectiones observavit Bandinius, ab editionibus illis quas prae manibus habuit variantes. Titulus est: Prudentii Christiani carmina. Addendum est tamen: C. Vectii, Juvenci, Probae Falconiae, Sedulii et Aratoris carmina [(a) 5Kb] .

71 86. In hoc codice post S. Agnetis hymnum annectuntur versus Constantinae, Constantini filiae, in honorem S. Agnelis, et versus S. Damasi de eadem, qui incipiunt in ms., Fama refert sanctos dudum regulis reparantes. Exstant utrique in edit. Paris. Bibl. SS. PP. an. 1644, ubi versus S. Damasi primus: Fama refert sanctos dudum genuisse parentes. In editione desiderantur duo versus Constantinae:

[Col. 0633C] Nomen adhuc referens, et corpus, et omnia membra,
A mortis tenebris et caeca nocte levata,
qui leguntur in codice post versum, Invictum solus, etc. (corrige Invictus coelo). Utrumque hoc epigramma in editione Weitzii exstat inter glossas Isonis magistri ex codice Caroli Widmani, quo loco a nobis exscribetur cum varietate lectionum ex codice collegii Romani, de quo num. 76 dixi. Quanquam has aliasque veteres Christianas inscriptiones judicio et doctrina, qua praeditus est, singulari, typis vulgare a se illustratas jam dudum apparat cl. Cajetanus Marinius, praefectus tabulario Vat., qui S. Damasi carmina inter eas inscriptiones collocabit, quorum pleraque in eum usum facta et adhibita fuisse experientia compertum est; de reliquis tempus fortasse [Col. 0633D] aeque certos nos reddet.

[Col. 0634A] 87. Sequitur in eodem codice, pag. 81: Prudentii liber Ditrocheus, qui continetur in Titulis historiarum: in editionibus appellatur Diptychon. Pag. 86, liber Apotheosis adversus haereses, cui praecedunt duo prologi: 1o cum titulo, Versus de S. Trinitate; 2o Invectiva contra omnes haereses. In codice nulla capitum divisio fit, sed tantum ad caput quod in editione inscribitur: Adversus Phantasmaticos, hic titulus legitur: Explicit Apotheosis contra omnes haereses. Incipit contra Manichaeos. Pag. 106: Adversus blasphemantes duos deos esse, seu potius, ut inscribitur in edit., Hamartigenia cum prologo, cui titulus: Prologus adversus Marcionitas.

72 88. Pag. 124. In Symmachum libri duo, cum prologo in singulos. Relatio Symmachi in codice [Col. 0634B] affertur divisa in capita, seu sectiones libri II. In fine legitur haec subscriptio rubris litteris: Explicit liber secundus contra Symmachum de restituenda ara. Deo semper gratias. Scriptum Florentiae anno salutis MCCCCLXXXIX, et die XXIV mensis Novembris. Laus, honor, imperium et gloria sit omnipotenti Jesu Christo, ejusque almae genitrici semper virgini Mariae per infinita saeculorum saecula. Omnium rerum vicissitudo est. Bandinius pro certo habet hunc codicem ex vetustissimo aliquo et optimo exemplari fuisse descriptum. Vide notam b, pag. 66, num. 79 (Col. 629, n. b).

89. Tomo II ejusdem catalogi, columna 166, Pluteo XXXIV codex L Petri Criniti manu sed celerrime descriptus, ubi pag. 26 sequitur alia manu: M. Aurelii Prudentii Clementis Cathemerinn, scilicet praefatio [Col. 0634C] operis, et sex sequentes hymni usque ad versum Variasque per figuras, qui est vers. 31 hymni Ante somnum. Bandinius in ind. catal. poetam nostrum vocat M. Aurelium Prudentium Clementem, fortasse auctoritate hujus codicis permotus, et quia praenomen Marcus satis commune erat in familia Aureliorum. Vide num. 41. Ibid. col. 747, Pluteo XCI biblioth. Gaddianae cod. IV. Enchiridium Novi et Veteris Testamenti anepigraphum, ut in Bibl. SS. PP., Paris. 1644. Codex chartac. mendosus, saeculi XV. Ibid., sine ullo titulo Psychomachia, ut in eadem biblioth. PP.

90. In catalogo codd. mss. biblioth. Ricardianae Florent. id tantum reperio. Pag. 330: Prudentius, epigrammata sacra. M. IV, codex chartac., in-4, num. XX et num. XXXIII. M. II, codex chartaceus, in-4, num. [Col. 0634D] XIII. Auctor hujus indicis seu catalogi est Joannes [Col. 0635A] Lamius, qui non explicat quid sint epigrammata illa sacra. Opinor esse Dittochaeum, sive Enchiridion.

91. Ex catalogo codd. mss. bibliothecarum Angliae et Hiberniae duobus voluminibus in-fol. haec constant. In biblioth. Cantabrigiensi collegii S. Benedicti, codex 1332, 56: Prudentius. Liber ob characteres et picturas splendide antiquus. Ibid., cod. 1472, 194: De opusculis Prudentii. Biblioth. Eboracen., cod. 42, et iterum 42: Prudentii quaedam. Biblioth. Dunelm., cod. 529, 464: Prudentii opera. Biblioth. Isaaci Vossii, cod. 2527, 202: Prudentii hymni. Ibidem, cod. 2619, 294: Psychomachia. Biblioth. Thomae Gale, cod. 6000, 166: Prudentii quaedam. Ibidem, cod. 6007, 173: Prud. quaedam. In Biblioth. Henrici Jones, cod. 7066, 63: Aurelii Prudentii Psychomachia [Col. 0635B] Graece reddita. (An solus titulus Graecus est?) In Biblioth. Eduardi Bernardi (quem catalogi auctorem habeo), cod. 7446, 100: Prudentius ms. 73 Ibid., cod., 7517, 177: Prudentius cum veteribus exemplaribus collatus.

92. Ibidem, in bibl. Dublin, collegii SS. Trinitatis, cod. 324, 184: In utrumque Testamentum Tetrasticha. In bibl. Oxoniensi collegii Orielensis, cod. 855, 3: Aurelii Prudentii poemata, optime scripta litteris antiquissimis. In bibl. Oxon. colleg. SS. Trinitatis, cod. 2003, 66: Prudentii opera. In bibl. Bodleiana, cod. 2666: Prudentii pleraque cum adnotationibus Isaaci Vossii. Ibid., cod. 2648, 323: Glossae in Prudentium.

93. Ludewigius in Prudentii Vita asserit Giselinum [Col. 0635C] in edendis Prudentii carminibus usum fuisse codice mss. Daventriensi praeter editionem Daventriensem antiquam; quod ego in Giselino non invenio. Idem affirmat, Bunchneri notas mss. in Prudentium Hubnerum Dresdae bibliopolam possidere. Heribertus Rosweydus in notis ad Paulinum pag. 814, se notas etiam seu commentarium in Prudentium habere commemorat, quem proxime typis committere volebat. Nic. Antonius in Bibl. vet. laudat antiquum Prudentii Scholiasten bene veteris aevi, plura documenta prae se ferentem, quem vidisse videtur Barthius, lib. X Thebaid., vers. 657, qui nusquam est. Quod cum num. 448 dicat, paulo post num. 450 in editione Weitzii recenset Isonis veteres perpetuas glossas, quod opus ipsissimum esse veteris scholiastae a Barthio [Col. 0635D] allegati ego crediderim. De commentario in Prudentium, quem apparabat Resendius relege num. 39. Gifanii notas mss. aliqui laudant, fortasse decepti, quia is ex mss. codd. plura in Prudentio correxit in ind. Lucret., ut saepe in commentariis docebimus.

94. Quidquid Barthius ex veteribus codicibus animadvertit, praesertim in Psychomachia, in hymno S. Eulaliae, in hymno Defunctorum, de Novo Lumine sabbati paschalis, de S. Hippolyto, accurate a nobis colligetur, qui ipse quoque saepe innuit, se de Prudentio perpetuis commentariis illustrando cogitare [(a) 1Kb] . [Col. 0636A] Glossas, quas in veteribus schedis reperit, producemus. Scio, penes quosdam fidem Barthii in codicibus mss. citandis nonnihil vacillare. Sed rationem certam non afferunt cur falsarii crimine doctissimus homo notetur, et, ad Prudentium quod attinet, saepe conjicit quid legendum sit, saepe affirmat et explicat quid in codice legatur. Cur autem lectiones variantes, praesertim opportunas, potius schedis commentitiis quam sibi ipsi ascriberet?

74 95. Ex catalogo codd. mss. biblioth. regiae Parisiensis, part. 3, codex 989, olim Bigotianus, qui maximam partem saeculo X videtur exaratus, inter alia num. 6: Prudentii Psychomachia. Ibid., cod. 1153, membranaceus, olim Colbertinus, qui saeculo IX creditur exaratus, num. 5: Prudentii, [Col. 0636B] Fortunati, Cypriani, Eugenii Toletani, et Sedulii carmina nonnulla. Ibid., cod. 1765, membran., olim Colbertinus, qui saeculo XIV videtur exaratus, num. 79: Passio S. Vincentii, auctore BEATO Prudentio (opinor, ejusdem est num. 78: Passio S. Agnetis, cujus nullus alius auctor indicatur). Ibid., cod. 2335, membr., olim Colbert., qui saeculo XII videtur exaratus, num. 5: Prudentii hymni. Ibid., cod. 7530, olim Tellerianus, Longobardicis characteribus saeculo, ut videtur, octavo exaratus, num. 10: Prudentii hymnus in laudem Eulaliae martyris.

96. In eodem catalogo, et parte 3, codex 8084, membranaceus, olim Puteanus, qui sexto saeculo videtur exaratus, quo solum continentur, 1o Aurelii Clementis Prudentii liber Cathemerinn; 2o ejusdem [Col. 0636C] Apotheosis; 3o ejusdem Hamartigenia; 4o ejusdem Psychomachia; 5o ejusdem ex libro hymni quinque, primus martyribus Hemiterio et Chelidonio, secundus B. Laurentio, tertius Eulaliae virgini, quartus 18 martyribus Caesaraugustanis, quintus B. Vincentio; finis desideratur. De hoc codice vide num. 100. Mabillonius, de Re diplomatica lib. V, specimen ejus profert in tabella 6, num. 2, ex initio hymni ante somnum; notatque hunc codicem non multum distare a prima aetate scripturae Romanae, singularemque esse formam litterae h in Hymnus et Christus, ubi post r transponitur; quae similis est litterae k. Prima aetas scripturae Romanae ad saeculum V viguit. Ibid., cod. memb., olim Colbertinus 8085, qui saeculo X videtur exaratus, quo tantum continentur: [Col. 0636D] Aurelii Clementis Prudentii carmina; sub finem nonnulla desunt. Ibid., cod. 8086, saeculo X, ut videtur, exaratus, quo solum continentur: Aurelii Clementis Prudentii carmina cum scholiis. Ibid., cod. 8087, membr. olim Colb., saeculo X, ut videtur, exaratus: Aurelii Clementis Prudentii carmina. Ibid., cod. 6088, olim Colbert., membran., saeculo XII exaratus, ut videtur, num. 1: Aurelii Clementis Prudentii carmina: passim inter lineas glossae, et ad marginem scholia.

97. Ibid., cod. 8089, membr., olim Puteanus, ut [Col. 0637A] videtur, saeculi XV, quo continentur Excerpta e scriptis Prudentii, Claudiani, Virgilii et aliorum. Ibid., cod. 8207, memb., olim Colbert., saeculi XIII aut XIV, num. 9: glossae in Psychomachiam Prudentii. Ibid., cod. 8305, membr., olim Colbert., qui saeculo X videtur exaratus, quo solum continentur Aurelii Prudentii Clementis carmina: passim inter lineas glossae 75 praemittitur sermonis fragmentum litteris Longobardicis. Ibid., cod. 8306, memb., olim Colbert., saeculi XI, ut videtur, quo continentur Aurelii Prudentii Clementis opera: praemittitur illius elogium e S. Hieronymo descriptum [(a) 1Kb] .

98. Ibid., cod. 8307, membr., olim Putean., saeculi XI, ut videtur, quo continentur Aurelii Prudentii Clementis opera. Ibid., cod. 8308, memb., olim Mazarinaeus, [Col. 0637B] saeculi XII aut XIII, num. 1: Aurelii Prudentii Clementis Psychomachia. Ibid., cod. 8309, membr., ejusdem saeculi, quo continetur Aur. Prudentii Clementis Psychomachia; finis desideratur; conjecta ad marginem scholia. Ibid., cod. 8310, cod. memb., olim Putean., saeculi XII aut XIV, num. 1: Aurelii Prudentii Clementis Apotheosis, sive poema de Divinitate; ad marginem conjecta scholia. Ibid., cod. 8318. memb., olim Colb., saeculi XI aut XII, num. 2: Prudentii Psychomachia; accedunt figurae et scholia; inserta est Passio B. Eulaliae, eodem auctore. Num. 3: Ejusdem hymnus in B. Virginem Mariam (non vidi hunc hymnum, nisi fortasse sit hymnus de quo loquitur Goldastus num. 43). Ibid., cod. 8321, partim chartac., partim membranaceus, olim Colb., saeculi [Col. 0637C] XV, ut videtur num. 10: Carmen Prud. de Historiis Veteris et Novi Testamenti. Ibid., cod. 8498, membr., olim Colbert., saeculi XV, ut videtur, num. 3: Prudentii Tetrasticha de Veteri et Novo Testamento. Ibid., cod. 8500, membranaceus, scriptus, ut videtur, saec. XIV, num. 7: Prudentii carmen de Natura animae (de quo recole num. 62 in nota a (col. 607, n. c); num. 9: Prudentii carmen de Fide (fortasse Psychomachia, aut pars ejus de Fide); num. 18: Prudentii Psychomachia. Ibid., cod. 6639, chartac., olim Mazarinaeus, saec. XVI ineunte, quo continentur hymni seu passiones martyrum [(b) 1Kb] . Haec mihi in catalogo regiae bibliothecae Parisiensis, nitidissime et magnificentissime edito, index exhibuit, nec dubito quin nonnulla alia in eo catalogo lateant ab indice praetermissa, quem [Col. 0637D] non accuratissime factum scio.

99. Alii editores Prudentii quibus codicibus sint [Col. 0638A] usi ex eisdem narrabo. Aldus unum tantum exemplar, idque antiquissimum 76 prae manibus habuit [(c) 1Kb] . Sichardus edidit Prudentium ex vetustioribus, ut ait, codicibus, quorum unum Argentorato submiserat Werinherus Woflnus. Giselinus multa in Prudentio nitori suo restituit ex apographis duobus Gandavensibus, alio codice non ita vetusto, sed emendatissimo, Lucae Maerae I. C., quatuor manuscriptis Theodori Pulmanni, aliis tribus Antuerpiensibus, altero ex bibliotheca Artium, altero ex bibliotheca Buslidiana, tertio apud Martinianos. De Spiegelio, qui usus est codice Peutingeri obsoletae vetustatis vide comment. ad inscriptionem hymni Omni hora. Cathemer. IX. Ad vers. 10 ejusdem hymni allegat alium codicem, sed minus fidelem, [Col. 0638B] Fabricius contulit codicem, quem ex bibliotheca Numburgana Gaspar Bornerus habuerat, ex quo versum in hymno de baptisterio se integrum sarcivisse ait, et locos plurimos correxisse. Verum in praecedentibus aliorum editionibus jam legebatur ille versus:

Hic duo purpureum Domini pro nomine caesi,
qui in Aldo desideratur. Weitzius usus est membranis, in quibus integer exstabat Prudentius, quas acceperat a D. Hoeschelio; Hoeschelius vero a D. Carolo Widmano. Hujus codicis ordinem secutus est Weitzius, nisi quod hymnos de Natali et Epiphania Domini, quos Widmani codex post librum Peristephann affert, Weitzius in fine libri Cathemerinn posuit. Habuit etiam Weitzius codicem D. Jacobi Bongarsii, in quo vastae erant lacunae [(d) 2Kb] . Gruterus [Col. 0638C] communicavit Weitzio lectiones variantes ex codice antiquo monasterii Egmondani. Rittershusius eidem Weitzio ad usum impetravit ex coenobio Fontis salutaris, sive Hailsbronensi (aliter Heilsbronnensi) membranas, quibus Ymnarius de tempore et de sanctis per totum annum continebatur. Ex collegio ad Portam coeli Ampeloniano, quod Erfordiae est, Psychomachiae vetustissimum exemplar in usum adeptus est Weitzius. E Fuldensi bibliotheca Psychomachiam ms. contulit M. Joachim Zehnerus, cui acceptae referendae sunt variae ex eo codice 77 lectiones apud Weitzium: Goldast us huic dedit membranas, in quibus liber Cathemerinn, et Amoeni Manuale erat. Nescio an hic recens sit titulus: de quo plura ad Dittochaeum. Christianus Becmanus Palatinum codicem a Grutero [Col. 0638D] fuerat nactus, et variantes lectiones ex eodem ad editionem Weitzianam suppeditavit.

[Col. 0639A] 100. Heinsius excussit exemplar Bodleianum Oxoniae in Britannia ante annos plus minus sexcentos (nunc septingentos) descriptum [(a) 1Kb] . Bernardus Rottendorphius seu Rottendorfius Heinsio obtulit omnia Prudentii in membranis saeculo XII circiter exaratis: binos praeterea codices pari aetate, quorum alter libros adversus Symmachum, alter Psychomachiam complectebatur. Accepit etiam a cl. viro Isaaco Vossio codicem Nomsianum, nec vetustum illum, et magna sui parte mutilatum. Heinsio praecipuo fuit usui exemplar Puteanorum fratrum, longe antiquissimum illud, ac litteris Romanis majoribus exaratum, in quo libri adversus Symmachum et Peristephann pars potior desiderabantur. De quo codice vide, num. 96, judicium Mabillonii. Proximum a [Col. 0639B] Puteano codice Thuaneum exemplar fuit Heinsio, si praestantiam et vetustatem spectes, saeculo IX circiter scriptum. Hildegarii episcopi nomen praeferebat, cujus in aetatem accuratius inquirere Heinsio non vacabat. Tres Hildegarios in Gallia Christiana Sammarthanorum reperio, primum episcopum Meldensem saeculo IX, alterum Lemovicensem saeculo X, tertium Bellovacensem antistitem eodem saeculo X. Sed ex solo Hildegarii episcopi nomine nihil certi de ejus aetate definiri potest. Emericus Bigotius eidem Heinsio suggessit excerpta Psychomachiae ex membranis suis, Cathemerinn, et Peristephann ex Altinianis, et eorumdem hymnorum complura ex Mediolanensi exemplari bibliothecae Ambrosianae, mutilo quidem illo, ait Heinsius, ac meliore sui parte [Col. 0639C] truncato, longe veterrimo tamen, sic ut characteris ac litterarum ductu Puteanum laudatissimum aemuletur. Antuerpiae apud patres societatis Jesu excussit trium codicum discrepantias, quas Laevinus Torrentius Lugdunensis editionis margini alleverat; sed nec Torrentius lucubrationem istam ultra hymnos Cathemerinn et Peristephann promoverat, et ipsi codices, quos adhibuerat, non magnae rei videbantur, quorum primus S. Laurentii, S. Jacobi secundus, uterque Leodicenses, tertius Abbatiae 78 de Groenendale esse a Torrentio dicebantur. A Joanne Georgio Graevio habuit Heinsius Joannis Cauchii adnotata mss., tum Antuerpianam anni 1536 editionem, [Col. 0640A] Joannis Sichardi scholiis illustratam, mendosam quidem illam, ac mire depravatam, sed cui Cauchius is idem manu sua diversas libri vetusti lectiones, ac sui ipsiusmet conjecturas complures ascripserat haud contemnendas, nec non Basileanam Henrici Petri editionem, Antuerpiana quadriennio recentiorem, sed aeque mendis inquinatam, cui ex Thuanae ac Puteanae bibliothecae membranis Claudius Salmasius scripturam discrepantem adjecerat. Percurrit etiam Heinsius exemplar Egmondanum, cujus lectiones ex Jano Grutero Weitzius non satis fideliter expresserat, et duos codices ex bibliotheca Divionensi praesidis Joannis Boherii, quorum unus magnae erat vetustatis. Audierat Heinsius (sed non vidit) codicem mirae vetustatis esse Cantabrigiae apud Britannos in [Col. 0640B] collegio S. Benedicti. Narrat autem, Everardum Elmenhorstium et Franciscum Juretum cogitasse de emendando Prudentio, cujus quinque codicibus membranaceis se usum testatur Juretus ad Paulinianam B. Martini Vitam, et exstare, ut fama erat, notas Oberti Gifanii necdum typis descriptas: de quo ego dubito ad vers. 444 Psychomachiae. Ad editionem Parmensem nuper publicatam, de qua plura capite seq., solos codices Vaticanos, neque omnes adhibuit cl. Teolius [(b) 2Kb] .



CAPUT V. Editiones operum Prudentii, interpretes, versiones.

79 101. Cum tot editiones poematum Prudentii factae fuerint, quot nunc proferam, quid causae esse [Col. 0640C] putem cur adeo ejus opera sint rara, vix ut venalia prostent, et in multis non ignobilibus bibliothecis etiam familiarum religiosarum desiderentur? Id qui laudi poetae verterit, non male, ut existimo, judicabit: nam et exemplaria feliciter vendita esse, usuque plura consumpta, et eos qui ea obtinuerint, cupide retinere inde colligitur. Ordine vero chronologico editiones recensebo.

1o Anno incerto. Editio antiqua operum Prudentii, quam vidit Fabricius, de qua in Bibliot. vet. Lat., sine anni locive nota in-4 [(c) 3Kb] . Haec fortasse caeteris omnibus est antiquior.

2o Anno 1470. Augustae Vindelicorum Finem Hamartigeniae, [Col. 0641A] et Psychomachiam prodiisse docet Ludewigius.

102. 3o Anno 1472. Editio Daventriensis, in-4, quae passim laudatur a Fabricio, a Michaele Mattaire Annal. typogr. tom. I, pag. 99, aliisque; sed eos errare certum est: siquidem Giselinus in praefat. ad comment. edit. an. 1564 ita refert: Interea tamen hoc boni evenit, ut forte fortuna in editionem quamdam Daventriensem annis abhinc 70 evulgatam inciderim. Igitur editio Daventriensis, quam advocat Giselinus, ad annum 1495 circiter pertinet.

4o Anno 1475. Edita Daventriae opera Prudentii refert Prosper Marchand ex Beughem et Oudin; de quo merito dubitat abbas de S. Leger in supplemento Historiae typographiae Marchandii, initium typographiae [Col. 0641B] Daventriae ad annum 1477 revocans. Veram editionem Daventriensem carminum Prudentii hi omnes auctores ignorarunt.

80 5o Anno 1495. Editio illa Daventriensis, quam saepe laudat Giselinus, quae, ut ait, tantum opis illi attulit, quantum codex ullus alius. In catalogo biblioth. reg. Paris. ita indicatur: Aurelii Clementis Prudentii opera poetica, ex editione Rodolphii Langii. Daventriae, 1495, in-4. Ludewigius, qui hanc editionem, excepto Giselino, a nemine visam legerat, ejus annum constituit esse 1494. Praeter Giselmum ejusdem editionis meminit Spiegelius semel et iterum in comment. ad hymn. Omni hora, et Erasmus in comment. ad hymn. VIII kal. Januar. Mattairius in Annal. typogr., praeter Daventriensem illam commentitiam anni 1472 editionem [Col. 0641C] operum Prudentii, nihil aliud editum Daventriae affert usque ad annum 1481, quo id habet: Daventriae libri Exemplorum: per Richardum Pafradium, in-4. Quem ordinem servet editio Daventriensis, nondum comperi.

103. 6o Anno 1498. Lipsiae in-4 ad calcem Historiae Trojanae Daretis Phrygii editi sunt Prudentii hymni tres: 1o de Phase populi Israelitici; 2o de Miraculis Salvatoris nostri; 3o de Quiete et Somno, divino munere (ex Fabricii Bibl. vet. Lat.). Hymnum primum conjicio esse de Novo Lumine sabbati paschalis, in quo describitur iter populi Israelitici: Hunc ignem populus sanguinis inclyti, etc., nam secundus est certo hymnus Omni hora, tertius hymnus Ante somnum.

[Col. 0641D] 104. 7o Anno 1499. Enchiridium editum est Lipsiae [Col. 0642A] apud Jacobum Thanner, in-4. Ex Ludewigio et Rodriguezio de Castro.

8o Anno 1501. Prudentii poetae opera, in-4, Venetiis apud Aldum mense Januario 1501. Simul impressa sunt et compacta quaedam opera Graeco-Latina Damasceni et aliorum. Hinc ridicule in quodam catalogo inscriptam reperi hanc editionem: Prudentii opera Graeco-Latina. Eam editionem cur principem judicavit esse doctissimus Nic. Antonius? Minus id mirarer, nisi ipse Daventriensem editionem, a Giselino saepe celebratam, agnovisset et laudasset. Immerito etiam Fabricius queritur, Prudentium in collectione poetarum Christianorum Venetiis an. 1502, in-4, fuisse praetermissum; neque enim ab Aldo fuit praetermissus, sed praemissus, in cujus praefatione [Col. 0642B] clare id Aldus asserit. At enim in exemplari quod Barberina bibliotheca possidet, hoc ordine sunt locati Christiani poetae, prius Sedulius, Juvencus aliique, postremo Prudentius, in cujus fine: Venetiis apud Aldum 1501 mense Januario. Constat autem, Prudentium prius prodiisse ex praefatione ad eumdem: Juvencum praeterea, Sedulium, Aratorem . . . . . quos tandiu TYPI NOSTRI PARTURIUNT, . . . . PERBREVI PARIENT. Diversus igitur ordo servatus est in voluminibus compingendis, et fortasse in nonnullis exemplaribus annus editionis poetarum Christianorum 81 appositus est 1502, in aliis 1501 [(a) 1Kb] . Heinsius miratur cur Giselinus de duabus editionibus Aldinis mentionem fecerit, cum solam ipse viderit editionem anni 1502. Atqui si hoc anno 1502 Aldus [Col. 0642C] editionem Prudentii publicavit, duas esse fateri oportet: nam editionem anni 1501 egomet vidi in bibliothecis Romanis Sapientiae, Barberina, Angelica, Casanatensi, Collegii Romani. In Commentariis saepe monebo videri duas fuisse Aldi editiones, cum diversae lectiones eodem in loco tanquam ex Aldo interdum proferantur. Nuper aliquis tres Aldinas editiones distinxit, duas eodem anno 1501, quarum altera seorsum prodierit, altera cum aliis poetis Christianis, tertiam ab Heinsio visam, quae anno 1502 facta ab eo dicitur. Verum duae illae editiones anni 1501 minime probantur, nam unica editio Prudentii reperitur in quibusdam exemplaribus unita aliis poetis Christianis, in aliis ab eisdem separata [(b) 6Kb] .

[Col. 0643A] 82 9o Anno 1502. Iterum Aldum edidisse Prudentii opera probabiliter colligimus ex Giselino, qui in com. ad vers. 379 Psychomachiae laudat Aldum, si usquam alibi, certe in hujus auctoris editione, praesertim secunda, diligentissimum. Et cum Heinsius dicat se frequenter consuluisse Aldinum exemplar anno CIDICII editum, necesse est ut nova editio eo anno fuerit ab Aldo peracta; in qua suspicio mihi erat, Aldum inseruisse eas lectiones, quas ex sua opinione seorsum in prima correxerat. Etenim Giselinus ea protulit verba, ut notaret, Aldum in secunda editione mediam hujus vocabuli idolum, quotiescunque licuit commode, dictionibus transpositis, produxisse; quod quidem Aldus in correctionibus primae editionis effecit. Sed cum observaverim, errores [Col. 0643B] primae Aldinae editionis ab Heinsio citari, quin is animum ad correctiones adverterit, dubius haereo et suspicor editionem Aldi, quam ipse laudat, pertinere ad annum 1501, Giselinum vero, editionem secundam cum dicit, intelligere correctiones; diversas autem lectiones, quae Aldo affinguntur, errori allegantium imputandas, cum saepe soleat accidere, ut unius nomen pro alio nec opinantibus excidat.

10o Anno 1502. Ex multis ac propemodum innumeris breviariis, in quibus nonnulli hymni Prudentiani excusi sunt, liceat unum tantum proferre, scilicet Isidorianum seu Gothicum, sive quod plurimos hymnos id exhibeat, sive quod Hispanum penitus sit, ac proinde juverit ex eo lectiones quasdam a caeteris diversas desumere. In eo sunt hymnus Jejunantium, [Col. 0643C] S. Eulaliae, S. Vincentii, Agnetis, Fructuosi, Hemeterii et Celedonii, Octodecim martyrum Caesaraugustanorum, Laurentii, Romani, Omni hora, Circa exsequias, De novo lumine, Ante somnum. E quibusdam vero solum nonnullae strophae seliguntur, ut ad singulos dicemus. Prodiit autem Breviarium anno 1502 jussu celeberrimi cardinalis Ximenez, crederem etiam nonnullis affirmantibus, ejus expensis, nisi in fine legerem: Ad laudem omnipotentis Dei necnon Virginis Mariae matris ejus: omnium sanctorum sanctarumque, expletum est Breviarium secundum regulam beati Isidori dictum Mozarabes: maxima cum diligentia [Col. 0644A] perfectum et emendatum per reverendum in utroque jure doctorem dominum Alphonsum Ortiz, canonicum Toletanum. Jussu reverendissimi in Christo patris domini d. Francisci Ximenez, ejusdem civitatis archiepiscopi. IMPENSIS nobilis Melchioris Goricii Novariensis. 83 Per magistrum Petrum Hagembach Alemanum. Anno salutis nostrae millesimo quingentesimo secundo, die vero vicesima quinta mensis Octobris. Nihilominus Ortizius in praefatione impensarum Francisci Ximenez meminit: Diu multumque recognita illustriora me reddidisse tuae diligentiae et sollicitudini clerici annumerent. Antea namque confusa pene omnia in libris veteribus, atque hactenus incognita jacuisse penes eruditos palam est. Nunc vero suis locis quaeque reposita officia, aptaque reperies: characteribus atque periodis [Col. 0644B] distincta, verbis atque sententiis dilucida. Tuis igitur industria et IMPENSIS diu senio periclitata officia Isidoriana legentur. Quae in omnium notitiam perventura apud posteros, charitatis tuae studia, et meos labores recensebunt. Videbitur insuper diligentia nobilis viri Melchioris Goricii Novariensis: cujus opera exactissima hoc opus laboriosum est impressum in urbe regia Toletana [(a) 1Kb] . Quod attinet ad impensas fortasse partim eas cardinalis Ximenez, partim Melchior Goricius fecit, ut ita veritas utrinque constet. Quid egerit Ortizius, suis verbis notatum volui, ut quorumdam opinionibus, qui magnam diversitatem inter mss. et edita officia Gothica jactant, occurrerem. Ortizii fidem luculento testimonio confirmat excellentissimus archiepiscopus Toletanus D. D. Franciscus Antonius [Col. 0644C] Lorenzana, cujus opera iterum Breviarium et Missale Isidorianum longe magnificentius et correctius prodierunt. Is in erudita praefatione ad Breviarium, quo utor ejusdem dono, aperte ait: Aliquod, licet leve, in quorumdam verborum transmutatione discrimen inter Breviarium Isidorianum prelo datum a cardinale Ximenio, et inter memoratos codices mss. agnoscimus; quapropter conjicere licebit, vel Alphonsum Ortizium canonicum Toletanum alia prae oculis habuisse autographa, nunc temporis deperdita, vel ipsummet Alphonsum cardinalis Ximenii auctoritate munitum in locis obscuris psalmorum, ubi anxietate [Col. 0645A] premebatur, ad vulgatam seu aliam recurrisse versionem, et juxta eam quaedam verba addidisse. Haec prorsus ignorabat abbas de S. Leger, praefectus bibliothecae S. Genovefae Parisiis, qui folium in-4 sine anni locive 84 nota, sed, ut puto, Parisiis anno 1787 edidit, ita inscriptum: Particularités littéraires sur la liturgie mosarabe, tirées des lettres manuscrites du P. Burriel, jésuite espagnol, par M. l'abbé de S. D. Abbas de S. Leger ex epistolis Burrieli, non satis bene intellectis, affirmat officium Gothicum a cardinali Ximenio editum in reipsa et substantia differre a codicibus mss. Toletanis. Nesciebat idem typis jam fuisse editas epistolas duas Burrieli quas laudat, et alteram quidem ad P. Franciscum Ravagum Parisiis Gallice redditam, alteram ad D. Petrum de Castro in [Col. 0645B] bibliotheca Hispana Petri Rodiguez de Castro in articulo, Isidorus Hispalensis [(a) 1Kb] .

105. 11o Anno 1505. Enchiridion Lipsiae excusum lego apud Ludewigium.

12o Anno 1507. Carmen in Romanum martyrem, cum Joannis Murmellii commentario, Coloniae, 1507. Post restitutas litteras hunc primum appellaverim interpretem Prudentii. Fabricius et alius recens scriptor in collectione Commentariorum editionis Weitzii Joannis Marmellii explicationem recensent, quae revera apparet in indiculo interpretum, sed abest ab opere; fortasse quia eam ad manus habere speravit, sed non potuit. En titulum: Divi Romani, herois, et Christi martyris fortissimi inclytum adversus gentiles certamen ab Aurelio Prudentio Clemente, viro consulari [Col. 0645C] et poeta praeclaro, nobili carmine compositum, in quo omnia deorum sacra et paganorum mores acerrime infamantur ac redarguuntur. Cum Joannis Murmellii Ruremundensis commentario, variis rebus vocibusque referto. In fine: Impressum est hoc opusculum Coloniae in chalcographia ingenuorum liberorum Quentell. Anno Christi nati SEPTIMO SUPRA M. D. X calendas Junias. In-8-magno potius quam in-4, charactere semigothico, ut vocant. In indice bibl. Casan. male notatur annus editionis 1510. Alii in-4 esse dicunt. Vide judicium Giselini de Murmellio, num. 117, in nota (Col. 653, n. a).

[Col. 0646A] 106. 13o Anno 1509. Daventriae Psychomachia est edita, teste Ludewigio.

14o Anno 1512. Aurelii Prudentii Clementis, viri consularis, libelli cum commento Antonii Nebrissensis. Ad finem libri sic legitur: Impressum praesens opus in civitate Lucronii per Arnaldum Guillermum de Brocario, et finitur die secunda mensis septembris, anno a nativitate 85 Christi millesimo quingentesimo duodecimo [(b) 1Kb] . Vehementer dolendum Nebrissensem sine explicatione dimisisse libros adversus Symmachum, Apotheosin, Hamartigeniam, quosdam libri Peristephann hymnos, scilicet Cassiani, Hippolyti, Petri et Pauli, Cypriani et Agnetis. Dittochaeo ne locum quidem inter carmina dedit. Weitzius adnotationes Nebrissensis exscribens, asserit, abesse [Col. 0646B] hymnum 5, 6 et initium 7 Cathemerinn; fortasse nactus fuit exemplar mutilum, nam in meo sunt integri hi hymni, et adnotationes in eos. Nebrissa solum Aldum videtur habuisse prae manibus, cujus errores interdum castigat, saepius transcribit. Dubito an diversa sit editio quam vidi et nunc memorabo: magis credo esse diversam. Nic. Antonius, qui ex editis primum commentatorem Prudentii Nebrissensem fuisse existimavit, ad Isonis glossas et Murmellii commentarium non advertit. Cellarius nostrum Antonium, a loco natali Lebrixa, Nebrixa, Nebrissa, et Nebrissensem dictum, perridicule appellat episcopum Nebrissensem; nollem eumdem errorem exscripsisset alius [(c) 1Kb] .

[Col. 0646C] 107. 15o Anno 1512 aut paulo post. Aurelii Prudentii Clementis, viri consularis, libelli. Cum commento Antonii Nebrissensis. Cum privilegio. Nihil aliud in fronte legitur, neque in fine, aut alibi notatur annus, et locus editionis, quae est in-4o, characteribus semigothicis. Solum praecedit loco praefationis Epigramma Aelii Antonii Nebrissensis ad Prudentium ex Britannis reducem. Quod alludit ad praefationem Aldi. Exstat haec editio in bibliotheca Romana Sapientiae [(d) 5Kb] . 86 In fronte effictum est Hispaniae stemma [Col. 0647A] cum epigraphe: Tanto monta. Jovius in opere in Hispanicum sermonem ab Alfonso Ulloa converso, Dialogo de las empresas, edit. 1558 pag. 30, refert, hoc lemma Tanto monta pro rege Ferdinando catholico Nebrissensem invenisse; quod est dictum Alexandri, nodum Gordianum disrumpentis. Stemmati Hispaniae postea inhaesit celeberrimum aliud lemma, a Ludovico Marliano Mediolanensi, medico Caroli V et episcopo Tudensi, inventum: Plus ultra.

108. 16o Anno 1513. Editionem hymni ad accensionem cerei Wittebergae assignat Ludewigius.

17o Anno itidem 1513. Hymnum S. Romani Lipsiae editum in-4o docet idem Ludewigius: qui fortasse est hic quem prae manibus habeo, in cujus fine [Col. 0647B] legitur: Prudentius de Romano martyre finem habet, impressus per industrium calcographum Melchiorem Lotterum anno Domini MDXIII, in-4, editio nitida. Titulus frontis magnam partem est consumptus vetustate. Exemplar quod exstat in bibl. Angelica, inter lineas glossas habet manu descriptas.

18o Anno 1520. Enchiridion Lipsiae in-4 prodiisse auctor est Ludewigius.

19o Anno eodem 1520. In Aurelii Prudentii Clementis Caesaraugustani V. C. de miraculis Christi hymnum ad omnes horas Jacobi Spiegel interpretatio. In-fol. parvo, pp. 142. In fine: Selestadii in aedibus Lazari Schurerii, 1520. De Spiegelio infra redibit mentio. Exstat haec editio in bibliotheca Alexandrina, sive Sapientiae.

[Col. 0647C] 87 20o Anno 1522. Librum Cathemerinon Lipsiae typis vulgatum tradit Rodriguezius.

21o Anno 1527. Basileae omnia opera edita in-8, cum commentario Sichardi, in catalogo bibl. reg. Paris.: Aurelii Prudentii Clementis opera, cum quibusdam scholiis Joannis Sichardi Basileae, Andreas Cratander, in-8, 1527. Exemplar notatum manu Guillelmi Postelli. Haec est prima editio Sichardi, qua in secundo tomo edendo usus sum.

22o Anno 1536. Aurelii Prudentii Clementis, viri consularis, opera multo quam antea castigatiora; praeterea et Aelii Antonii Nebrissensis commentariis haud poenitendis illustrata, quibus insuper agglutinata sunt scholia Joannis Sichardi, quae omnia nunc primum in philomusorum gratiam excusa sunt. Excudebat Antuerpiae [Col. 0647D] Martinus Caesar, anno salutis humanae MDXXXVI, in-8, pp. 563. Hanc editionem vidi in bibliotheca collegii Romani.

[Col. 0648A] 23o Anno 1537. Lovanii, in-8, excusas adnotationes Jacobi Meyeri in duos hymnos trochaicos de Miraculis, et SS. martyrum Hemeterii et Celedonii, a Weitzio praetermissas, memorat Nic. Antonius, quas ait prodiisse cum versibus ejusdem Meyeri. Hoc ipsum alii bibliographi confirmant. Eas adnotationes nondum inveni.

24o Anno etiam 1537. Enchiridion Basileae typis publicatum cum Juvenco et Aratore monet Ludewigius, quod in catalogo bibliothecae Tellerianae sic indicatur: Aurelii Prudentii Enchiridion Veteris et Novi Testamenti, Basileae B. Westhemeri, 1537. Exstat Romae in bibliotheca Angelica. Titulus est: Juvenci presbyteri Hispani libri III de Historia evangelica, emendati et multis erroribus purgati. Aratoris subdiaconi [Col. 0648B] libri II, Acta apostolorum complectentes, antea in Germania non excusi. Aurelii Prudentii Clementis, consularis viri, Enchiridion Veteris et Novi Instrumenti. Scholae Christianae necessarii libri. Basileae, apud Bartholomaeum Westhemerum et Nicolaum Brylingerum, anno M.D.XXXVII. In-8 parvo. Similis editio occurrit anno 1542.

110. 25o Anno 1540. Opera Prudentii cum commentario Nebrissensis et scholiis Joannis Sichardi, qui sex codicibus usus fuerat, Antuerpiae in-8 (ex Fabricio). Ludewigius mendis plenam hanc editionem esse testatur.

26o Eodem anno 1540. Aurelii Prudentii Clementis, viri ob eximias indolis eruditionisque dotes ad consularem dignitatem evecti, et rerum divinarum, [Col. 0648C] religionis Christianae, juris item civilis et militarium peritia excellentis OPERA, cum Sichardi et Erasmi commentariis. Basileae, typis Henrici Petri, in-12. Quam editionem habui a cl. physico Francisco Petraglia: recte Heinsius eam mendis inquinatam dixit. Vide num. 100.

88 27o Anno 1542. Enchiridion Basileae cum Juveneo et Aratore. (Ludewigius) Fortasse simili forma ac anno 1537. Vide num. 109 in editione 24.

28o Anno 1546. Editionem Antuerpiensem hujus anni, quam Bailius habuerit, recenset cl. Teolius in editionis Parmensis praefatione, quam jam laudare coepi acceptam statim ac divulgata ea est, pergrato mihi dono viri clarissimi; quem honoris causa libens nominarem, nisi ipse latere maluisset.

[Col. 0648D] 29o Anno 1553. Opera cum scholiis Sichardi et commentariolo Erasmi in duos hymnos de natali pueri Jesu, et de Epiphania, Lugduni, in-8. Commentariolus [Col. 0649A] Erasmi exstat in collectione Weitzii, et in ejus operibus recusus est. In catalogo bibl. reg. Paris. editio dicitur in-16, per Joannem Tornoesium, Lugduni, hoc anno 1553. Alii in-8 dicunt. Hanc editionem laudat Gallandius.

30o Anno 1562. Aur. Prudentii Clementis, V. C. sacra quae exstant POEMATA OMNIA. Quibus accesserunt in totum quidem opus Jo. Sichardi succincta scholia, in aliquot vero hymnos Erasmi Roter. et Jacobi Spiegelii commentaria. Basileae, ex officina Henrici Petri, anno sal. hum. M.D.LXII, mense Martio, in-8, pp. 719. Haec editio exstat in bibliotheca collegii Romani, quae parum est correcta.

31o Anno eodem 1562. In collectione poetarum Christianorum, studio et notis Georgii Fabricii, Basileae, [Col. 0649B] in-4. Ita Joan. Albertus Fabricius in Biblioth. vet. Lat. Alii annum editionis 1563 notant, alii 1564. Ludewigius hanc vocat eruditam et raram. Vide infra num. 111, ubi eam describimus.

32o Anno 1562. Opera Prudentii, in-8, Basileae, cum Erasmi et Sichardi notis (ex quodam catal.).

33o Anno 1562. Editio prima Giselini mendosa, ut ipse profitetur in editione secunda. Titulus: Aur. Prud. Clem. viri cons. OPERA, a Victore Giselino correcta, et adnotationibus illustrata. Ad Hippolytum Estensem cardinalem, Parisiis, apud Hieronymum de Marnef, in-12, pp. 494. Hujus editionis errores in multis aliis repetiti sunt. Giselinum, decem nactum Prudentii codices, hanc editionem adorsum fuisse quidam perperam affirmavit, deceptus inscriptione [Col. 0649C] editionis secundae anni 1564. Prima Giselini editio exstat in bibliotheca Angelica, ubi eam vidi.

34o Anno 1564. Aurelius Prudentius Clemens, Theodori Pulmanni Cranenburgii et Victoris Giselini opera ex fide decem librorum manuscriptorum emendatus, et in eum ejusdem Victoris Giselini commentarius. Antuerpiae, ex officina Christophori Plantini, CIC.IC.LXIV. In-8. 89 Post commentarium Giselini leguntur Symmachi et Ambrosii de Religione epistolae adversariae, Petri Nannii Alcmarini et Victoris Giselini scholiis illustratae. Accedunt Erasmi commentarii in duos hymnos Prudentii, de quibus num. 109 [(a) 2Kb] .

111. 35o Anno itidem 1564. Georgius Fabricius cum aliis poetis Christianis Prudentium edidit, et quidem primo loco. Inscriptio: Poetarum veterum [Col. 0649D] ecclesiasticorum opera Christiana, et operum reliquiae atque fragmenta. Thesaurus catholicae et orthodoxae [Col. 0650A] Ecclesiae, et antiquitatis religiosae, ad utilitatem juventutis scholasticae: collectus, emendatus, digestus, et commentario quoque expositus, diligentia et studio Georgii Fabricii Chemnicensis. In fine: Basileae, ex officina Joannis Oporini, an. sal. hum. M.D.LXIIII. In-4. In fronte avulsa erat nota loci et anni: ipse praefatur anno 1562, XIII cal. Mart. In nonnullis exemplaribus Romae desunt commentarii, quippe ab haeretico homine interdum impie confecti, et propterea discerpti. Ad commentarios praefatur eo ipso anno 1562, XIII cal. Jul.

36o Anno eodem 1564. Editio Prudentii cum aliis poetis Christianis Basileae per Joan. Oporinum, in-8, laudatur a cl. Teolio, a nemine, quod ipse scierit, animadversa. Sed cum ipse non commemoraverit [Col. 0650B] editionem Basileensem in-4 per Joan. Oporinum, a me visam, et a pluribus recensitam, videndum, an unica sit haec editio, quam aliquis male in-8 indicaverit.

37o Anno 1566. Prudentii opera a Victore Giselino correcta, et adnotationibus illustrata. Parisiis, Marnef, 1566, in-16, pp. 140. 90 Fabricius ait: Ex recensione Giselini. Haec editio conformis omnino est primae editioni Giselini anni 1562. Vide num. 110. Adsunt etiam Erasmi commentarioli. Si alicubi legas, hanc editionem a Giselino procuratam, non assentiaris.

38o Anno 1568. Georgii Fabricii commentarii in quosdam hymnos Prudentii, Lipsiae 1568, in-8 (ex Joan. Alb. Fabricio). Exstant in collectione Weitziana [Col. 0650C] et in operibus Fabricii.

112. 39o Anno 1574. Aurelii Prudentii Clementis, viri consularis, Christiani antiquissimi poetae, carmina. Prosperi Aquitanici epigrammata, Joannis Damasceni, Cosmi Hierosolymitani, Marci episcopi Taluontis, Theophanis opuscula. Calari MDLXXIIII. Excudebat Vincentius Sembenius Salodiensis impressor R. D. Nicolai Canyelles vicar. gener. sede vacante. In-8, pp. 552. Editio haec conformata est ad editionem Aldi, non admodum correcta. Praemittitur praefatio Aldi, et altera de metris cum Vita Prudentii ab eodem conscripta, non autem lectiones variae, de quibus num. 104 dixi. Hanc editionem cl. Teolius vidit in bibliotheca PP. Minimorum in Monte Pincio, ego in bibliothecis Alexandrina et Angelica, et exstare scio [Col. 0650D] in bibliotheca locupletissima sacratissimi principis Pii VI.

[Col. 0651A] 40o Anno 1580. Libri adversus Symmachum in editione epistolarum Q. Aurelii Symmachi cura et studio Francisci Jureti Parisiis, in-4, pag. 317: Aur. Prudentii Clementis contra L. Aurelium Avianium Symmachum libri duo, etc. In fronte libri Symmachus Quintus, hic Lucius dicitur. Pag. 98, in notis: Jureti notae ad Prudentii libros contra Symmachum, quos elegantissimos Juretus appellat, et ex vetustissimo codice illustrat. Haec Jureti notae latuerunt Weitzio.

41o Anno 1585. Editio Coloniensis hujus anni, in-8, laudatur a Nic. Antonio et Rodriguezio de Castro, quae fortasse ab ea quae sequitur non est distincta.

42o Anno 1588. Editio libri Peristephann et [Col. 0651B] Cathemerinn, in-8, Coloniae, quae mendosa dicitur a Ludewigio, et est mendosa. Inscriptio: Aurelii Prudentii Clementis, viri consularis, hymni , et . Coloniae Agrippinae, in officina Birckmannica sumptibus Arnoldi Mylii, anno M.D.LXXXVIII.

43o Anno 1589. Prudentii opera Parisiis. Ex catalogo bibliothecae Bodleianae, ubi nihil aliud exprimitur. Vide num. 114 in edit. 52.

44o Anno 1591. Editio Lugduno-Batava Prudentii, in-16. Ex Nicolao Antonio.

45o Anno 1594. Operum editio Coloniensis, in-8 (ex Nic. Antonio et Rodriguezio). Titulus est: Opera a Victore Giselino 91 correcta, et adnotationibus illustrata. Ad Hippolytum Estensem cardinalem, ac principem illustrissimum. Coloniae Agrippinae, in officina [Col. 0651C] Birckmannica, sumptibus Arnoldi Mylii, anno M.D. XCIV. In exemplari, quo utor, solum exstant Psychomachia, Apotheosis, Hamartigenia, Dittochaeum cum notis Giselini. Caetera ex editione Coloniensi anni 1588 assuta et compacta sunt. Editio haec editioni primae Giselini respondet, adeoque mendosa est.

46o Anno 1596. Aurelii Prudentii Clementis V. cons. opera ex recensione Victoris Giselini. Lugduni Batavorum, ex officina Plantiniana apud Franciscum Raphelengium, 1596. In-20. Nullae sunt notae. Ex recensione Giselini intellige ad normam primae editionis, cujus errores saepius sunt excusi typographorum et editorum intolerabili ignorantia et negligentia. Ac miror ab aliquo affirmari Giselinum hanc editionem curasse, cum ipse Giselinus in praefatione secundae [Col. 0651D] editionis monuerit, primam illam anni 1562 tumultuarie factam, et innumerabilia menda in eam irrepsisse.

47o Anno 1603. Prudentii Vita et opera, Lugduni. Ex catalogo bibliothecae Bodleianae.

48o Anno 1610. Opera Prudentii, Lugduni. In catalogo bibliothecae Bodleianae.

49o Anno eodem 1610. Andreas Wilchius edidit Heortographiam, seu Commentarios in veterum recentiumque poetarum hymnos, in-8 (ex Fabricio). Hos commentarios non vidi. Andreae Wilchii Expositio [Col. 0652A] in festo Trium Regum, facta ex Apotheseos quibusdam versibus, exstat in collectione Weitziana.

50o Anno eodem 1610. Antuerpiae opera Prudentii prodiisse in-24, sine ullis notis, refert cl. Teolius: sed cum id accidisse dicat post editionem Weitzianam, fortasse alium annum voluit indicare

113. 51o Anno itidem 1610. Prudentii Dittochaeum in hoc opere: Manuale biblicum, sive Enchiridion SS. Scripturae a catholicae apostolicae veteris Ecclesiae Patribus compendiatum, et nunc primum ex vetustis membranis mss. collectum, et dicatum venerabili, religioso patri D. Joanni Myntzenbergio priori Carmelitarum in conventu Francofurdiensi. Francofurti, 1610, apud Egenolphum Emmelium. In-8. Editor sub litteris M. H. C., ut colligo ex Weitzii praefatione ad Dittochaeum, [Col. 0652B] est Melchior Goldastus Haminsfeldius, a quo Weitzius membranas accepit, in quibus liber Cathemerinn, et Amoeni manuale erat. Sed hoc opus non videtur legisse Weitzius, qui Isonis magistri glossas uberiores, a Goldasto adductas, omisit, quanquam miror illum e praefatione Goldasti sumpsisse quae ad Prudentium pertinent, nisi eadem verba Goldastus alibi etiam scripsit. In hoc 92 ergo Manuali biblico, pag. 1, est Prudentii Amoeni Diptychon, seu Tituli historiarum Veteris et Novi Testamenti. Duo alia similia opera in eadem collectione sunt inserta, scilicet pag. 17 Rustici Helpidii, et pag. 85 Walafridi Strabi. Varietatem lectionum Goldasti suo loco notabimus. De Isone vide num. 16 et 114, in nota.

[Col. 0652C] 114. 52o Anno 1611. Prudentii opera in corpore omnium poetarum Genevae, in-4, recusa in omnibus editionibus hujus collectionis, uti etiam in editionibus bibliothecae SS. Patrum. Scilicet in collectione veterum poetarum Aureliae Allobrogum 1640, Londini, 1713, ut Pisaurensem aliasque recentiores omittam. In Bibliotheca SS. Patrum, Parisiis, 1589, vol. 8; Lugduni, 1677, tom. 5; in Bibliotheca vero SS. Patrum, quam nostro tempore collegit vir doctus, Andreas Gallandius, Prudentii opera leguntur notis illustrata, praesertim ex Chamillardo; quasdam notulas Gallandius ipse adjecit, qui hunc ordinem ex suo edito (fortasse Tornoesiano) sequitur: Peristephann, Apotheosis, Hamartigenia, Psychomachia, libri duo contra Symmachum, Cathemerinn, Dittochaeum. [Col. 0652D] Exstant haec opera tom. VIII ejus Bibliothecae, Venetiis, 1772, ubi praemittit Prudentii Vitam non satis accurate digestam.

53o Anno 1613. Aurelii Prudentii Clementis V. C. opera noviter ad mss. fidem recensita, interpolata, innumeris a mendis purgata, notisque et indice accurato illustrata a M. Joanne Weitzio, P. L. Accesserunt omnium doctorum virorum, quotquot in Prudentium scripserunt, notae, scholia atque observationes, cum glossis veteribus. Hanoviae, typis Wechelianis, apud haeredes Joannis Aubrii M. DC. XIII. In-8 [(a) 2Kb] .

[Col. 0653A] 115. 54o Anno 1614. Isaaci Grangaei, gymnasiarchae Vindocinensis, Commentarii in Aurelii Prudentii Clementis libros duos adversus 93 Symmachum pro ara Victoriae ad Caesarem de Vendosme Vindocinensem ducem. Parisiis, apud Robertum Fouet, MDCXIV. In-8, pp. 240, praeter indicem. Editio mendosissima. Additur in fine Relatio Symmachi cum notis Jac. Lecti et Francisci Jureti. Item duo libri Ambrosii adversus Symmachum. Commentarii Grangaei docti sunt. Hanc editionem utendam accepi a cl. praesule Josepho Antonio Reggio.

55o Anno 1624. Prudentii poemata varia Parisiis. Ex catalogo bibliothecae Bodleianae.

56o Anno 1625. Prudentii opera ex postrema doctorum virorum recensione. Amsterodami, apud Guilielm. [Col. 0653B] Janss. Caesium, 1625. In-32, pp. 261. Falsum est, ex postrema recensione prodire: nam ea sunt menda, quae ante secundam Giselini editionem legebantur.

57o Anno 1631. Prudentii opera, Amstelodami, apud Joannem Jansonnium, pp. 261, quae fortasse est eadem ac praecedens anni 1625: titulus quidem non est diversus, paginae totidem sunt utrobique. Hanc editionem vidi, illam habeo.

58o Anno 1643. Franciscus Weitzius edidit in-8 Heortologium sive Hymnos festivales, veterum recentiumque notis illustratos. Ex Fabric. Bibl. vet. Lat.

59o Anno eodem 1643. Aurelii Prudentii Clementis hymnus de Christi Domini et Salvatoris nostri natali. Augustus Buchnerus seorsim edidit, et commentariolo illustravit. Wittebergae, impensis Balthasaris Mevii [Col. 0653C] bibliopol., typis Joannis Haken. M. DCXLIII. In-8 parvo, pp. 130. De Buchnero lege num. 93 et commentarios.

116. 60o Anno 1646. Hymnus natalis Domini, Epiphaniae, et Omni hora, Gorliz. Ex Ludewigio.

61o Anno 1648. Prudentius in usum scholarum Luneb., in-12 (ex Fabricio). In hunc usum Prudentium edi nonnulli cupiunt.

62o Anno 1655. Hymnus ante jejunium cum Calixti [Col. 0654A] et Hepf dispp., Hanov., In-4. Ex Ludewigio.

63o Anno eodem 1655. Hymni duo Cathemerinn cum notis. Hannoverae, in-4. Catal. bibl. Bodleianae.

64o Anno 1659. Hymnus natalis Christi cum Mollero, Friburg., in-8, quem Ludewigius laudat, et ego ad usum accepi a cl. praesule Josepho Antonio Reggio. Inscriptio est: Andreae Molleri Pegavii commentarius super hymnum Prudentianum ad octavum calendas Januarias. Freibergae, typis et sumptibus Georgii Beutheri. In fine exstat paraphrasis Germanica hujus hymni rhythmo expressa. Commentator hic heterodoxus est, sed doctus.

65o Anno 1667. Aur. Prudentii Clementis quae exstant, Nic. 94 Heinsius ex vetustissimis exemplaribus recensuit, et animadversiones adjecit. Amstelodami apud [Col. 0654B] Danielem Elzevirium CICICCLXVII. In-16. Editio nitida, et imprimis correcta. De Prudentio nemo Heinsio melius meritus est, quantum quidem ad delectum variantium lectionum pertinet: nam alia vix attigit, siquidem adnotata ad Prudentium uberiora meditatus, ea exsequi non potuit. Si igitur de commentatoribus Prudentii sermo sit, editio Heinsiana editioni ad usum Delphini praeferri non debet, imo nec cum ea conferri

66o Anno 1670. Aliam Heinsianam editionem ex Morerio in Lexico enumerat cl. Teolius, qui pro certo tradit aliam exstare apud Soncinos, quamvis eam non viderit. Editionem Heinsianam in Dictionario Morerii correcto an. 1740 laudari eam quae anno 1667 peracta est, non aliam anni 1670 animadvertere [Col. 0654C] debeo.

117. 67o Anno 1687. Aur. Prudentii Clementis opera interpretatione et notis illustravit Stephanus Chamillard, e soc. Jesu ad usum Delphini. Parisiis, apud viduam Thiboust et Petrum Esclassan. In-4 magno. Editio rara, docta et satis correcta; interpretatio seu paraphrasis minus placet. Confer Clericum tom. XII Biblioth. [(a) 4Kb] .

[Col. 0655A] 95 68o anno 1701. Aur. Prudentii Clementis V. C. Opera cum notis Nicolai Heinsii Dan. filii, et variorum doctorum virorum maxime necessariis. Subjectus est in fine index rerum et verborum locupletissimus. Coloniae, apud Joannem Christophorum Stoissel. Anno MDCCI. In-8, pp. 978. Editio mendosa. Praeter Heinsii notas, sunt commentarii Nebrissensis et glossae Isonis.

69o Anno 1703. Aur. Prud. Clementis quae exstant, recensuit et adnotationibus illustravit Christophorus Cellarius, qui et indices copiosos rerum et verborum addidit. Halae Magdeburgicae sumptibus orphanotrophii, 1703. In-8, pp. 559. In fine est index eorum quae licentius solito Prudentius posuit, in quo saepe ipse Cellarius licentius peccat, ut postea demonstrabo. Illud autem pejus, quod interdum haeresin suam [Col. 0655B] tuetur.

70o Anno 1739. Editio secunda cum adnotationibus Cellarii eodem in loco, ac prima. In-8, pp. 501.

71o Anno 1750. Aurelii Prudentii Clementis V. C. opera ex postrema Nic. Heinsii, Danielis filii, et variorum doctorum recensione. Coloniae, 1750. In-8 (ex Rodriguezio de Castro). Videndum est an haec editio sit prorsus eadem atque editio anni 1701, et an aliquis annum 1701 aliquantulum obscure typis impressum acceperit pro anno 1750, nam id subvereor.

72o Anno denique 1788. Aurelii Prudentii Clementis V. C. opera omnia, nunc primum cum codicibus Vaticanis collata, praefatione, variantibus lectionibus, notis ac rerum verborumque indice locupletissimo 96 aucta et illustrata. Parmae, ex regio typographeo MDCCLXXXVIII. [Col. 0655C] In-4 magno, vol. I et II. Editio nitida, splendida et sumptuosa, poeta nostro et Maecenate suo dignissima. Dicata est equiti amplissimo Josepho Nicolao Azara, Hispaniarum regis apud sanctam sedem cum summa potestate legato. Interpretis nomen primis litteris indicatur I. T., hoc est Josephus Teolius. In ephemeridibus Romanis hujus anni die 19 Aprilis elogium non vulgare ejus editionis legitur. Editor cum duodecim et amplius mss. Vaticanis poemata Prudentii contulit, qui gratum multis fecisset, si exprimere curasset ex quo codice singulas variantes lectiones sumpsisset. Opera distribuit eo ordine quem ab Heinsio probatum putabat, scilicet Cathemerinn, [Col. 0656A] Peristephann, Apotheosis, Hamartigenia, Psychomachia, libri contra Symmachum, Dittochaeum, quod mavult appellare Diptychon. In eo tamen deceptus est, quod oden Immolat Deo Patri recte praefigi libro Peristephann quasi ex Heinsii sententia censuerit. Heinsius in addendis conceptis verbis ait: Vetusti codices plerique epilogum voluminis faciunt praefationem illam, quae nunc ante librum legitur . . . unde illam quoque ad universum Clementis nostri poeticum opus epilogi loco referri oportere non difficulter, puto, agnoscas . . . Quapropter redeat postliminii jure in pristinum locum, unde exsulabat immerito, ea ode. Quod autem ordini qui servatus est in editione Parmensi, aut quem servari voluit Heinsius, suffragentur Vaticani melioris notae codices, non video [Col. 0656B] quo jure affirmari possit. Superiori capite exposui quem quisque codex Vaticanus ordinem in collocandis poematis tenuerit; alii de re tota judicent. Certe codex Vat. Alex. 321, de quo num. 78 et in notis egi, qui solus e 27 Vat. codd. omnia Prudentii poemata complectitur, multo magis ad nostram quam ad Heinsianam methodum accedit. Caeterum gaudeo pulcherrimam hanc editionem opportune ad me esse perlatam, ut docti commentatoris diligentia possim juvari. Ille quidem brevitati studuit, et secutus videtur consilium P. Francisci Pozzo, sive a Puteo, qui in opere Memorie della vita di S. Lorenzo monitum hoc posuit, ut in nova Prudentii editione adornanda, qualem ipse expetebat, consuleretur tum animadversionum brevitati, tum voluminis formae commoditati. [Col. 0656C] Magnificentia vero typographi effecit ne volumen tam esset commodum, quam Franciscus a Puteo volebat. Scriptis hujus P. Francisci a Puteo, et P. Josephi Blanchinii, presbyterorum congregationis Oratorii, se plurimum adjutum ingenue bonoque exemplo Teolius fatetur, quod a nobis commemorandum fuit, ne duos illos clarissimos viros, 97 bene de Prudentio meritos, silentio praeteriremus. Jam si Teolius in suo interpretandi genere summam laudem assecutus est, ego in alio, scilicet uberiori, pleniori ac, si vis, liberiori acquirere pauca si possum, non praetermittam [(a) 3Kb] . Vertat aliquis olim poetae nostro laudi, quod editione Parmensi vix absoluta alius aliam inchoaverit. [Col. 0657A] Nam qui argumenta rerum quae in Prudentio latent, ita jam esse illustrata censeat, ut ab uno, vel altero possint exhauriri, is sane vel Prudentium non legit, vel nullo modo intellexit [(a) 2Kb] .

98 118. Prudentii, in vulgares linguas conversi, non tot proferam exempla quot vellem, quanquam plura fortasse latent. Sed certe non tam obviae sunt poetae Christiani versiones, quam aliorum gentilium, e quibus nulla interdum utilitas, maxima plerumque pernicies in hominum mores potest derivari. Rodriguezius de Castro Psychomachiae versionem Hispanicam viderat (metro, ut conjicio, factam), interprete baccalaureo Francisco Palomino, ordinis S. Jacobi conventus Uclesii sacerdote, editam Uclesii in-4, quam ipse laudat in erudita sua Biblioth. Hispanica [(b) 1Kb] .

[Col. 0657B] 119. Idem refert aliam versionem: Traduccion de los hymnos, que hizo Aurelio Prudencio a los ilustrissimos martires S. Laurencio, S. Vicente, S. Engracia, S. Lupercio, y los demas innumerables, que padecieron en la imperial ciudad de Zaragoza. Con el nacimiento y patria del mesmo Aurelio Prudencio. Por Luis Diez de Aux, hijo de la misma ciudad, a quien se dedica. En Zaragoza por Juan de Lanaja y Quartanet, 1619. In-8. Ludovicus Diez, commentitium Dextri Chronicon secutus, Hispano carmine Prudentii Vitam scripsit. Cl. Petrum Garcia de la Huerta versibus Hispanis Prudentii hymnos reddere ex eodem audivi, et jam pridem versionem hymni de Novo Lumine paschalis sabbati magna cura elaboratam legi.

[Col. 0658A] 120. Antonius du Verdier, Biblioth. Gallic., edit. Lugdun., 1685, pag. 95, id habet: Aurelie Prudence Clement. La Passion de Sainct Quirin martyr evesque de Scissie, prise de l'hymne 7 de Prudence, poëte chrestien, en son livre des couronnes, et traduite en vers françois couplet pour couplet. Edita est inter Vitas sanctorum Parisiis per Nicolaum Chesneau. Ibid., pag. 1025, Petrus de Montchault vertit Gallice duos hymnos Prudentii de Nativitate, et de Epiphania (carmine, opinor). Ibid., pag. 521, Guido le Feure de la Borderies edidit Parisiis per Robertum le Maignier: Hymnes ecclésiastiques, et cantiques, partie traduits, partie de son invention; In-8, anno 1582, editio secunda, ubi sunt 14 aut 15, ut credit Verderius, hymni Prudentiani, metro Gallico a Guidone eleganter conversi. [Col. 0658B] Ibid., pag. 939, Paschalis Robin Gallice reddidit (puto carmine) hymnum secundum Peristephann de S. Laurentio, et tertium de S. Eulalia.

99 121. Haec habeo Italica Prudentii carmina. I due libri di Prudenzo contro Symmaco. Tradotti in versi Italiani dal P. M. Carlo Agostino Ansaldi domenicano. Venezia, appresso Pietro Valuasense, 1754. In-8. In praefatione ait Ansaldus paucos id Prudentii opus commentariis illustrasse, ac solum Heinsium feliciter, quod oppido falsum est, nam eos libros doctis commentariis illustrasse, ac solum Heinsium feliciter, quod oppido falsum est, nam eos libros doctis commentariis illustrarunt Juretus et Grangaeus, ut alios omittam qui commentarios in omnia carmina ediderunt. Editio versuum Latinorum mendis scatet [(c) 5Kb] , interpretatio pura est, 100 et nitida. [Col. 0659A] Versionem Italicam ms. libri Peristephann Mediolani viderat Ansaldus, interprete, uti aiebant, Salvinio. Ego aliter lego apud Argelatum, Biblioteca de' volgarizatori, tom. III, pag. 302, qui interpretem dicit Marcum Antonium Mozzium, praefationem autem adjecisse Salvinium. Hanc versionem ms. penes se habebat Argelatus, et edere cogitabat in collectione interpretationum veterum Latinorum carminum; sed puto eum rem non perfecisse. Certe Joannes Lamius, tom. I Memorab. Italor. erudit., pag. 120 edit. Florent. 1742, lapsus est, cum asseruit eam versionem Mozzii post hujus obitum Mediolani publici juris fuisse factam. E cujusdam amici schedis mss. haec excerpo: La passione et morte di S. Cassiano, martyre e vescovo d'Imola, tradotta in [Col. 0659B] ottave rime dai versi latini di S. Prudenzio, in Ferrara, 1585. Interpres videtur esse quidam Ludovicus Napoli, qui Musottio episcopo Imolensi opus dedicat, et litteras L. N. initio interpretationis apposuit. Eodem autem judicio, quo S. Cassianum episcopum appellat, Prudentium quoque sanctum nominat. Vide num. 56: Inno di Aurelio Prudenzio Clemente, uomo consolare, a S. Cassiano martire, colla parafrasi in ottave rime e le annotazioni del sig. abbate Giuseppe Antonio cavalieri di Comachio accademico Argonauta di Ferrara, e pubblico maestro di grammatica in Bagnacavallo. Venezia, 1772, presso Bartolo Barucchelli. Cavallerius, vir grammaticus, atavorum explicationem circa notas V. C. maluit sequi, Prudentiumque virum consularem dicere, quam expendere [Col. 0660A] quid viri docti hoc saeculo, proximo et superiori animadverterint. Hymni VIII cal. Januar. paraphrasin rhythmo Germanico elaboratam, et anno 1659 editam, recensui supra num. 116. Psychomachiam exstare ms. redditam Graece dixi num. 91; nisi forte quis ex solo titulo Graeco versionem totius operis collegit.



CAPUT VI. Magdeburgensium aliorumque de Prudentii doctrina judicium.

101 122. Quam multa religionis nostrae capita, quam docte ac nervose Prudentius defenderit, stabilierit, confirmaverit, si haereticorum potius quam meis aut alterius catholici verbis explicuero, nemo, opinor, mihi succensebit, si attente, quo ego respexerim, [Col. 0660B] animadvertat. Propositum enim mihi est ostendere quanti auctoritas Prudentii sit facienda contra recentes haereticos, aliosque male catholicos, quibus ille aperte resistit. Id autem consequar, si praeter spectatam hominis pietatem egregiamque probitatem, summopere ab omnibus commendatam, simul etiam constiterit, eum exquisito doctrinae apparatu et singulari judicio difficillimas theologiae quaestiones et gravissima quaeque fidei Christianae dogmata explanasse. Igitur centuriatores Magdeburgenses centur. 4, cap. 10, recensente Ludovico Lucio, Prudentium tradunt fuisse ingeniosum, gravem, moribus compositum, litterarum in adolescentia studiosum, ex Hispania Romam profectum ad venerationem martyrum (confer num. 58), in libris adversus Symmachum [Col. 0661A] doctrinam suam vimque ingenii non mediocrem ostendere. De ejus vero doctrina haec fere aiunt, de una divina et aeterna essentia, distincta tribus personis, recte sensisse, sicut in initio Psychomachiae: Unum namque Deum colimus de nomine trino, et hymno Ante somnum vers. 1, Ades Pater supreme. De Christo item Hamartig. vers. 51, Forma Patris veri verus stat Filius. De incarnatione Christi hymn. Ante cibum vers. 136, Ecce venit nova progenies; et rursus in hymn. Omni hora, Corde natus ex Parentis; et hymn. VIII cal. Jan.: Stragem sed istam non tulit.

123. De creatione in eod. hymn. vers. 22, Coelum, diemque, et caetera. Deum non esse auctorem mali Hamartig. vers. 159, Inventor vitii non est Deus. De rerum creaturam corruptione, et interitu ibid. vers. [Col. 0661B] 504, Nam vanum, quidquid sol aspicit, etc. De angelis bene inquit conditos eos esse magno numero, et a Deo in suos usus servari lib. II adv. Sym. vers. 233. Vocat aerios ministros Hamartig. vers. 166, et ex eorum numero et ordine diabolum propria excidisse petulantia prolixe docet. De homine perfectissime condito, et de lapsu ejus ac restitutione per Christum recte sensit tum alibi, tum lib. II contra 102 Sym. vers. 260. et seqq. et Hamartig. vers. 665, Labi hominis, servare Dei est. Eidem integram fuisse, et rectam potestatem voluntatis ante lapsum prolixissime narrat Hamart. vers. 673, Nescis, stulte, tuae vim libertatis ab ipso Formatore datam. Quod vero hoc loco obtrudunt Magdeburgenses, docere Prudentium, peccato originali destructam in universum [Col. 0661C] potestatem voluntatis, et in pessima quaeque mutatam, quale hoc sit mox videbimus. Pergunt enim dicere recte eum sensisse de peccato originis in Apotheosi vers. 908, Haec prima est natura animae. De discrimine legis et Evangelii ibid., Sed cadit in faciem plebs, non visura profundae, vers. 330 et seqq.

124. Addunt Prudentium haereses nonnullas confutasse, illas maxime quae in personam et officium Christi fuerunt blasphemae, in Apoth. praef., ubi contra gentilium stultas contentiones et quaestiones de Deo et religione recte ait: Idcirco mundi stulta delegit Deus. Dimicat in sequenti carmine acriter contra Patripassianos: contra quos asserit Filium, non Patrem, hominem factum, passum et mortuum: Filium item, non Patrem, a patriarchis esse visum. Et [Col. 0661D] diserte inquit vers. 111, Pater est quem cernere nulli est licitum. Deinde contra Sabellianos gravissime disputat et concludit, Haec est nostra salus, etc. Postea in Judaeas invehitur acerrime, En tibi Christum, infelix Judaea, Deum.

125. Contra Ebionis, Artemonis, Samosateni, Photini et Marcelli sectatores, quos Homuncionitas dicit, pugnat prolixo carmine, ac memorabili doctrina eam disputationem concludit, inquiens, Ipse gerit, quod struxit opus, etc. Rursus contra haeresin Cerdonis, Apellis aliorumque phantasticorum agit in ejusdem operis carmine, ubi et Manichaei, qui aerium Christo corpus attribuit, nominatim meminit, Ac primum specta, an doceat quidquam simulatum assignare [Col. 0662A] Deo. Videtur et postremum ejus operis carmen instituisse propter eos proprie qui negarunt corporis resurrectionem, in quo pulchre ait: Nosco meum in Christo corpus consurgere. Confutat prolixo libello, Hamartigenia, Marcionis haeresin. Postremo cum Symmacho congreditur, refellens omnes ejus rationes quibus persuadere priscorum rituum restitutionem conatus erat.

126. Passim etiam centuriatores doctrinam Prudentii laudant, eum recensentes inter praestantes et illustres doctores, ex quibus potissimum, quae doctrinae forma saeculo IV usitata fuerit, colligitur. Sic, cap. 4, Deum esse ubique Prudentius tradidit, Apoth., At Deus ingens, atque superfusus. In una essentia divina tres existere personas, Apotheos. praefat., [Col. 0662B] Est tria summa Deus. Et in ipsa Apoth. vers. 238, 103 Haec est nostra salus. Patrem esse aeternum et immensum, Apoth. vers. 111, Pater est, quem cernere nulli est licitum. Qualis sit Filius, quod attinet ad ejus substantiam, proprietates, officia, diligenter explicat Hamartig. vers. 346, Conditor ergo boni Pater est, et cum Patre Christus. Doctrinam de duabus Jesu Christi naturis, Psychomach. vers. 74, Atque innupta Deum concepit femina Christum mortali de matre hominem. Bona omnia a Deo condita esse, Hamartig. vers. 338, Principio rerum. De causa lapsus, Hamartig. vers. 184, Sed factus de stirpe bonus. De hominis lapsu et statu ejus post lapsum, lib. II adv. Sym., vers. 260, Condideram perfectum hominem. Et Hamartig. vers. 697, Vade, ait ipse parens. De libero arbitrio [Col. 0662C] ante lapsum, Hamartig. vers. 673, Nescis, stulte, tuae vim libertatis ab ipso. In quibus rebus voluntas humana libera sit vel serviat, Hamartig. vers. 269, En tibi signatum libertatis documentum. De discrimine Veteris et Novi Testamenti, Apoth. vers. 330, Sed cadit in faciem plebs, non visura profundae legis in effigie scriptum per enigmata Christum.

127. Praeterea de operibus Christianorum propriis et animo prompto atque alacri praestandis, hymn. Jejun. vers. 211 Est quippe et illud grande virtutis genus. De loco animarum, hymn. Exsequiarum vers. 149, Sed resolubile corpus. De resurrectione mortuorum, ibid., vers. 33, Nam quod requiescere corpus. Et Apoth. vers. 1062, Nosco meum in Christo, De vita aeterna, hymn. Defunct. vers. 97, Haec, quae modo [Col. 0662D] pallida tabe. De inferis, lib. II cont. Sym. vers. 185, Interior, qui spirat homo, luet ille perenne. Contra vanam philosophiam, astrologiam et magiam, lib. II adv. Sym., vers. 470, Quisque putat fato esse locum.

128. Videamus nunc quid a Prudentio minus congruenter dictum Magdeburgenses aliique haeretici criminentur. Cap. 4 invocationem sanctorum in Prudentio reprehendunt hymn. S. Laurentii, S. Vincentii et Cassiani. In qua tamen doctrina socios Prudentio dant Athanasium, Basilium, Gregorium Nazianzenum, Ambrosium, impudenter affirmantes malignum spiritum tantorum virorum scriptis plurima inseruisse, qualia sunt illa de sanctorum defunctorum invocationibus. Addunt Ambrosium, sive alius sit auctor orationis [Col. 0663A] funebris de obitu Theodosii, multa commemorare superstitiosa de cruce inventa ab Helena, quae contumeliosa sunt in meritum Christi, uti quod habet Prudentius hymn. Ante somnum, vers. 133, Crux pellit omne crimen, etc. Videri etiam crucis signationi nimium tribuisse Ephremum, et multis non necessariis et inutilibus oneratam fuisse Ecclesiam, si eo tempore in ea usitati erant canones poenitentiae Petri Alexandrini. De purgatorio notant consentire doctrinam 104 Prudentii Hamartig., in fine, Esto cavernoso, cum Lactantio, lib. VII, cap. 21, et Hieronymo, lib. IV comment. in Isaiam, cap. 4, et lib. XVIII com. in Isaiam.

129. Jam circa ritus ecclesiasticos animadvertunt, crescente superstitione saeculo IV, caeremonias funebres, [Col. 0663B] tum ex ethnicismo tum ex Judaismo cumulatas fuisse, et proferunt cap. 6 Prudentii vers. hymn. Exseq., Candore nitentia claro, et Nos tecta fovebimus ossa. Aras in templis fuisse ex historiis ejus saeculi, Socratis, Sozomeni, Theodoreti aliisque fatentur, sed aiunt a Judaeis hanc consuetudinem permanasse. Referunt, Prudentium indicare, imagines repraesentantes passiones martyrum in templis collocari solitas, sed picturas in templis improbari ab Hieronymo epist. ad Joan. Hierosolym. Concedunt Prudentium meminisse cerearum candelarum hymn. S. Laur., et S. Hieronymum contra Vigilantium asserere, per totas Orientis Ecclesias, quando legendum est Evangelium, accendi luminaria, jam sole rutilante, non utique ad fugandas tenebras, sed ad signum laetitiae demonstrandum. [Col. 0663C] Sed reponunt haec quoque ex Judaismo orta. Denique, cap. 10, inter naevos Prudentii numerant, quod non sat commode loquatur de libertate humanae voluntatis Hamartig. vers. 769, En tibi signatum. Et quod, ibidem vers 509, de carnis innocentia violentam, ut ipsis videtur, interpretationem dicti Pauli ad Ephesios VI amplexus fuerit: Errat, ait, qui luctamen cum sanguine nobis. Item quod martyrum merita civitatibus illis profutura scripserit, in quibus obdormierint, hymn. octodecim martyr. Caesar., Sola in occursum numerosiores. Nec satis caute dixisse illis videtur Cathemer. hymn. Ante cibum, vers. 146, Hoc odium vetus illud erat. Quaedam ex his Prudentio quoque objicit Lucas Osiander in Epist. eccles. hist., cent. 4, lib. I, cap. 26, Quos errores, inquit, Dominum [Col. 0663D] ipsi condonasse non dubitamus. Qui tamen fatetur, recte eum de plerisque partibus religionis Christianae sensisse, pio zelo et recto judicio haereses quasdam [Col. 0664A] oppugnasse et damnasse, Symmachum egregie confutasse. In hoc autem poeta, addit, hoc imprimis commendandum, et Christianis poetis nostri saeculi imitandum est, quod non invocat, aut suis poematibus admiscet deos ethnicos, neque theologiam impuris gentilibus fabulis conspurcat: sed sancta phrasi res divinas serio et tamen satis eleganter tractat. Ita haeretici causae religionis catholicae magnum pondus adjiciunt, dum Prudentium maximopere laudant, et a suis opinionibus alienum fuisse ultro fatentur. His Joannem Clericum, fortasse non valde repugnantem, adjungam, qui tom. XII Biblioth. univers. Pythagoreismi suspicionem Prudentio intentat ex hymn. 3, 105 Cath. vers. 58, Absit enim procul illa fames, caedibus ut pecudum libeat sanguineas lacerare dapes. Multa etiam [Col. 0664B] blaterat circa orationem in Hamartig.: O dee cunctiparens, et quod Prudentius animam vocet liquorem. Quod autem mireris, Clericus in rebus poeticis non melior criticus quam in sacris, Prudentium affirmat interdum repere humi, cum maxime in sublime volare conatur; ejus tamen lectionem ad ecclesiasticas antiquitates cognoscendas opportunam esse non diffitetur. Bailius in Dict. crit., verbo Prudence, partim Clerico adhaeret, partim ab eo dissentit: nam et orationem Hamartigeniae defendi et laudari posse tuetur, et animae immortalitatem a Prudentio diserte affirmari testatur. De Manichaeorum haeresi potius Bailius laborat, quorum objectiones satis diluisse Prudentium negat, cum nusquam idoneam responsionem se invenisse pertinaciter asseveret.



CAPUT VII. De sanctorum cultu et veneratione, eorumque reliquiis, ex Prudentii carminibus.
[Col. 0664C]

130. Ut autem via et ratione Prudentii doctrina vindicetur, primum dicam de iis in quibus Prudentius cum catholicis consentit, ab haereticis discrepat; tum ea explicabo quae aliquibus visa sunt a veritate fidei Christianae aberrare. Invocationem sanctorum cultumque reliquiarum affirmat Prudentius. Sed solusne id Prudentius affirmat? Imo alii etiam, aiunt: quia jam coeperat haec superstitio [(a) 1Kb] . Quid si toto orbe Christiano factum id fuisse ostendam, approbantibus et plaudentibus episcopis? Dicemusne veteres illos errasse, novatores vera sentire? Relegantur [Col. 0664D] Prudentii carmina, et liquido apparebit non a Prudentio opinionem aliquam suam proponi, sed Ecclesiae universae consuetudinem 106 enarrari [(b) 2Kb] . [Col. 0665A] Hymno IV patrocinium martyrum erga civitates quae eorum ossa venerantur concelebrat, vers. 13.

Orbe de magno caput excitata
Obviam Christo properanter ibit
Civitas quaeque, pretiosa portans
   Dona canistris.
Tum singillatim recenset Carthaginem, Cordubam, Tarraconem, Gerundam, Calagurrim, Barcinonem, Narbonem, Arelatem, Emeritam, Complutum, Tingim, praecipue vero Romam et Caesaraugustam. In passione Vincentii observare licet diligentiam qua veteres illi Christiani reliquias martyrum comparabant, ut essent sibi suisque posteris tutamen, vers. 333 et seqq. [(a) 3Kb] .

107 131. Ex hac tanta Christianorum cura in martyrum ossibus colligendis, quae non solum a Prudentio [Col. 0665B] affirmatur, sed etiam ex authenticis martyrum actis uberrime confirmatur, recte colligimus non tantum saeculo IV, sed prioribus etiam ubique [Col. 0666A] invaluisse consuetudinem venerandi sanctorum reliquias. Praeterea ratio redditur cur pretiosa isthaec monumenta ad nostram usque aetatem conserventur. Ac revera Prudentius lectulum quo jacuit S. Vincentius suo adhuc tempore exstitisse asseverat, vers. 553.

Per fragmen illud testeum,
   Quo parta crevit gloria,
   Per, quem trementes posteri
   Exosculamur, lectulum,
Miserere nostrarum precum,
   Placatus ut Christus suis
   Inclinet aurem prosperam,
   Noxas nec omnes imputet [(b) 3Kb] .

108 132. Non solum autem Prudentii testimonio, sed plurium aliorum dictis comprobatur hunc usum in universa Ecclesia fuisse communem. Et, ut alios omittam, S. Paulinum Nolanum proferam, quia sententias [Col. 0666B] Prudentianis simillimas is solet complecti, et egregie miracula ad S. Felicis sepulcrum patrata commemorat [(c) 3Kb] . 109 Quantus fuerit ad venerandum [Col. 0667A] corpus S. Felicis Nolani gentium concursus, multis in locis refert Paulinus, ut Natali 11, vers. 305.

Et magni solium breve confessoris adorat
Jugiter e variis collecta frequentia terris.
et egregie confirmat S. Augustinus epist. 78, Multis notissima est sanctitas loci, ubi Felicis Nolensis corpus conditum est, quo volui, ut pergerent, quia inde nobis facilius fideliusque scribi potest quidquid in eorum aliquo divinitus fuerit propalatum. Quo innuit Augustinus amicitiam quam cum Paulino arctissime contraxerat. In versibus Paulini solium est sepulcrum, ut dici solet solium B. Petri.



CAPUT VIII. De sacris imaginibus, de SS. crucis adoratione, et pontificis Romani primatu.

[Col. 0667B] 133. Ex his patet falso Hospinianum, Binghamum aliosque asserere, solum post Augustini tempora usum venerationis reliquiarum invaluisse. Colligo praeterea picturas in ecclesia a S. Augustino non fuisse improbatas (quod Petrus martyr aliique objiciunt), qui et optime sciebat quid Nolae ageretur, et epistolas S. Paulini, in quibus de eis mentio occurrit, magnis laudibus prosequitur epist. 27 ad Paulinum. Neque primus fuit Paulinus qui hunc morem induxerit, ut haeretici nonnulli blaterant. Etenim ipse innuit alibi etiam id factum, etsi raro, Natali 9:

Forte requiratur, quanam ratione gerendi
Sederit haec nobis sententia, pingere sanctas
Raro more domos animantibus assimulatis.
Et imagines quidem, de quibus Prudentius noster in [Col. 0667C] Cassiano et Hippolyto, erant certe antiquiores, altera in Foro Cornelii, altera Romae. Barthius, Advers. lib. II, cap. 32, putat, in carmine de Passione inter opera Lactantii manifeste fieri mentionem de picta Domini effigie in aditu templi. Hi autem sunt versus:

110 Quisquis ades, mediique subis in limine templi,
Siste parum, insontemque tuo pro crimine passum
Respice me, me conde animo, me in pectore serva.
Tempore concilii Eliberitani in nonnullis regionibus [Col. 0668A] haec consuetudo videtur jam fuisse inducta: nam eo respicit canon 36, quo Placuit, picturas in ecclesia esse non debere; ne quod colitur et adoratur in parietibus depingatur. Qui canon sapienter illo tempore potuit esse constitutus, cum tutae Christianorum ecclesiae non essent ab ethnicorum irruptionibus et irrisionibus, et praeterea ex ethnicorum exemplo idololatriam Christiani facile possent addiscere, et imagines praecipue, non Deum, qui eis repraesentaretur, colere. Theodoretus, cap. 16 Hist., in Vita S. Simeonis Stylitae, testatur, Romae passim in officinarum propylaeis erectas fuisse sancti illius imagines, ut hanc sibi tutelam et praesidium adjungerent; quo satis ostenditur quisnam Ecclesiae Romanae sensus fuerit circa imagines sanctorum Theodoreti aevo. Confer Petavium [Col. 0668B] lib. XI, cap. 13, tom. IV, part. 2.

134. De crucis autem veneratione et potentia maxime illustris est Prudentii doctrina. Cathemerinn, Hym. 6, vers. 129.

Fac, cum vocante somno
   Castum petis cubile,
   Frontem, locumque cordis
   Crucis figura signet.
Crux pellit omne crimen,
   Fugiunt crucem tenebrae,
   Tali dicata signo
   Mens fluctuare nescit.
Hymno 5 Cath., vers. 96:

Nam praefixa cruci spes hominum viget.
Hymno 9 Cath. vers. 82:

Solve vocem mens sonoram, solve linguam mobilem,
Dic trophaeum passionis, dic triumphalem crucem:
Pange vexillum, notatis quod refulget frontibus.
[Col. 0668C] In Romano, vers. 586:

Haec illa crux est omnium nostrum salus,
Romanus inquit, hominis haec redemptio est.
Apotheosis, vers. 446:

   Jam purpura supplex
Sternitur Aeneadae rectoris ad atria Christi,
Vexillumque Crucis summus dominator adorat.
111 Plura alia habes Cat. hymno 11, vers. 113; Perist. hymn. 10, vers. 621 et seqq.; Psych. vers. 347, lib. I adv. Sym., vers. 465 et seqq., ubi Constantini [Col. 0669A] victoriam contra Maxentium exponit, animadvertens quod:

   Tunc ille senatus
Militiae ultricis titulum, Christique verendum
Nomen adoravit, quod collucebat in armis.
Lib. II, vers. 711. de militibus Christianis:

   Cruce fronti
Inscripta, cecinere tubae, prima hasta dracones
Praecurrit, quae Christi apicem sublimior effert.
Haec certe non negant heterodoxi, imo plures alios e SS. Patribus ita et locutos fuisse, et factitasse profitentur. Verum eos perperam et superstitiose dixisse et fecisse clamant, neque ego nervosius Magdeburgenses refelli posse puto, quam si omnia loca ex eorum Historia colligerentur, quibus Patres saeculi IV, quo religio et doctrina catholica maxime viguit, erroris [Col. 0669B] et superstitionis arguere non verentur. Optime enim norunt plerosque tum verbis tum factis cum nostri temporis catholicis convenire; atque adeo omnes populos, quos docebant, quos regebant, eodem more vixisse in dubium nequit revocari [(a) 1Kb] .

135. Idem inter SS. Patres, quos nihil de primatu Romani pontificis dixisse aiunt (de quibus nihil nunc ad nos), Prudentium nostrum enumerant. Atqui res contrario modo se prorsus habet. En verba fortissimi martyris Laurentii, Perist. 2, vers. 413:

O Christe, numen unicum,
   O splendor, et virtus Patris,
   O factor orbis, et poli,
   Atque auctor horum moenium.
Qui sceptra Romae in vertice
   Rerum locasti, sanciens
112 Mundum Quirinali togae
   Servire, et armis cedere.
Ut discrepantum gentium
   Mores, et observantiam,
   Linguasque, et ingenia, et sacra
   Unis domares legibus.
En omne sub regnum Remi
   Mortale concessit genus
   Idem loquuntur dissoni
   Ritus, id ipsum sentiunt.
Hoc destinatum, quo magis
   Jus Christiani nominis,
   Quocunque terrarum jacet,
   Uno illigaret vinculo.
Da, Christe, Romanis tuis
   Sit Christiana ut civitas,
   Per quam dedisti, ut caeteris
   Mens una sacrorum foret.
Confoederantur omnia
   [Col. 0670A] Hinc inde membra in symbolum,
   Mansuescit orbis subditus,
   Mansuescat et summum caput.
Et jam tenemus obsides
   Fidissimos hujus spei.
   Hic nempe jam regnant duo
   Apostolorum principes.
Alter vocator gentium,
   Alter cathedram possidens
   Primam, recludit creditas
   Aeternitatis januas [(b) 2Kb] .



CAPUT IX. Male reprehenditur Prudentius circa dogma libertatis, et interpretationem Apostoli ad Ephesios cap. VI.

113 136. Libertatem indifferentiae, ut vocant, quod defenderit Prudentius, reprehensione dignus non est, nisi omnes ad unum SS. Patres reprehendantur. Versus ejus sunt Hamartig. 769.

[Col. 0670B] En tibi signatum libertatis documentum,
Quo voluit nos scire Deus, quodcunque sequendum est.
Sub nostra ditione situm, passimque remissum
Alterutram calcare viam. Duo cedere jussi
De Sodomis: alter se proripit, altera mussat.
Ille gradum celerat fugiens, contra illa renutat.
Liber utrique animus, sed dispar utrique voluntas
Dividit huc illuc rapiens sua quemque libido.
Marchio Scipio Maffaeius, in Hist. Grat., inter caeteros Patres qui catholicam doctrinam de gratia et libero arbitrio tradiderunt, Prudentium collocat. Daniel Huetius, in Origenianis, lib. II, quaest. 7, egregie Origenis sententiam de libertate indifferentiae contra Cornelium Jansenium defendit ex S. Augustino, quem unum hujus concertationis arbitrum vult esse Jansenius. Gaudeo ab his doctissimis hominibus ea esse dicta quae a me pro Prudentio essent dicenda, [Col. 0670C] ne molesta quaestione implicer, et cramben, ad nauseam jam recoctam, hoc loco repetam, quanquam in commentariis necesse erit quaedam adjungere. Jam Apostoli locum non male dicendus est exponere Prudentius cap. VI Epist. ad Ephes.: Induite vos armaturam Dei, ut possitis stare adversus insidias diaboli. Quoniam non est nobis colluctatio adversus carnem, et sanguinem, sed adversus principes et potestates, adversus mundi rectores tenebrarum harum, contra spiritalia nequitiae in coelestibus. Prudentius Hamartig. vers. 509.

114 Errat, ait, qui luctamen cum sanguine nobis,
Et carne, et venis ferventibus, et vitioso
[Col. 0671A] Felle putat, calidisque animam peccare medullis.
Non mentem sua membra premunt, nec terrea virtus
Oppugnat sensus liquidos, bellove lacessit.
Sed cum spiritibus tenebrosis nocte dieque
Congredimur.
   Facile est frenare rebelles
Affectus carnis.
Major inest vis illa homini, quae flatile virus
Ingerit, et tenuem tenui ferit aere mentem.
Neque Prudentius omnem culpam in daemonem rejicit, sed magna ex parte ad cordis animique motus rebelles revocat vers. 553.

Sed quid ego omne malum mundique, hominumque maligni
Hostis ad invidiam detorqueo? cum mala nostra
Ex nostris concreta animis, genus, et caput, et vim,
Quid sint, quid valeant, sumant de corde parenti?
Ille quidem fomes nostrorum, et causa malorum est.
Sed tantum turbare potest, aut fallere, quantum
Nos volumus . . .
[Col. 0671B] Gignimus omne malum proprio de corpore nostrum.
Plerique interpretantur, Apostoli verbis, Adversus carnem et sanguinem, homines intelligi. S. Hieronymus ad ea verba Prudentii interpretationem refert, nec videtur damnare [(a) 2Kb] . Cl. Teolius in comment. ad hunc Prudentii locum notavit, Estium sententiae S. Pauli non alium commentarium adhibuisse quam hos poetae nostri versus quos in eo maxime commendat, quod mundus tenebrarum harum dicatur esse mundus hic inferior, turbulentus, atque caliginosus, cui daemones praepositi sunt merito transgressionis humanae, sive ad tentandos homines, sive ad nocendum eis. 115 Certe Estius hanc interpretationis partem Prudentii auctoritate corroborat, eumque vocat poetam theologum. Sed in prima et praecipua parte a [Col. 0671C] Prudentio dissidet, et verba cum carne et sanguine intelligi vult non de concupiscentiis, sed de hominibus.



CAPUT X. Lectio editionis Vulgatae Gen. III, 15, Et ipsa conteret caput tuum, insigniter ex Prudentio confirmata.

137. Objicitur praeterea Prudentio, quod Gen. III, 15, ea verba legerit, quae nunc revera in Vulgata edinione leguntur: Inimicitias ponam inter te et mulierem, et semen tuum, et semen illius: ipsa conteret caput tuum, et tu insidiaberis calcaneo ejus. Prudentius Cathemerinn 3, vers. 121:

Conscia culpa Deum pavitans
   Sede pia procul exigitur.
   Innuba femina quae fuerat,
   Conjugis excipit imperium,
   [Col. 0671D] Foedera tristia jussa pati.
   uctor et ipse doli coluber
   Plectitur improbus, ut mulier
   Colla trilinguia calce terat.
   [Col. 0672A] Sic coluber muliebre solum
   Suspicit, atque virum mulier.
Ecce venit nova progenies,
   Aethere proditus alter homo,
   Non luteus, velut ille prior,
   Sed Deus ipse gerens hominem.
   Corporeisque carens vitiis.
Fit caro vivida, sermo Patris,
   Numine quem rutilante gravis
   Non thalamo, neque jure tori,
   Nec genialibus illecebris
   Intemerata puella parit.
Hoc odium vetus illud erat,
   Hoc erat aspidis, atque hominis
   Digladiabile dissidium,
   Quod modo cernua femineis
   Vipera proteritur pedibus.
Edere namque Deum merita
   Omnia virgo venena domat:
   Tractibus anguis inexplicitis
   Virus inerme piger revomit
   Gramine concolor in viridi.
[Col. 0672B] Quid illustrius ad Vulgatae lectionem confirmandam? Quid clarius ad immaculatam Deiparae conceptionem stabiliendam? Aiunt haeretici Prudentium exemplar aliquod corruptum sacrorum librorum legisse. Sed cur corruptum illud erat exemplar? quia scilicet ea verba ibi legit, quae ipsi nollent scripta. Ita non alia ratione tueri possunt, lectionem Vulgatae esse corruptam, nisi affirment, jam IV saeculo Prudentium aut uno aut pluribus exemplaribus corruptis usum fuisse. Quid? quod interpretatio a Prudentio adhibita satis persuadet, non solum jam tunc passim ita legi, sed etiam ad B. Virginem, omnia venena domantem, quod Deum edere merita fuerit, hoc est, sine labe conceptam, locum illum 116 Genesis applicari? Non enim finges, aut, si tibi fingas, mihi probabis, [Col. 0672C] Prudentium ex uno vel altero corrupto exemplari ea verba arripuisse, quibus novam ipse suam interpretationem fundaret. Cur autem tam perspicuam Prudentii auctoritatem ii potissimum non urgent, qui B. Mariae intemeratam conceptionem tot voluminibus editis propugnant? Nam Alva, qui in ea causa effuse versatus est, in Militia conceptionis vix pauculos Prudentii versus, apud Eusebium Nieremberg a se lectos, in medium protulit [(b) 1Kb] . Melchior Canus, lib. VII de Loc. theolog., cap. 3, hac via potuisset argumentum Achillicum Erasmi refellere, quo is omnium sanctorum testimonio non se existimat obruendum, siquando universis repugnaverit: nam sancti omnes qui in ejus rei mentionem inciderunt, uno ore, ut jactat Erasmus, asseverarunt B. Virginem in peccato [Col. 0672D] originali conceptam. Canus rem hanc, alias gravissimam, nullius in Christiana religione esse momenti respondet. Nulla, inquit, mihi, fateor ingenue, alia via [Col. 0673A] patuit ad illud Erasmi argumentum eludendum, quo sanctorum auctoritatem acute ille quidem tentavit eludere. In Prudentio autem videre licet piam sententiam, non solum qualem theologi explicant, sed etiam qualem pictores vivis coloribus exprimunt, depicta imagine Deiparae, cujus pedibus cernuus anguis proteritur, tractibus inexplicitis virus inerme revomens.

138. Idem Canus inter menda quae ex incuria videlicet typographorum, aut eorum qui exscripsere, imperitia in sacris Litteris obrepserunt, enumerat eum locum Genesis, Et ipsa conteret caput tuum pro Et ipsum, nempe semen, aut ipse, quod putat posuisse primum interpretem, qui semen in masculino genere transtulit, rem significatam perpendens, ex Hieronymo in Quaest. Hebr. In eadem sunt sententia [Col. 0673B] cum alii, tum Natalis Alexander in dissert. de Vulgata S. Script. versione. Sed non advertunt potuisse esse corruptum textum Hebraeum, cum revera Bellarminus, lib. II de Verbo Dei, cap. 12, legerit codicem in quo scriptum erat Hebraice ipsa. Et quod vox Hebraea quae per ipsum redditur, significet etiam ipsa, quamvis minus frequenter ita accipiatur, docent auctores linguae Hebraicae peritissimi. S. Augustinus ad editionis nostrae lectionem accedit lib. XI de Genesi ad lit., cap. 36: Inimicitias ponam inter te et mulierem, et inter semen tuum et semen illius. Ipsa 117 tibi servabit caput, et tu servabis ejus calcaneum. Et lib. II de Genesi adversus Manichaeos, cap. 6: Ipsa tuum observabit caput, et tu calcaneum illius. Pariter S. Ambrosius, de Fuga saeculi cap. 7: Ipsa tibi [Col. 0673C] observabit caput; et tu illius calcaneum. Claudius Marius Victorius saeculo V in Genesin:

   Pedibus repes, et pectore prono,
Teque tuo mulier perimet cum semine, cujus
Callidus extremis tantum insidiabere plantis,
Ut trepidans etiam capiti vestigia figat.
Eadem aetate Alcimus Avitus Viennensis episcopus, Vulgatae lectionem Prudentiique interpretationem secutus est lib. III Genes.:

Olim erit, ut sexum muliebrem pronus adores,
Cujus tu quanquam pavidae insidiabere calci.
Conteret una caput tandem tibi femina victrix,
Nascendumque etiam tali de stipite germen.
Alios recentiores omitto. Haec enim abunde sufficiunt, ut penitus refellatur Abrahamus Costerus in suo libello: Vindex loci S. Scripturae Genes. III, 15, a vitiosa interpretatione de B. Virgine Maria, quae in Bibliis [Col. 0673D] Ecclesiae Romanae jam diu inveteravit, qui exstat vol. II Thesauri libr. philog. et historic. Thomae Crenii. Costerus cap. 5 fidenter ait: Lectio haec, IPSA CONTERET, [Col. 0674A] nondum inventa fuit Augustini tempore, et cap. 15: Quamvis ergo Patrum quidam to IPSA retineant, praedicatum tamen CONTERET CAPUT nec agnoscunt, nec exponunt. Quod ideo dicit, quia nonnulli legerunt: ipsa OBSERVABIT. Neque verius eodem cap. oppugnat Franciscum Brugensem, qui probat lectionem, IPSA CONTERET, textui Hebraico non repugnare. Negat ibidem commoda expositione, quam Bellarminus, Brugensis, aliique exhibent, lectionem Vulgatam accipi posse. Verum Heterodoxus Grotius ingenue fatetur sensum satis commodum ex ea lectione erui. Hoc tamen fatebor, antiquiorem nostro poeta neminem a me visum, qui clare legerit CONTERET, sed non dubito quin alii praecesserint: et hymni quidem Prudentiani, in multis ecclesiis celebrati, satis probant [Col. 0674B] quam communis tunc fuerit sententia de Virgine conterente caput serpentis, hoc est, peccatum originale, ut SS. Patres et interpretes exponunt. Mazochius in addit. ad Junium, pag. 990 tom. III calend. praeclare Ambrosii locum serm. 22 in psal. CXVIII, pro sententia pia explicat.



CAPUT XI. Ritus ecclesiastici, qui nunc vigent, Prudentii aevo in Ecclesia usitati. Luminum usus, et copia.

118 139. Solent haeretici (atque utinam ii soli essent!) caeremonias pene omnes, praesertim, quas Romana adhibet Ecclesia, contemnere, et cum ipsis venerabilis antiquitas objicitur, aut negant sub ipso nascentis Ecclesiae initio eas fuisse adhibitas, aut ex ethnicismo et Judaismo originem trahere respondent. [Col. 0674C] In quo parum vident, sive caeci omnino sunt, ducesque caecorum. Quod enim ad priora tria saecula appellant, primum plurima perierunt documenta, ex quibus haec ipsa quae desiderant, possent illustrari. Quam multa enim sunt quae ex uno tantum aliquo libro exstante ad nostram notitiam devenerunt? quae, si is liber periisset, eodem jure nunc negarentur. Deinde in iis quae ad cultum publicum praesertim circa templa, altaria eorumque ornatum et splendo rem pertinent, norma religionis congruentius ex IV saeculo, in quo pax reddita est Ecclesiae, peti debet, quam ex tribus praecedentibus, in quibus Christiani non ea omnia certe quae vellent, poterant exsequi [(a) 2Kb] . Cum autem cultus erga Deum externis quibusdam ritibus, et caeremoniis debeat exerceri, eorum [Col. 0674D] vero rituum numerus sit quodammodo circumscriptus, et a natura sit comparatum certa obsequii, et reverentiae signa exhibere, quae fere apud omnes gentes [Col. 0675A] eadem sunt, non est mirandum, multoque minus 119 reprehendendum, si in ecclesia catholica etiam a tempore apostolorum consuetudines aliquae fuerint inductae, quarum similes ab ethnicis celebrabantur. Gentiles ex Hebraeis sumpsisse pene omnem rationem et modum, quo deos suos colerent, demonstratum est in dissertatione tom. VII Antiquit. Graec. Gronov., pag. 1: Danielis Clasenii theologia gentilium, seu demonstratio, qua probatur, gentilium theologiam (ceu tenebras), deos, sacrificia, et alia ex fonte Scripturae (ceu luce) originem traxisse. Demum Hebraei a Deo edocti fuerunt quibus eum ritibus venerari deberent, adeoque sapienter primi christiani fecerunt, dum ad veterem populi Israelitici disciplinam nonnullas suas caeremonias stabilierunt pro ea potestate quam [Col. 0675B] Christus Ecclesiae suae concessit novas condendi leges, prout res ipsa et tempora opportunius exigere viderentur.

140. His rationibus vindicatur Prudentius, quem acatholici et semicatholici accusant, quod ritus veteres ecclesiasticos, quos nunc ipsi reprobant, graphice descripserit. Nam cum viri hujus nobilissimi, inter saecularia negotia versati, pietas, qua ipsemet sepulcris sanctorum advolvebatur, martyres ferventissimis precibus sibi patronos invocabat, eorum venerationem promovebat, hos novatores a sua sententia deterrere omnino deberet, non alia ratione se expediunt, nisi superstitionis vocabulo temere et importune adhibito. Neque ego negaverim, ignaros homines interdum ad superstitionem declinare. Sed [Col. 0675C] praeterquam quod nostri saeculi mores multo magis impietatis vitio quam superstitionis laborant, superstitio quae in his ritibus nonnunquam obrepit, non est peccatum legum, sed hominum, qui difficulter in media virtute consistunt. Memini in Annalibus Lingueti me legere, eum Londini dum versaretur, valde miratum fuisse superstitionem gentis, quam cum ipse antea inter catholicos solos regnare credidisset, comperit aeque vel magis apud Anglos triumphare. In alio, sed non multum dissimili genere reformatorum inconstantiam notare licet. Nam Romae videmus saepe, et aliis etiam in urbibus alii videbunt, eos, quos ipsi episcopos et praedicantes seu pastores habent et vocant, non alia re valde excellere, neque ut excellant laborare, nisi ut bene equitent, perite saltent, et a [Col. 0675D] viris saecularibus neque habitu, neque moribus discernantur. [Col. 0676A] Et tamen haec ab ipsis haereticis in primis fuit praetexta causa dissensionis a capite. Aiebant clerum Romanum corruptum esse, reformatione indigere. Ipsi autem, dum cupiunt vitare Charybdim, inciderunt in Scyllam, vel dicam melius, inciderunt in Scyllam, neque Charybdim vitarunt. 120 Facile esset totam hanc controversiam adversus recentes quasdam novitates instruere; nam etiam nunc sunt qui novitatem in antiquitate rimantur, ut de sui temporis haereticis acute dixit Maldonatus ad cap. I Joan. vers. I [(a) 1Kb] . Verum res ipsa, me tacente, loquitur. Unum afferam exemplum de usu luminum, ne a Prudentio nostro recedam.

141. Benedictus XIV, lib. I, cap. 3, de Sacrificio missae contra Vertum et Joachimum Hildebrandum [Col. 0676B] ostendere conatur, primis Ecclesiae saeculis adhibita a Christianis lumina non solum ad depellendas tenebras, sed etiam ex symbolica causa in Veteri Novoque Testamento indicata. Hildebrandus fatetur saeculo IV usum luminum Christianos retinuisse, sub finem demum saeculi IV monumenta exstare, quod lumina accendi consueverint, etiam cum jam illuxisset dies. In lege veteri mystica magis de causa quam ad fugandas tenebras lumina accendi consuevisse, ex candelabro templi recte colligas. Revera accensio luminum honoris loco apud veteres habita est. Machab. II. IV, 22, Antiochus in Hierusalem magnifice a Jasone et civitate susceptus, cum FACULARUM LUMINIBUS, et laudibus ingressus est. Cicero lib. III de Officiis: Marius a subselliis in rostra recta: idque quod [Col. 0676C] communiter compositum fuerat, solus edixit. Et ea res, si quaeris, ei magno honore fuit. Omnibus vicis statuae factae: ad eas thus et cerei. Eccur igitur hic honor Deo habendus non erit? At primis Ecclesiae saeculis consuetudo non erat accendendi lumina interdiu. Concedam non constare de ea consuetudine: at reipsa non fuisse, siquando ad Ecclesiam Christiani interdiu convenerint, nunquam evinces. Imo vero ex iis quae habet Prudentius hymno 5, ut nihil nunc dicam de candelabris aureis persecutionum tempore, de quibus rursus num. 152, arguo, lumina etiam cum noctu accendebantur, non tantum ad tenebras depellendas, sed praecipue ad honorem Deo praestandum, sive multitudinem consideres, sive ritus, fuisse adhibita [(b) 2Kb] .



CAPUT XII. Celeberrimum apud veteres Christianos pervigilium Paschae Prudentii versus de novo lumine sabbati paschalis, verus titulus hymni quinti Cathemerinn.
[Col. 0677A]

121 142. Quoniam Prudentius in laudato hymno V Cathemerinn pervigilium ad resurrectionem dominicam describit, inde verum ejus titulum eruam ac vindicabo. Codices Heinsii habent, Ad incensum lucernae, quod ipsi arridet, quia ritus cerei paschalis Prudentii aevo ignotus erat. In cod. Ratisb. idem est titulus. Hanc inscriptionem plerique recentiores sequuntur in editis, nisi quod aliqui, Ad incensionem vel accensionem lucernae scribunt. Rodolphus Hospinianus, de Origine festor. Christ., agens de sabbato sancto allegat Naogeorgeum lib. IV regni papistici, [Col. 0677B] describentem ritum benedicendi cereum paschalem, quem superstitiosum dicit. Idem Hospinianus hunc ritum Zosimo Pontifici circa annum 420 ex libro Pontificali, Alcuino, Amalario, Rabano, Walafrido, Micrologo, Ruperto Tuitiensi, aliisque ascribit: ex aliis (qui minime sunt cum prioribus conferendi) Theodato (quem Theodorum, seu Theodoton appellant) circa annum 615, seu Honorio I circa annum 622 adjudicat. Notat, circa annum 627 in Gallicia morem non fuisse lucernam et cereum consecrandi: quippe cum cap. 8 concilii Toletani IV statuatur, propter unitatem pacis in illis etiam Ecclesiis ritum illum benedicendi esse instituendum. Ex quibus colligit, hymnum V Cath., non esse inscribendum ad accensionem cerei paschalis. 122 Utitur his rationibus, [Col. 0677C] quod Zosimus 40 annis post Prudentium tenuit pontificatum: in quo egregie fallitur. Nam Zosimus anno 417 pontifex est electus, Prudentius vero anno 405 scribebat, neque constat quo anno inde e vita excesserit. Praeterea ait Hospinianus, omnes hymnos libri Cathemerinn scriptos esse non pro certo aliquo die anni, sed esse generales, et convenire titulo libri Cathemerinn, seu Diurnorum. Sed non minus hoc loco hallucinatus est: nam hymnus Jejunantium, Post jejunium, Omni hora, In exsequiis defunctorum, VIII Kal. Jan., in Epiphania Domini, non magis titulo Cathemerinn conveniunt, quam hymnus qui solum sabbato sancto caneretur.

143. Validior videri potest alia ratio, ex ordine petita quo hic hymnus V ponitur inter hymnum Post [Col. 0677D] cibum et hymnum Ante somnum, ac proinde ad horam lucernarii est referendus. Riscus, tom. XXXI Hisp. Sacr., hanc sententiam tanquam exploratam habet, asserens hunc hymnum esse quotidianum vespertinum ex ordine hymnorum usque ad septimum per ordinem distributorum; nihil referre quod Prudentius quaedam de nocte paschali afferat, quia in hymnis solet res eas memorare quae horis quibus hymni decantantur acciderunt, et ex sacris Litteris constant. Et, ut vineta egomet caedam mea, ego affirmaveram [Col. 0678A] Hymnod. Hispan. in notis ad hymnum S. Laurentii, male a quibusdam hunc hymnum inscribi, Ad incensum cerei paschalis, sermonemque in eo esse non de cereo paschali, sed de cereo qui quotidie accendebatur, quemadmodum Graeci habebant hymnum qui singulis noctibus dicebatur, cum primum lumen inferebatur, de quo agit S. Basilius lib. de Spiritu sancto. Confirmari posset haec opinio, quod in hoc quoque hymno Prudentii doxologia SS. Trinitatis exprimitur, Per Christum genitum, quam in Graecorum hymno vespertino laudat Basilius. Caeterum etsi neque nunc quidem probem titulum, Ad incensum Cerei paschalis, tamen de re ipsa longe diverso modo sentio. Scio quaedam ex hoc hymno optime quadrare in officium ecclesiasticum quod olim [Col. 0678B] dicebatur lucernarium, et a S. Ambrosio lib. III de Virg., cap. 4, Hora incensi, a Cassiano lib. III, cap. 3, hora lucernalis. In concil. Tolet. I, cap. 9, Lucernarium vero nisi in ecclesia non legatur. Vide notam Garsiae Loaysae, qui probare vult lucernarium ad nostras vesperas pertinere. Hymnus quidem X Ennodii, qui vespertinus dicitur, ad lucernarium est compositus sine ulla controversia.

144. Quamvis autem hymnus Prudentii eo ordine collocetur quo hymnus vespertinus quotidianus deberet reponi, non propterea 123 inferas quotidianum esse. Nam cum in eo hymno multa sint quae apte cadunt in hymnum vespertinum, et praeterea in principio noctis sabbati paschalis caneretur, non absurde is locus illi datus est, sive ab [Col. 0678C] auctore, sive, ut ego magis credo, ab iis qui postea opera compegerunt, et hunc hymnum separatum inter alios cathemerinos collocarunt. In editione Aldi bis editus est, primum statim post Psychomachiam et ante librum Cathemerinn, tum inter hymnum IV et VI Cathemerinn; ex quo patet eos versus ab Aldo fuisse seorsum repertos, quamvis in libro quoque Cathemerinn fuerint inserti. Jam notavi num. 103, editum fuisse hunc hymnum, ita inscriptum, De phase populi Israelitici. In Hymnariis V. Cardinalis Thomasii modo inscribitur, Ad incensum lucernae, modo ad benedictionem cerei paschalis, prout ad hunc vel alium usum ab Ecclesiis adhibebatur. In Ordine Romano veteri legitur: Ordo de sabbato sancto in die. Aliqui tamen hic cantant hymnum [Col. 0678D] Prudentii: Inventor rutili, dux bone, luminis. In officio Isidoriano idem hymnus cantatur aliqua ex parte in primo dominico post octavam Epiphaniae ad vesperas. Blanchinius in Annot. ad codic. Veron. retinet titulum. Ad incensum lucernae, sed multis probat, a Prudentio hymnum fuisse compositum pro benedictione cerei paschalis. Cui etsi aliquatenus assentior, non possum tamen quin animadvertam, rem non esse existimandam ex ideis et consuetudinibus postea inductis, sed ad sua principia revocandam. [Col. 0679A] Plerique enim res veteres ex novis judicant, et tales fuisse illas sibi fingunt quales hae interdum sub iisdem nominibus, sed diversa ratione peraguntur [(a) 1Kb] . Hymnus Prudentii, quacumque demum ex causa fuerit ab eo confectus, potuit adhiberi vel ad benedictionem lucernae et cerei, quam Mozarabes in usum induxerant, vel ad benedictionem cerei, quae jam tempore S. Ennodii in consuetudinem venerat, cujus duae exstant benedictiones eisdem sententiis conceptae, vel denique ad horam lucernarii. Hinc diversi tituli orti sunt, quorum nullum probo [(b) 1Kb] . Quem ergo titulum dabo? Non omnino displicet titulus, 124 Ad incensum, quin aliud addatur, aut Ad incensum luminis. Sed magis arridet inscriptio Aldi, non inter hymnos cathemerinos, ubi dicitur, Ode ad [Col. 0679B] accensionem lucernae, sed quam ponit ex aliquo codice separato: Versus Aurelii Prudentii de novo lumine sabbati paschalis. Vides inscriptionem non monachicam, neque ex aliquo breviario petitam, aut a recentioribus excogitatam: quam retinuit Sixtus Senensis lib. VI Biblioth. sanct., cap. 47, de quo lege infra n. 183.

145. Vide nunc quam apte rei conveniat inscriptio. De novo lumine, inquit; id enim est, quod ait Prudentius:

Incussu silicis lumina nos tamen
Monstras saxigeno semine quaerere.
Qui ritus etiam nunc servatur in benedictione cerei paschalis. Non addit autem, cerei, vel lucernae, quia in festo quod Prudentius celebrat, non solus cereus, [Col. 0679C] neque sola lucerna, sed praeter cereum et lucernam taedae etiam accendebantur [(c) 1Kb] . Apposite vero in titulo adjungitur, sabbati paschalis. Nec levis est error negare compositum fuisse hymnum ad pervigilium Paschae celebrandum: in quem non tantum ipse olim incidi, sed alii doctiores sunt delapsi. Ita enim vers. 125 et seqq.

Sunt et spiritibus saepe nocentibus
Poenarum celebres sub styge feriae
Illa nocte, sacer qua rediit Deus
Stagnis ad Superos ex acheronticis.
Non sicut tenebras de face fulgida
Surgens oceano lucifer imbuit,
Sed terris Domini de cruce tristibus
Major sole novum restituens diem.
Marcent suppliciis tartara mitibus,
125 Exsultatque sui carceris otio
Umbrarum populus liber ab ignibus,
Nec fervent solito flumina sulphure.
[Col. 0679D] Nos festis trahimus per pia gaudia
[Col. 0680A] Noctem conciliis, votaque prospera
Certatim vigili congerimus prece,
Extructoque agimus libra sacrario.
Pervigilium sabbati paschalis clare describitur, cujus nox a Christianis festis conciliis per pia gaudia, votaque prospera trahebatur. Itaque pro Illa nocte, sacer qua rediit Deus, libenter legerem Ipsa nocte, si per membranas liceret. Sensus tamen semper est hic, quem explico, sermonem esse non de hora lucernarii singulis quibusque noctibus, sed de pervigilio sabbati paschalis.

146. Ac ne dubites, scias velim in his vigiliis paschalibus morem fuisse Christianis sacra se eucharistia reficiendi, ut liquet ex verbis S. Gregorii Nazianzeni afferendis num. 149. Haec praecepti communionis paschalis est origo. Quo pertinet causa martyrii [Col. 0680B] S. Hermenegildi a S. Gregorio Magno narrata lib. III Dialogorum, cap. 31: Superveniente autem paschalis festivitatis die, intempestae noctis silentio ad eum perfidus pater Arianum episcopum misit, ut ex ejus manu sacrilegae consecrationis communionem perciperet. Hujus quoque ritus meminit Prudentius, qui postquam descripsit iter populi Israelitici ait:

Haec olim patribus praemia contulit
Insignis pietas numinis unici,
Cujus subsidio nos quoque vescimur,
Pascentes dapibus pectora mysticis . . .
Nos festis trahimus per pia gaudia
Noctem conciliis . . .
Extructoque agimus liba sacrario.
Igitur vel ex solo Prudentii hymno hoc festum in Ecclesia veteri agnoscendum esset, ex quo adhuc [Col. 0680C] vestigia permanent in benedictione cerei paschalis. Etenim quemdam ritum benedicendi et consecrandi lumen Prudentii aevo fuisse usitatum, hi ejus versus demonstrant:

Lumen, quod famulans offero, suscipe,
Tinctum pacifici chrismatis unguine.
Quo magis confirmatur non esse hunc hymnum vespertinum singulis noctibus concinendum, aut in hunc usum confectum.

147. Sed multis praeterea ostendi potest, solemnem hunc fuisse in Ecclesia antiqua morem celebrandi pervigilium Paschae, in quem propterea optime cadit hymnus Prudentianus. Tertullianus lib. II ad Uxorem, cap. 4, de gentili qui uxorem Christianam duxisset loquens: Quis, inquit, solemnibus [Col. 0680D] Paschae abnoctantem (uxorem) securus sustinebit? [Col. 0681A] Eusebius lib. VI Hist., cap. 34, cum notis Valesii 126 meminit precationum quae in postrema Paschae vigilia fiebant sub Philippo imperatore. Lactantius lib. VII, cap. 19: Et haec est nox, quae a nobis propter adventum Regis ac Dei nostri pervigilio celebratur. Cujus noctis duplex ratio est, quod in ea et vitam tum recepit, cum passus est, et postea orbis terrae regnum recepturus est [(a) 1Kb] .

148. Ex traditione apostolica consuetudinem hujus pervigilii frequentandi permanasse tradit S. Hieronymus lib. IV in Matth. cap. XXV, ad verba, Media autem nocte clamor factus est, etc. Subito enim quasi intempesta nocte, et securis omnibus, quando gravissimus sopor est, per angelorum clamorem et tubas praecedentium fortitudinum Christi resonabit adventus. [Col. 0681B] Dicamus aliquid, quod forsitan lectori utile sit. Traditio Judaeorum est Christum media nocte venturum in similitudinem Aegyptii temporis, quando Pascha celebratum est, et exterminator venit, et Dominus super tabernacula transiit, et sanguine agni postes nostrarum frontium consecrati sunt. Unde reor, et traditionem apostolicam permansisse, (fortasse legendum, permanasse) ut in die vigiliarum Paschae ante noctis dimidium populos dimittere non liceat, exspectantes adventum Christi. Et postquam illud tempus transierit, securitate praesumpta, festum cunctos agere diem. Unde et Psalmista dicebat: Media nocte surgebam ad confitendum tibi super judicia justificationis tuae. Atque haec est causa cur Prudentius liberationem et egressum populi Israel ex Aegypto pluribus strophis [Col. 0681C] canat:

Moses nempe Deum spinifera in rubo
Vidit conspicuo lumine flammeum.
Comparant etiam SS. Patres populo Israelitico ex Aegypti tyrannide liberato justos, a resurgente Domino in coelum evocatos, ut S. Gregorius Nazianzenus orat. in Pascha, et in tarditatem: Hodie Aegyptum omnino fugimus, et amarulentum illum Pharaonem [(b) 1Kb] .

[Col. 0682A] 149. Praeclare vero de accensione luminum in pervigilio Paschae S. Gregorius Nazianzenus oratione II in Pascha: Haec nobis 127 festivitatum festivitas, et celebritatum celebritas . . . . Praeclara quidem nobis fuit hesterna FACIUM AC LUMINUM gestatio (quam privatim juxta publiceque peregimus omne genus hominum ferme, atque omnes magistratu et dignitate insignes, LARGO IGNE noctem collustrantes, etc.). At hodierna praeclarior et excellentior. Nam HESTERNUM LUMEN magni illius luminis exsurgentis praenuntium erat, ac veluti profesta quaedam animorum voluptas. Et oratione in laudem patris sui mortui, quae est XIX, pag. 304: Morbo igitur laborabat, ac morbi tempus erat sanctum, et celebre Pascha, dies dierum rex, ac SPLENDIDA ILLA NOX peccati tenebras [Col. 0682B] solvens, in qua nos cum MAGNA LUMINIS COPIA SALUTIS NOSTRAE FESTUM CELEBRAMUS . . . Mysterii tempus aderat [(c) 1Kb] . Eusebius lib. IV de Vita Constantini, cap. 22: Ipse vero (Constantinus) ut pote sacrorum mysteriorum particeps . . . in ipsis salutiferae festivitatis diebus, disciplinae atque exercitationum vigorem intendens, cunctis animi et corporis viribus collectis, pontificis atque hierophantae munere fungebatur. Et ipse quidem caeteris omnibus praeibat ad festi celebrationem. Sacram autem vigiliam IN DIURNUM SPLENDOREM converterat, accensis tota urbe cereorum quibusdam columnis per eos quibus id operis erat injunctum. Lampades quoque accensae cuncta passim loca illustrabant: adeo ut haec mystica vigilia quovis vel splendidissimo die illustrior redderetur. Valesius notat Christianos [Col. 0682C] intra ecclesiam dumtaxat cereorum maximam copiam accendere consuevisse, Constantinum in honorem tantae festivitatis cereos extra ecclesiam accendi jussisse; columnas illas cereas designare cereum Paschalem, de quo Barnabas Brissonius singularem librum scripsit. S. Zeno Veronensis in Sermone I ad neophytos ejusdem pervigilii lumina indicat: Post devotissima completa expiationis sacrae casta jejunia, post CLARISSIMAE NOCTIS suo sole dulces vigilias [(d) 2Kb] .

[Col. 0683A] 128 150. Haec ita clara sunt, ut qui ulterius dubitet an a Prudentio hymnus de novo lumine sabbati paschalis ad noctem vigiliarum Paschae celebrandam compositus fuerit, in media luce ac die caecutire videatur. Quamvis autem inde origo benedictionis cerei paschalis petenda sit, tamen hae voces, cereus paschalis, et quidam ritus in benedictione adhibiti recentiores fortasse sunt, ex quo factum est ut benedictio hujusmodi huic vel alii pontifici Romano tribuatur, quod formulam aliquam praescripserit, aut veterem hanc institutionem ad universam Ecclesiam extendi voluerit. Existimo etiam S. Hieronymi et Prudentii temporibus posteriorem esse Sermonem de Cereo paschali inscriptum inter opera S. Hieronymi, ubi notat Auctor: Lege Pentateuchum, instrumentum [Col. 0683B] percurre vetus: nusquam in Dei sacrificiis mella, nusquam cerae usum, sed lucernarum lumina, et oleo fotos videbis igniculos . . . Novos percurre libros . . . nunquid alicubi cereus? Carmen de Cereo paschali habet Drepanius Florus, non Christianorum poetarum vetustissimus, ut appellat Baronius ad diem 8 Maii Martyr. Roman., sed saeculo tandem IX florens. Pervigilium etiam Paschae celebrat:

Hunc ut per totam possimus ducere noctem,
Inferimus claros sacris altaribus ignes.
Animadverto praeterea aliquod videri superesse vestigium de novo lumine, quod incussu silicis accendebatur, in Orientis regionibus apud Liberium a Jesu tom. III. Controv. ex posthumis, col. 712 et seq. De igne, quem schismatici miraculosum vocant, et fingunt, [Col. 0683C] ubi refert olim revera miraculum contigisse ut die sabbati sancti ignis e coelo descenderit in ecclesia Hierosolymitana. Idem col. 600 et seq. Armenorum fabulam et ritum, qui summo mane diei Resurrectionis cereos accendunt ex quodam lumine divinitus, ut venditant, accepto, exponit et exagitat. [Col. 0684A] Quae omnia libenter ego congessi, non solum ut hymnum Prudentii ejusque titulum illustrarem, sed etiam in gratiam optimi et religiosissimi principis Ferdinandi Borbonii Ducis Parmensis, quem pervigilium Paschae ex veteri more, Constantini Magni exemplo, quamvis dispari modo, Pio VI pontifice maximo ultro annuente, celebrare ex idoneis auctoribus accepi.

129 151. Quibus expositis, evidenter demonstrata est antiquissimorum et felicissimorum temporum pietas in luminum usu, copia, et caeremoniis [(a) 2Kb] . Sed ad redarguendum aetatis nostrae impietatem abundare adhuc volo allatis in medium nonnullis S. Paulini Nolani versibus. Natali 9 de Adventu Nicetae episcopi e Dacia, qui ad natalem 5 Felicis occurrerat:

[Col. 0684B] Ecce vides, quantus splendor, velut aede renata
Rideat; insculptum camera crispante lacunar
In medio mentitur ebur; tectoque superne
Pendentes lychni spiris retinentur ahenis.
Plura alia aliis in locis Paulinus [(b) 2Kb] ; quem Prudentio in his controversiis saepius addere juvat, quod neque illi objici possunt praejudicatae opiniones a puero inter ecclesiasticos viros haustae.



CAPUT XIII. Respondetur ex Prudentio interrogantibus cum Persio sat. 2, vers. 69: Dicite, pontifices, in sancto quid facit aurum?

130 152. In fine hymni de Novo Lumine sabbati paschalis egregiam rationem reddit Prudentius, cur lumina in Dei honorem accendi debeant: O res digna, Pater, quam tibi roscidae Noctis principio grex [Col. 0684C] tuus offerat, Lucem, qua tribuis nil pretiosius, Lucem qua reliqua praemia cernimus. Quae ratio ad ornatum divitiasque templorum optime transfertur: et politicis qui Persii versum inculcant: Dicite, pontifices, in sancto quid facit aurum, recte respondebitur: O res digna, Pater, quam tibi grex tuus offerat. Scio quid [Col. 0685A] ad haec reponant, satius fore, si hae divitiae pauperibus distribuantur. Viderint ipsi an haec jactent, quia de egenis pertinet ad eos, an alia qualibet de causa. Ego quidem video reprobatam fuisse a Salvatore vocem Judae Iscariotae, Joan. XII, 5: Quare hoc unguentum non veniit trecentis denariis, et datum est egenis? Cum S. Laurentius martyrium subiit, in ecclesia fuisse pretiosam supellectilem, ex his praefecti ad S. Laurentium verbis viri graves doctique colligunt Peristeph. hymn. 2, vers. 57: Soletis, inquit, conqueri, Saevire nos justo amplius, Cum Christiana corpora Plus quam cruente scindimus. Abest atrocioribus Censura fervens motibus, Blande et quiete efflagito Quod sponte obire debeas. Hunc esse vestris orgiis Moremque, et artem proditum est, Hanc disciplinam foederis, Libent ut auro antistites. Argenteis scyphis [Col. 0685B] ferunt Fumare sacrum sanguinem, Auroque nocturnis sacris Astare fixos cereos, etc. Nihilominus plurimi tunc erant in Ecclesia pauperes, vers. 157: Tales plateis omnibus Exquirit, assuetos ali Ecclesiae matris penu, Quos ipse promus noverat, aut ut plerique non male scribunt, Quos ipse primus noverat. Ut intelligas recte haec duo cohaerere, quod et in ecclesia divitiae affluant, et pauperibus exinde subveniatur. Imo vix aliquem videas qui ecclesiarum splendori consulat, qui non idem vel maxime erga pauperes misericordia commoveatur.

153. Exemplo utar Paulini, de quo paulo ante. Quam larga manu eleemosynas in pauperes erogaverit, legi potest in ejus Vita a Francisco Sacchino S. I. eleganter scripta, et suppresso nomine edita in [Col. 0685C] editione operum S. Paulini Antuerpiensi 1622 [(a) 1Kb] . 131 Quantum vero Paulinus in amplificanda ornandaque basilica S. Felicis elaboraverit, narrat ipse epist. 12, et passim in carminibus exponit [(b) 1Kb] . Quin [Col. 0686A] etiam tumulum jam olim argento tectum memorat Natali 13, vers. 524 et seq.: Ille etiam proprii nobis secreta sepulcri Sancta revelavit . . . pagina quaedam Marmoris affixo argenti vestita metallo. Ipsas arcas sepulcrorum ex argento fieri solitas, earumque exempla tradunt antiquitatis cultores.

154. Neque in Prudentio desunt certa argumenta divitiarum et splendoris templorum. In Eulalia vers. 191: Hic ubi marmore perspicuo Atria luminat alma nitor Et peregrinus, et indigena, Relliquias, cineresque sacros Servat humus veneranda sinu. Tecta corusca super rutilant De laquearibus aureolis, Saxaque caesa solum variant, Floribus ut rosulenta putes Prata rubescere multimodis [(c) 2Kb] .

132 155. Plurima in eamdem rem afferri possunt [Col. 0686B] ex aequalibus aut praecedentibus scriptoribus. Eusebius, Vit. Constantini lib. IV, cap. 58, templum SS. Apostolorum Constantinopolitanum describens ait: Cumque templum omne in immensam altitudinem extulisset, vario lapidum genere splendidum reddidit, a solo ad cameram usque marmoreis crustis illud operiens. Porro cameram lacunaribus minutissimi operis obducens, totam auro imbracteavit. Et supra quidem aes tegularum loco . . . . quod itidem auro plurimo superfusum resplendebat. Plura alia adjungit Theodoretus lib. I, cap. 31 Hist. de Ecclesiae Dedicatione Hierosolymis sub Constantino: Porro sacrosanctum altare aulaeis plane regalibus, et monumentis, lapidibus pretiosis, auroque collustratis adornabatur. S. Augustinus, lib. III contra Cresconium, cap. 29, ex gestis proconsularibus anno 320 a Silvano aliisque persecutionis [Col. 0686C] tempore traditos refert calices duos aureos, itemque calices sex argenteos . . . . Posteaquam apertum est in bibliothecam, inventa sunt ibi armaria inania. Ibi protulit Silvanus capitulatam argenteam et lucernam [Col. 0687A] argenteam. Ex libro Pontificali S. Silvester donavit Ecclesiae tituli Equitii patenam argenteam pensantem libras viginti, ex dono Augusti Constantini. Donavit autem et scyphos argenteos 2, qui pensaverunt singuli libras denas. Calicem aureum pensantem libras duas . . . Amas argenteas duas, pensantes singulas libras denas. Patenam argenteam chrismalem, auro clausam, pensantem libras quinque. Inter canones apostolorum, interprete Gentiano Herveto, can. 72: Vas aureum, vel argenteum, vel velum sanctificatum nemo amplius in suum usum convertat. Optatus Afer, lib. I adversus Parmenianum de tempore persecutionis: Erant ecclesiae ex auro et argento quamplurima ornamenta, quae nec defodere terrae, nec secum portare poterat (Episcopus Mensurius) [(a) 3Kb] .



CAPUT XIV. Quem morem in corporibus defunctorum sepeliendis Prudentii aetate adhibuerint Christiani. Ostenditur diversa ratio, cur SS. Patres quosdam ritus in ethnicis reprehenderint, in Christianis approbaverint.
[Col. 0687B]

133 156. Ex cura sepulcris apud omnes gentes impendi solita animae immortalitatem colligunt Cicero aliique passim gentiles. Prudentius etiam resurrectionem mortuorum inde arguit hymno circa exsequias vers. 37 et seqq. [(b) 2Kb] . Non tamen eadem [Col. 0688A] et constans 134 fuit apud veteres Christianos ratio sepeliendi mortuos. In Octavio Minucii Felicis Christianis gentiles haec inter alia opponebant: Non corpus odoribus honestatis, reservatis unguenta funeribus, coronas etiam sepulcris denegatis. Tertullianus, Apolog. cap. 42: Thura plane non emimus. Si Arabiae queruntur, sciant Sabaei pluris et carius suas merces Christianis sepeliendis profligari, quam diis fumigandis. De coronis respondet gentilibus Minucius: Nec mortuos coronamus. Ego vos in hoc magis miror, quemadmodum tribuatis aut sentienti facem, aut non sentienti coronam [(c) 1Kb] .

157. Ornarunt postea Christiani floribus defunctorum sepulcra quos peculiari honore vellent prosequi, ut ex versibus Prudentii apparet. Nos tecta fovebimus [Col. 0688B] ossa Violis et fronde frequenti, etc. Et in fine hymni S. Eulaliae: Capite purpureas violas, Sanguineosque crocos metite. Non caret his genialis hiems, Laxat et arva tepens glacies, Floribus ut cumulet calathos. Ista comantibus e foliis Munera virgo puerque date, . . . Sic venerarier ossa libet, Ossibus altar et impositum. Apud Romanos scriptores passim occurrit mentio florum quibus sepulcra decorarentur, sed ita ut intelligas non fuisse morem necessario adhibitum [(d) 1Kb] . Christiani igitur simili honore mortuos [Col. 0689A] prosequebantur, erga quos bene affecti essent. S. Hieronymus ad Heliodorum epist. 3, cap. 1: Quotiescunque nitor in verba prorumpere, et super tumulum ejus flores spargere, toties lacrymis implentur oculi. Et clarius in Consolat. ad Pammachium de obitu uxoris Paulinae epist. 26, tom. I, cap. 2: Caeteri mariti super tumulos conjugum spargunt violas, rosas, lilia floresque purpureos, et dolorem pectoris his officiis consolantur. Pammachius noster sanctam favillam, ossaque veneranda, eleemosynae balsamis rigat: his pigmentis atque odoribus fovet 135 cineres quiescentes. Quod pariter S. Paulinus refert epist. 38 ad Pammachium: Quam (Paulinam) non vacuam fletibus (ut maxima pars mortalium) neque vano (ut spei nostrae expertes solent) pomparum inanium honore comitatus [Col. 0689B] es, sed remediis salutaribus, et vivis opibus, hoc est eleemosynis prosecutus, debito ordine charo funeri justa persolvens, piis lacrymis et largo charitatis rore perfusus, religiosius exsequias honorasti.

158. Sed animadvertere oportet hos ipsos sanctos, qui alia opera pia praeferunt, non respuere venerationem sepulcris martyrum florum et frondium usu praestitam. S. Hieronymus in epitaphio Nepotiani: Martyrum conciliabula diversis floribus, et arborum comis, vitiumque pampinis obumbravit. S. Paulinus Natali 3:

Ferte Deo, pueri, laudem, pia solvite vota.
Et pariter castis date carmina festa choreis.
Spargite flore solum, praetexite limina sertis,
Purpureum ver spiret hiems, sit floreus annus
Ante diem, sancto cedat natura diei,
[Col. 0689C] Martyris ad tumulum debes et terra coronas.
Romae adhuc non solum florum, sed frondium etiam usus in festis sanctorum celebrandis perseverat. Advenae nonnulli nescio quid rusticitatis in hac consuetudine notant. Ego vero quidquid Romae publica auctoritate, et ad veterum temporum regulam fiat, maxime urbanum esse judico. De eodem ritu apud Romanos aliasque gentes plura exstant testimonia. Unum Virgilium proferam, lib. II Aeneid., vers. 248:

Nos delubra Deum, miseri quibus ultimus esset
Ille dies, festa velamus fronde per urbem.
S. Paulinus in nuptiis quoque id usitatum ostendit Epithal. in Julianum:

Nemo solum foliis, limina fronde tegat [(a) 1Kb] .

[Col. 0690A] 159. Mos etiam fuit veterum corpora defunctorum vino vel aqua lavare, non minus quam ungere, et sepulcris vina et unguenta infundere. Virgilius, lib. VI Aeneid.:

Corpusque 136 lavant frigentis, et ungunt.
Idem agens de honoribus ab Aenea tumulo Anchisae praestitis lib. V:

Hic duo rite mero libans carchesia baccho
Fundit humi: duo lacte novo de sanguine sacro,
Purpureosque jacit flores.
Ausonius in Epitaphiis, carm. 36, in tumulo hominis felicis ita ait:

Sparge mero cineres, et odoro perlue nardo,
   Hospes, et adde rosis balsama puniceis.
Huc respicere nonnullis visus est Martialis, epigram. 126, lib. XIII:

[Col. 0690B] Unguentum haeredi nunquam, nec vina relinquas,
   Ille habeat nummos, haec tibi tota dato.
Actor. apost. IX, 37: Quam (Tabitham mortuam) cum lavissent, posuerunt eam in coenaculo. Hanc igitur consuetudinem tangit Prudentius in fine hymni Exsequiarum, Liquido spargemus odore, ubi tamen unguenta potius intelligo. Sic lib. I, oda 5 Horatii: Perfusus liquidis odoribus, id est, delibutus unguentis. Sed clare in hymno S. Fructuosi et soc., vers. 13:

Tum de corporibus sacris favillae,
Et perfusa mero leguntur ossa [(b) 1Kb] .
Martinus Roa, lib. de Die natali sacro et profano, cap. 19, putat. verba Prudentii, Et perfusa mero leguntur ossa, non esse intelligenda juxta ritum gentilium, de quo Virgilius Aeneid. lib. VI:

[Col. 0690C] Relliquias vino, et bibulas lavere favillas,
sed esse explicanda hoc modo: lauta ad ignis cinorisque reliquias expurgandas.

160. Caeterum etsi gentilitius fuerit hic ritus, nihil est tamen cur negemus eum a Christianis diversa ratione usurpatum. Constat, a gentilibus et Hebraeis usum aromatum in sepeliendis mortuis adhibitum. De aromatibus, quibus unctum est Jesu corpus lege cap. XIX Joan., v, 30. 137 Primi Christiani eumdem morem retinuerunt, neque dubium est quin balsama in sepulcris martyrum diffuderint. Prudentius in Hippolyto v. 193:

Oscula perspicuo figunt impressa metallo,
   Balsama diffundunt, fletibus ora rigant [(c) 1Kb] .
[Col. 0691A] Quid ergo est quamobrem S. Paulinus, qui hunc honorem sepulcris sanctorum exhibitum saepius laudat, vel eumdem vel similem ritum natali IX videatur damnare? Ita enim habet:

Verum utinam sanis agerent haec gaudia votis,
Nec sua liminibus miscerent pocula sanctis.
Quamlibet hic jejuna cohors potiore resultat
Obsequio, castis sanctos quoque vocibus hymnos
Personat, et Domino cantatam sobria laudem
Immolat. Ignoscenda tamen puto talia, parvis
Gaudia quae ducunt epulis: quia mentibus error
Irrepit rudibus; nec tantae conscia culpae
Simplicitas pietate cadit, male credula sanctos
Perfusis halante mero gaudere sepulcris.

161. His paucisque aliis similibus verbis, quibus SS. Patres aut superstitionem gentilium aut corruptelam Christianorum in religiosis ritibus, aut pravos [Col. 0691B] hominum mores, aliquando permissos, nunquam approbatos, reprehendunt, haeretici abutuntur, ut universam hujusmodi consuetudinum rationem in invidiam vocent, et idololatriae nomine condemnent [(a) 2Kb] . Verum diligenti distinctione opus est: in gentilibus 138 nonnulli ritus a SS. Patribus notabantur, quia et perverso modo fiebant, et ad verum Deum non referebantur. Simili ratione Christiani objurgabantur, quia gentilium morem secuti, opera alioquin pia aut obinanem credulitatem, aut ob animi perversitatem corrumpebant. Egregie S. Hieronymus Vigilantium refellit, qui catholicis objiciebat: Magnum honorem praebent hujusmodi homines beatissimis martyribus, quos putant de vilissimis cereolis illustrandos, quos Agnus, qui est in medio throni, cum [Col. 0691C] omni fulgore majestatis suae illustrat. Hieronymus contra: Quicumque accendunt cereos secundum fidem suam, habent mercedem . . . Et quia quondam colebamus idola, num colere Deum non debemus, ne simili eum videamur cum idolis honore venerari? illud fiebat idolis, et idcirco detestandum est; hoc fit martyribus, et idcirco recipiendum est. Vide epist. ad Ripar. et adversus Vigilant. S. Augustinus lib. XXI contra Faustum, cap. 10: Sicut autem non ideo contemnenda vel detestanda virginitas est sanctimonialium quia et Vestales virgines fuerunt, sic non ideo reprehendenda sacrificia Patrum quia sunt et sacrificia gentium; quia sicut inter illas virginitates multum distat, quamvis nihil aliud distet nisi quae cui voveatur atque reddatur, sic inter sacrificia paganorum et Hebraeorum multum distat eo [Col. 0691D] ipso quod hoc solum distat, quae cui sint immolata et oblata: illa scilicet superbae impietati daemoniorum, ista vero uni Deo.

162. Itaque cum in SS. Patribus quaedam occurrunt verba quibus universe ritus aliquis reprobari [Col. 0692A] videtur, inspiciendum est adversus quos ea sint directa. Sic Lactantius (cujus tamen auctoritas non magni ponderis habetur), qui celebritatem sabbati paschalis laudavit, ut dixi num. 147, non ignorans certe quo more perageretur, nihilominus lib. VI, cap. 1, in fine, et cap. 2, hunc morem aliosque in ethnicis ferre non potest: Eadem miseros caecitas premit: sicut enim qui sit verus Deus, ita qui sit verus cultus ignorant. Mactant igitur opimas et pingues hostias Deo, quasi esurienti; profundunt vina tanquam sitienti; accendunt lumina velut in tenebris agenti . . . . Num igitur mentis suae compos putandus est qui auctori et datori luminis candelarum ac cereorum lumen offert pro munere? . . . Itaque diis non coelestem sensum, sed humanum potius attribuunt; ideoque [Col. 0692B] illis necessaria et grata credunt esse quae nobis, quibus aut 139 esurientibus opus est cibo, aut sitientibus potu, aut veste algentibus, aut, cum sol decesserit, lumine, ut videre possimus . . . Hic verus est cultus, in quo mens colentis seipsam Deo immaculatam victimam sistit. Lactantius ergo objurgat gentiles, quod Deo res creatas offerrent, tanquam his indigenti, et ignorarent Dei cultum in animi virtutibus potissimum consistere. Nihil haec ad catholicorum, vel etiam omnium Christianorum et Hebraeorum cultum, a Deo praescriptum evertendum. S. Augustinus de Moribus cathol. Eccles. lib. I, cap. 34: Nolite consectari turbas imperitorum, qui vel in ipsa vera religione superstitiosi sunt, vel ita libidinibus dediti, ut obliti sint quid promiserint Deo. Novi multos esse sepulcrorum et picturarum [Col. 0692C] adoratores: novi multos esse qui luxuriosissime super mortuos bibant, et epulas cadaveribus exhibentes, super mortuos seipsos sepeliant, et voracitates ebrietatesque suas deputent religioni. Hic corruptelae castigantur. Pia religionis officia commendat idem Augustinus lib. I de Civit. Dei, cap. 12, et lib. de Cura gerenda pro mortuis ad Paulinum cap. 3: Ipse quoque Dominus die tertio resurrecturus, religiosae mulieris bonum opus praedicandumque commendat, quod unguentum pretiosum super membra ejus effuderit, atque hoc ad sepeliendum eum fecerit: et laudabiliter commemorantur in Evangelio qui corpus ejus de cruce acceptum diligenter atque honorifice tegendum sepeliendumque curarunt. Et ipse miracula quae fiebant ad memorias martyrum, tum Mediolani, tum Nolae, laudat epist. [Col. 0692D] 78: Verumtamen ad ista, quae hominibus visilibus nota sunt, quis potest ejus consilium perscrutari, quare in aliis locis haec miracula fiant, in aliis non fiant. Multis enim notissima est sanctitas loci, ubi B. Felicis Nolensis corpus conditum est. In libro XXII de Civit. Dei, cap. 8, [Col. 0693A] haec habet: Cumque corpus jaceret, atque a gementibus et plangentibus exsequiae pararentur, amicorum ejus quidam inter consolantium verba suggessit, ut ejusdem martyris oleo caput perungeretur. Factum est, et revixit.

163. Plura in eamdem sententiam confirmandam peti possunt ex aliis scriptoribus, ut circa flores in templis spargendos ex S. Gregorio Turonensi in Vita Severi Sulpicii, cap. 50, de quo ait: Solitus erat flores liliorum, tempore quo nascuntur, colligere, ac per parietes hujus aedis appendere, et ex Fortunato lib. VIII, epigr. 9, ad domnam Radegundem, cujus titulus est, Ad eamdem de floribus super altare: nam aliud praecesserat, De violis:

At vos non vobis, sed Christo fertis odores,
   [Col. 0693B] Has quoque primitias ad pia templa datis.
Texistis variis altaria festa coronis,
   Pingitur ut filis floribus ara novis.
140 De oleo vero sepulcrorum martyrum legendus est Paulinus Petricordius in Vita S. Martini, lib. V [(a) 2Kb] , ut plures alios praetermittam.



CAPUT XV. Quo sensu Prudentius animam liquidam et elementum dixerit.

164. Ea nunc diluam quae Prudentio sive ab haereticis, sive a catholicis opponuntur, tanquam religioni Christianae repugnantia. Bailius in Diction. post Clericum tom. XII Bib. univers. putat Prudentium animam appellare corpoream his versibus Cathem. hymn. X: Rescissa sed ista seorsum Solvunt hominem, perimuntque, Humus excipit arida corpus, Animae rapit [Col. 0693C] aura liquorem. Et contra Symmach. lib. II, vers. 184:

   Non occidet, inquit,
Interior qui spirat homo, luet ille perenne
Supplicium, quod subjectos male rexerit artus.
Nec mihi difficile est liquidam circumdare flammis
Naturam, quamvis perflabilis illa feratur
Instar noti: capiam tamen, et tormenta adhibebo.
Bailius more noti scripsisset, si ad metrum attendisset. Ita certe habet Prudentius. Duo responderi possunt: primum, Prudentium, cum animae liquorem et animam liquidam dicit, materiam sive corpus animae non tribuere, sed ejus puritatem coelestemque originem indicare; alterum, hanc significationem liquidi absurdam non esse, neque reprehendendam. Prudentius interdum liquoris ac liquidi vocabulo spiritum et spirituale intelligit, ut Apoth. de daemone v. [Col. 0693D] 411: Pulsus abi, ventose liquor: Christus jubet, exi. Cath. III, 141 v. 190, de anima nostra loquens, affirmat eam non mori, quia Vim liquidae rationis habet. Et Apoth. v. 87, de natura divina: Pura, serena, micans, [Col. 0694A] liquido praelibera motu. Et ibidem de spiritu divino v. 694:

Sed postquam liquidus coelesti spiritus ore
Virgineam respersit humum, medicabilis illa est

165. Hoc autem sensu locutum Prudentium locis objectis tam perspicuum est ut nihil supra. Etenim saepe ille clarissime distinguit animam a corpore, et a materia. Apoth. v. 830:

Illa quidem flatus Domini est: sed spiritus, et vis
Non est plena Dei, tanto moderamine missa,
Quanto flans voluit flandi servare tenorem.
Est impossibile spectare profunda Sabaoth:
Sed speculum Deitatis homo est. In corpore discas
Rem non corpoream solers, interprete Christo,
Qui Patrem proprium mortali in corpore monstrat.
Crederes, Prudentium prae oculis habuisse symbolum Athanasianum, si vere Athanasii fuisset, aut jam [Col. 0694B] tum exstitisset: Nam sicut anima rationalis, et caro unus est homo: ita Deus et homo unus est Christus. Cath. III, v. 196: Credo equidem, neque vana fides, Corpora vivere more animae. Evidens in primis est locus in Passione Romani v. 432 et seqq.:

Cernant ut illud lumen aeternae spei,
Non succulentis influens obtutibus,
Nec corporales per fenestras emicans,
Puris sed intus quod relucet mentibus.
Pupilla carnis crassa crassum perspicit,
Et res caduca, quod resolvendum est, videt.
Liquidis videndis aptus est animae liquor,
Natura fervens sola, ferventissimae
Divinitatis vim coruscantem capit.
Hoc, opto, lumen imperator noverit.
Diversitas substantiae animae a substantia corporis aperte astruitur Psyc. v. 905:

   [Col. 0694C] Fremit et discordibus armis
Non simplex natura hominis: nam viscera limo
Effigiata premunt animum, contra ille sereno
Editus afflatu nigrantis carcere cordis
Aestuat, et sordes arcta inter vincla recusat.
Spiritibus pugnant variis lux atque tenebrae,
Distantesque animat duplex substantia vires.
142 Perist. X, v. 533, de anima: Coelo refusus subvolabit spiritus. Ham. v. 527:

Quippe animus longe praestantior, ut pote summo
Aethere demissus, subjectos si velit artus
Imperio quassare gravi, etc.
Alia hujus generis multa praetereo.

166. Ut autem intemperantium criticorum insolentia manifestius appareat, ex duobus ipsis locis quibus animam corpoream a Prudentio vocari illi aiunt, evincam rem contrario modo se habere. Cathem. [Col. 0694D] X, v. 5 et seqq.: Tua sunt, tua, Rector, utraque, Tibi copula jungitur horum, Tibi, dum vegetata cohaerent, Et spiritus et caro servit. Rescissa sed ista seorsum Solvunt hominem, perimuntque: Humus excipit [Col. 0695A] arida corpus, Animae rapit aura liquorem. Vellet Clericus his verbis exprimi sententiam Epicureorum, qui animam mortalem asserebant, et allegat Bailius versus Lucretii de ea sententia [(a) 1Kb] . Sed advertere primum necesse est auctoris cujusquam verba non seorsum esse consideranda, sed prout congruunt his quae praecedunt et consequuntur, et ejusdem menti aliis in locis luculentius declaratae. Aliud enim judicabo voluisse dicere Clericum, aut Bailium, aliud hominem bene de religione sentientem, quamvis uterque verba ambigua eadem pronuntiet [(b) 1Kb] . Deinde quid magis est Prudentianae sententiae dissimile, quam versus Lucretii? Is terram veluti communem matrem frugum, arbustorum, hominum, ferarum repraesentat, quae omnia eodem modo nascantur, [Col. 0695B] eodem intereant [(c) 1Kb] . At Prudentius statim in limine hymni: Deus, ignee fons animarum, v. 21: Ut dum generosa caducis, Ceu carcere clausa, ligantur, Pars illa potentior exstet, Quae germen ab aethere traxit. Si terrea forte voluntas Luteum sapit, et grave captat, Animus quoque pondere victus Sequitur sua membra deorsum, At si generis memor ignei Contagia pigra recuset, Vehit hospita viscera secum, Pariterque reportat ad astra. V. 129: Animae fuit haec domus olim Factoris 143 ab ore creatae. Fervens habitavit in istis Sapientia, principe Christo. V. 149: Sed dum resolubile corpus Revocas, Deus, atque reformas, Quanam regione jubebis Animam requiescere puram? Multis aliis in locis animae immortalitatem Prudentius explicat et tuetur, quae neque indicare quidem opus [Col. 0695C] est; nam Bailius fatetur, his verbis, Animae rapit aura liquorem, non negari animae immortalitatem, quam paulo post Prudentius admittit; Clericus vero solum velle videtur Prudentium plus dixisse quam voluit dicere: at neque voluit dicere, neque dixit aliud, nisi in obitu animam puram e corpore, quod humus excipit, abire, migrare, evolare.

167. Alii versus opponebantur ex lib. II adversus Symmachum, ubi liquida natura, et perflabilis more noti anima dicitur. Verum cum Prudentius eo loco agat de supplicio quo animae peccatorum puniendae sunt, intelligendus est affirmare, posse Deum naturam, quamvis liquida et perflabilis sit more noti, sive par levibus ventis, circumdare flammis, ut scilicet [Col. 0696A] significet animam esse spiritualem, atque igne nullo modo afficiendam, nisi admirabili quadam Dei potentia. Quod fiet manifestius, si tota periodus referatur.

Nec mihi difficile est, liquidam circumdare flammis
Naturam; quamvis perflabilis illa feratur
More noti, capiam tamen, et tormenta adhibebo
Ipse incorporeus ac spirituum sator unus.
Quin et corporibus parilis consortia poenae
Decernam: possum quoniam renovare favillas
Antiquam in faciem, nec desperanda potestas:
Qui potui formare novum, reparabo peremptum.
En ut non solum corpus ab anima distinguatur, sed etiam ideo dicatur Deus animam, hoc est rem spiritualem et non corpoream, igne posse punire, quia ipse est summa potestate praeditus, incorporeus, et sator unus SPIRITUUM. Hac ratione S. Augustinus daemones sine corpore, et animas damnatorum igni [Col. 0696B] cruciandas affirmat lib. XXI de Civit. Dei, cap. 10 [(d) 1Kb] .

144 168. Supervacaneum nunc esset quaerere, an proprie animam spiritualem liquidam et liquorem Prudentius appellaverit; quae est de nomine quaestio. Barthius lib. XXI, cap. 4, putat id eleganter dictum: »ANIMAE RAPIT AURA LIQUOREM: Liquorem animae eleganter dixit, quia liquida, pura, clara, coelestis ejus natura. Apoth..

Quae collata rudem fecit vivescere limum,
Ut pote de liquido naturae semine primos
Accipiens habitus, superoque expressa sereno.«
Qui sunt versus 902 et seqq. Profecto propria significatio spiritus ex origine est flatus aeris a verbo spiro, quae deinde ad animam rationalem est diffusa: [Col. 0696C] et anima ipsa saepe a Prudentio flatus dicitur, ut Ham. v. 920, flatus sine corpore. Cum autem aqua elementum sit aeri conjunctum, poetae epitheta utriusque saepe confundunt; nam aer vulgo liquidus dicitur, et Lucretius, lib. II, undas vocat aereas. Idem Lucretius, et Virgilius ignem liquidum appellant, ut aethereum purumque, ac terrae gravitati oppositum esse denotent. Apud Hebraeos liquidi, seu coeli nomine comprehenditur quidquid Graece aer, aether et nominatur. Hinc Prudentius non male animae liquorem, et animam liquidam posuit pro animae spiritu et puritate, pro anima spirituali et coelesti, seu ex coelo originem trahente: nam hoc saepissime ille inculcat [(e) 1Kb] . Alia ratione veteres [Col. 0697A] Christiani liquorem vocare potuerunt animam, scilicet quia corpus vas animae appellabant. Vide comment. ad hymn. VII Cath. V. 190.

169. Aliam de nomine litem movent nonnulli, quod Prudentius animam elementum nuncupaverit, eod. hymn. Exsequiar. v. 1 et seqq.: Deus, ignee fons animarum, Duo qui socians elementa, Vivum simul ac moribundum Hominem, Pater, effigiasti. Qua voce usum quoque Lactantium non diffitentur lib. III, cap. 6: Scientia in nobis ab animo est, qui oritur e coelo: ignoratio a corpore, quod est e terra. Unde nobis et cum Deo, et cum animalibus, est aliqua communitas. Ita quoniam ex his duobus constamus elementis quorum alterum luce praeditum est, alterum tenebris, pars nobis data est scientiae, pars ignorantiae. Barthius loc. cit. ait [Col. 0697B] Prudentium elementa principia dixisse ethnica phrasi ex Alcinoo, Epicteto et Euripide. Ego potius dicam 145 eam phrasin esse Latinam. Cicero, Acad. Quaest., p. 44: Ergo illa initia et, ut e Graeco vertam, elementa. Sic vulgo elementa puerorum, elementa loquendi, elementa dialectices. Cur ergo initia seu principia hominis non appellentur elementa? Itaque ut Prudentium tueamur, nihil opus est confugere ad ea quae Huetius disputat in Origenianis, lib. II, cap. 2, quaest. 6, num. 14, ubi errorem Origenis, qui corpora animis ascribit, excusare vult, quia nondum veritas Ecclesiae decreto erat definita, et idem visum fuit Tertulliano, S. Hilario in Matth. cap. 5; Ambrosio lib. II de Abraham, cap. 8; Cassiano, collat. 7, cap. 13; Theodoto in Excerptis ad Clementis [Col. 0697C] Alexandrini calcem adjectis; Methodio, apud Photium cod. 234; Fausto Regiensi, aliisque. Qua vero ratione animus a Prudentio igneus et ignis dicatur, in commentariis exponetur: neque ulla peculiaris in hoc est difficultas, cum ipsum Deum igneum saepe appellaverit. Veteres nonnulli putarunt revera animam esse ignem, et idcirco dici hominem exstingui cum moritur, et illi aqua et igni interdici cum exsilio multabatur, quibus verbis minor, seu media capitis diminutio significabatur: quasi corpus ex aqua seu humore, anima ex igne constaret. Alii hanc insaniam addiderunt, grave esse perire naufragio, quod anima esset ignis, adeoque maxime aquae contraria. Quam longe ab his deliriis Prudentius absit, [Col. 0697D] ex omnibus ejus carminibus perspicitur evidenter.



CAPUT XVI. Faveritne Prudentius Pythagoreis et Manichaeis super abstinentia a carnibus? an Manichaeorum argumenta de duobus principiis valide everterit?
[Col. 0698A]

170. Ecce iterum Clericus, qui Prudentium ad Pythagoreismi et Manichaeismi errorem de abstinentia a carnibus accessisse contendit. Hymno Cather. 3 Ante cibum, vers. 56, haec habet Prudentius: Haec opulentia Christicolis Servit, et omnia suppeditat. Absit enim procul illa fames, Caedibus ut pecudum libeat Sanguineas lacerare dapes. Sint fera gentibus indomitis Prandia de nece quadrupedum: Nos oleris coma, nos siliqua, Feta legumine multimodo, Paverit innocuis epulis. Solet usu hoc evenire, ut qui errores libenter [Col. 0698B] ipsi amplectuntur praesertim in rebus fidei, in aliis diligenter 146 errores deprehendere conentur, quasi socios sibi quaerant et adjungant. Prudentius hoc hymno id unum agit, ut Christianos ad eum morem hortetur, qui inter ipsos tunc temporis valde communis erat, ut cibis innocentibus contenti, a carnibus quadrupedum abstinerent, non quod his vesci neget licere, sed quia melius est non vesci. Nullum cibum Christianis vetitum esse haud obscure ante innuerat vers. 11 et seqq.: Te sine dulce nihil, Domine, Nec juvat ore quid appetere, Pocula ni prius, atque cibos, Christe, tuus favor imbuerit, OMNIA SANCTIFICANTE FIDE. Quibus postremis verbis alludit aut ad caput X Act. apost., vers. 11 [(a) 1Kb] , aut ad caput XIV epist ad Roman., vers. 20 [(b) 1Kb] .

[Col. 0698C] 171. Prudentii mens clarius intelligitur ex ratione quam subjicit, cur Deo gratias agere debeamus: Ipse homini quia cuncta dedit, Quae capimus dominante manu, Quae polus, aut humus, aut pelagus Aere, gurgite, rure creant, Haec mihi subdidit, et sibi me. Inter ea vero quae Deus homini subdidit, ad Christianorum cibum seligit aves et pisces [(c) 1Kb] . Tum addit fructus terrae et arborum, nec non lac et quae ex lacte multa fieri solent. Syrorum ea fuit dementia, ut a piscibus et a columbis religionis causa abstinerent. Hyginus, fabula 195: Ob id Syri pisces et columbas, quas in deorum numerum habent, non edunt. Christiani veteres pisces avesque eodem loco ponebant, quod ex aquis [Col. 0698D] tam volucres quam pisces natos doceat Genesis cap. I, vers. 20 [(d) 1Kb] . Ex quo S. Ambrosius, hymno ad vesperas [Col. 0699A] feriae 5: Magnae Deus potentiae, Qui fertili natos aqua Partim relinquis 147 gurgiti, Partim levas in aera, Demersa lymphis imprimens subvecta coelis erigens. Ut stirpe ab una prodita Diversa repleant loca. Rabanus Maurus, lib. II de Institutione clericorum, cap. 27, esum avium et piscium permissum ait, quia ex eodem elemento de quo et pisces creatae sunt aves, neque in regula monachorum aliarum carnium esum prohibitum, nisi quadrupedum. Intelligit, opinor, caput 39 regulae S. Benedicti: Carnium vero quadrupedum ab omnibus abstineatur comestio, praeter omnino debiles et aegrotos [(a) 1Kb] .

172. Possent etiam verba Prudentii ita intelligi, ut Sanguineas lacerare dapes pertineret ad usum abstinendi a sanguine et suffocato, qui diu in Ecclesia [Col. 0699B] perseveravit. Tertull., Apolog. cap. 9: Erubescat error vester, qui ne animalium quidem sanguinem in epulis esculentis habemus, qui propterea quoque suffocatis et morticinis abstinemus, ne quo modo sanguine contaminemur vel intra viscera sepulto. Concilium Aurelian. II anno 533, cap. 20: Catholici, qui ad idolorum cultum, etc., ab Ecclesiae coetibus arceantur. Similiter et hi qui bestiarum morsibus exstincta, vel quolibet modo aut casu suffocata vescuntur. Sed S. Augustinus jam suo tempore aliter existimabat lib. VI, cap. 32 adversus Faustum Manichaeum: Ubi Ecclesia gentium talis effecta est, ut in ea nullus Israelita carnalis appareat, quis jam hoc Christianus observat, ut turdos vel minutiores aviculas non attingat, nisi quarum sanguis effusus est, aut leporem non edat, si manu a cervice percussus nullo [Col. 0699C] cruento vulnere occisus est? et qui forte PAUCI adhuc tangere ista formidant, a CAETERIS IRRIDENTUR. Revera cum Prudentius aves et pisces in cibis Christianorum admittat, quadrupedum vero respuat, non ad hunc paucorum irridendum morem respexit, sed ad laudabilem plurium consuetudinem, de qua idem S. Augustinus lib. I de Moribus Ecclesiae catholicae, cap. 33: Ita multi neque vescuntur carnibus, neque tamen eas immundas superstitiose putant . . . . Continent se igitur ii qui possunt, qui tamen SUNT INNUMERABILES, et a carnibus et a vino duas ob causas, vel propter fratrum imbecillitatem, vel propter suam libertatem [(b) 2Kb] .

148 173. Refellendus modo est Bailius, qui in Dictionario aliisque operibus saepe hoc saxum voluit, catholicos argumenta Manichaeorum de origine mali [Col. 0699D] nunquam satis difuisse. Jacobus Georgius de Chaufepie, in Nov. Diction. histor. critic., artic. Manichaei, [Col. 0700A] Bailium docte et nervose refutat, ejusque alios oppugnatores hac in parte recenset, Kingium, Clericum, Bernardum, Jaquelotum, Leibnizium, Clarkium, la Placette, de Crousaz. Ego solum ea breviter explicabo quae Bailius Prudentio objicit, neque Chaufepieus illi objecta esse meminit. Princeps, inquit Bailius, qui impedire potest malum, neque impedit, vult illud malum; et hanc vocat notionem evidentem. Quod autem Prudentius respondet hominem libere peccare, dicit Bailius, hanc esse petitionem principii, quia thesin impugnatam dat pro responsione. Idem Bailius, Clericum secutus putat Prudentium responsurum paucos esse qui damnantur: nam ait hymno 6 Cathem., vers. 93: Idem tamen benignus Ultor retundit iram, Paucosque non piorum Patitur perire in aevum. [Col. 0700B] Quam responsionem idoneam non esse reponit Bailius, quia si damnatio omnium hominum esset actus saevitiei ut octo, damnatio paucorum erit actus saevitiei ut quatuor, vel ut duo, vel ut unum. Ita enim scholasticus esse amat contra religionis causam. Sed qui Prudentium sine opinione aliqua praejudicata attente legat, penitus Bailii inanes subtilitates perspiciet. Primum cur existimat Prudentium responsurum paucos esse qui ad inferos detruduntur? Prudentius argumentum Manichaeorum et Bailii sibi proponit, et tantum abest ut id respondeat, ut etiam contrarium aperte eo in loco affirmet. Hamartig. vers. 819:

Sic animas coeli de fontibus unicoloras
Infundit natura solo: sed suavibus isthic
Devinctae illecebris retinentur, et aethera paucae
[Col. 0700C] Conscendunt reduces, multas viscosus inescat
Pastus, et ad superas percurrere non sinit auras.
Praescius inde Pater liventia Tartara plumbo
Incendit liquido, piceasque bitumine fossas
Infernalis aquae furvo suffodit Averno.

149 174. Prudentius argute objectionem Manichaeorum ante expresserat, et subtilius etiam quam Bailius, quamvis hic omnes ingenii nervos contendat. Lege vers. 640 et seqq.

Si non vult Deus esse malum, cur non vetat? inquit.
Nil refert, auctor fuerit, factorque malorum.
Anne opera in vitium sceleris pulcherrima verti,
Cum possit prohibere, sinat; qui si velit omnes
Innocuos agere omnipotens, nec sancta voluntas
Degeneret, facto nec se manus inquinet ullo.
Condidit ergo malum Dominus, quod spectat ab alto,
[Col. 0700D] Et patitur, fierique probat, tanquam ipse crearit.
Ipse creavit enim, quod cum discludere possit,
Non abolet, longoque sinit grassarier usu.
[Col. 0701A] Quid ad haec Prudentius?

Damna aures, Pater alme, meas, et claude meatus
Obbrutescentis capitis, ne pervia tales
Concipiat flexura sonos . . .
Et cum insigniter probasset Dominum Nolle malum, nec, quod post abluit, ante probare, Marcionem iterum urgentem inducit:

Invitone aliquis potis est peccare Tonante?
Cui facile est in corde hominis componere sensus.
Quos libeat, fibrasque omnes animare pudicis
Pulsibus, et totum venis infundere honestum.
Huic ergo objectioni occurrit Prudentius, non respondens simpliciter hominem libere peccare, sed vim libertatis in eo sitam esse, ut homo possit peccare, oportuisse hominem creari hac libertate praeditum, ut laudabilis praemioque dignus esset; quae [Col. 0701B] minime est petitio principii.

Nescis, stulte, tuae vim libertatis ab ipso
Formatore datam? Nescis ab origine quanta
Sit concessa tibi famulo super orbe potestas . . .
Quale erat, electus magni rex orbis ut esset
Non rex ipse sui, curto foedatus honore?
Quae laus porro hominis, vel quod meritum, sine certo
Inter utramque viam discrimine vivere justi . . .
Itaque cum melior sit Providentia, in qua homines possint libere agere, adeoque aliquando peccent, quam Providentia, in qua nemo unus libertate sit praeditus, corruit quidquid Marcion, quidquid Clericus, quidquid Bailius oggerit. Nam etiam princeps mortalis (cujus aliae sunt leges) non diceretur velle malum, quamvis 150 Providentiam, bonam alioquin et utilem, non tolleret e medio, e qua certo sciret, quaedam secutura esse mala. Neque video [Col. 0701C] quare Bailius thesin a se confictam pro notione clarissima venditet, qua etiam Deum velit alligari.

175. Si tamen Bailius aut aliquis pro eo opponat, potuisse Deum efficere ut homo et bene et libere semper ageret, primum cum S. Augustino dicam, melius judicasse Deum de malis bene facere, quam mala nulla esse permittere; tum non est modo quaerendum quid Deus potuerit facere, sed an id quod fecit cum ejus bonitate cohaereat. Dubium autem non est quin Deus bonus sit judicandus, etiamsi hominem peccare permittat. Postremo quidquid sit, an aliqua excogitari possit Providentia, in qua semper omnes homines bene uterentur libertate, ordo rerum qui nunc est, fert, ut homo interdum peccet, nisi Deus cursum naturalem causarum impediat, quod agere [Col. 0701D] non debet. Neque enim contingere potest, ut libertas tot contrariis impulsibus commota constanter bonum prosequatur. An autem Prudentius crediderit exiguum esse damnatorum numerum, nihil ad hanc quaestionem. Bertius et cum eo Riscus, Hisp. sacr. tom. XXXI, interpretantur Prudentium non tenuisse sententiam quorumdam theologorum de majori numero praedestinatorum, sed solum asserere paucos ex impiis perire comparate ad eos qui damnandi essent, nisi Deus eis sua gratia et benignitate opitularetur. Id videtur colligi ex versibus num. 174 relatis, nisi sibi ipsi plane contrarius dicatur, quod nonnulli in Prudentio aliisque poetis absurdum esse male negant. Theologi hoc fuse disputant, majorne [Col. 0702A] sit praedestinatorum quam reproborum numerus. Inter angelos si fiat comparatio, plures fuisse praedestinatos probabiliter asseritur. Si quaestio instituatur de omnibus omnino hominibus qui fuerunt quique futuri sunt, majorem esse numerum reproborum communior et verior est sententia. Tenendum pariter est, ex Christianis, comprehensis haereticis, plures damnari quam salvari. Ex his qui intra Ecclesiam catholicam decedunt, plures esse praedestinatos quam reprobos theologi docti piique existimant quibus repugnare non audeo. Exstat cl. Petri Francisci Fogginii opus inscriptum: Patrum Ecclesiae de paucitate adultorum fidelium salvandorum, si cum reprobandis fidelibus conferantur, mira consensio asserta et demonstrata. Romae, 1752. Debuisset Fogginius distinguere [Col. 0702B] loca Patrum in quibus Christiani omnes adulti, etiam haeretici, comprehenduntur, ab aliis auctoritatibus quae ad solos catholicos pertinent; tum alia testimonia 151 Patrum quae contrariae opinioni favere videntur, exscribere et explicare: non enim aliter tutum judicium ferri potest pro mira illa asserta consensione. De distinctione inter non pios et impios dicam cap. seq., et nonnihil in comment.



CAPUT XVII. Oratio in fine Hamartigeniae exponitur et defenditur.

176. Postquam Prudentius in Hamartigenia de piorum praemiis impiorumque suppliciis late disseruerat, orationem ad Deum convertit vers. 931, ubi hi praecipue versus vulgo in examen revocantur:

   [Col. 0702C] Non posco beata
In regione domum . . .
At mihi Tartarei satis est si nulla ministri
Occurrat facies, avidae nec flamma gehennae
Devoret hanc animam mersam fornacibus imis.
Esto cavernoso, quia sic pro labe necesse est
Corporea, tristis me sorbeat ignis Averno,
Saltem mitificos incendia lenta vapores
Exhalent, aestuque calor languente tepescat.
Lux immensa alios, et tempora vincta coronis
Glorificent, me poena levis clementer adurat.
Plerique catholici in hac oratione exagitanda acerbiores sunt quam nonnulli heterodoxi: nam hi agnoscunt ignem purgatorium ea defendi; quam sententiam etsi falsam ipsi putent, tamen fatentur quorumdam veterum fuisse, et nunc ab universa catholica Ecclesia teneri. De Magdeburgensibus dixi num. 128. Nic. Antonius in Bibl. Hisp. vet. docet disertam [Col. 0702D] ignis alterius ab igne inferno distincti mentionem fieri in fine Hamartigeniae, quod intime purgatorii ignis osores torquet haereticos, allegatque Osiandrum Epitom. hist. eccles., cert. 4, lib. I, cap. 26. Et Osiander quidem eo in capite Prudentium laudat; sed apud Weitzium nihil de igne purgatorio loquitur, quamvis illi naevos aliquos objiciat.

177. In editione Veneta Bibl. vet. Lat. Fabricii anno 1728, lib. IV, cap. 2, in quadam nota lego, in fine Hamartigeniae subjici preces, quibus auctor ait sufficere sibi, si modo in Tartara non detrudatur, 152 licet poenae luendae sint in purgatorio. Bailius alia via Prudentium tueri conatur adversus Perkinsium, quia nimirum potuit Prudentius se beatitudine indignum, [Col. 0703A] supplicio dignum existimare, quae humilitas impia non est: Cette humilité est-elle impie? En donnant un bon tour aux choses, ne la nommerait-on pas une oblation de sa personne à la justice de Dieu? Quibus verbis Bailius satis innuit nescire se quid sit humilitas. Quaenam enim esset ista humilitas qua homo, cum possit Deum deprecari, ut criminibus in hac vita deletis ab aeterna damnatione liberetur, potius sese Deo offerat, ut perpetuis flammis torqueatur, beatitudine coelesti, Deoque ipso aeternum privatus? Petrus Wesseling., Probabilium lib. singulari, cap. 22, contra Guilielmum Caveum asserentem, impium et Prudentio indignum esse dictum, Non posco beata In regione domum, reponit: At quid si poeta indicet, se gravissimorum erratorum sibi conscium, non aspirare [Col. 0703B] ad beatissimam eam stationem in quam martyres et virgines transcribentur? Quod arguunt verba quae praecedunt et sequuntur. Multa in thesauris Patris est habitatio Christi, Disparibus discreta locis, non posco beata In regione domum: sint illic casta virorum Agmina, pulvereum quae dedignantia censum, Divitias petiere suas: sit flore perenni Candida virginitas, animum castrata recisum. Caetera quae addit Prudentius, ait Wesselingius, in Christiano homine non laudanda, sed ita comparata esse, ut a doctorum veteris aevi opinionibus non prorsus dissentiant, qui putabant, omnes qui beatitudinis futuri aliquando erant compotes per ignem esse traducendos, eoque purgandos. Nimirum Wesselingius ab igne purgatorio abhorret, qui nihilominus affirmat, poeticum esse et in poeta [Col. 0703C] ferendum, cavernoso Averno, pro indefesso igne. Postremi versus prima fronte duriores illi videntur: Nolim tamen, pergit, existimes, poetam damnatorum gregi sese inseruisse verbis illis, Me poena tamen clementer adurat. Ea itidem ex veterum opinionibus explicanda sunt [(a) 2Kb] .

153 178. Plurimi aut negant eam orationem esse Prudentii, aut saltem id in dubium revocant. Andreas Rivetus, lib. III Critic. sacr., cap. 26, affirmat eas preces videri falso ascriptas Prudentio, et contradicere odae 7 Cathem., idemque putare Perkinsium. Guilielmus Caveus eadem ratione spurias eas judicat. [Col. 0704A] Ansam praebuit Giselinus, qui in commentario refert se vidisse hanc orationem seorsum cum aliis excusam, non indicato auctoris nomine, quod fortasse librario incognitum erat. Id conjicit e duobus versibus quos in fine appenderat, omnino praeter auctoris mentem et sententiam, qui epilogo hymni S. Romani adversantur [(b) 1Kb] . Ludewigius narrat Giselini opinionem in catalogo Flacci esse expressam; sed quod spuria sit oratio, non assentitur, illa ratione quod scriptores sui, uti poetae citius, oblivisci queunt.

179. Mihi certe nulla idonea esse causa videtur quamobrem hujuscemodi preces Prudentio abjudicentur, siquidem praeter omnium codicum consensum Iso Magister inter reliqua Prudentii opera hanc orationem [Col. 0704B] glossis illustrat, et eamdem Prudentio Theodulfus Aurelianensis adjudicat in lib. de Spiritu sancto: Sic perfectam, atque singularem naturam sanctae Trinitatis mirabili veritate demonstravit Prudentius in libro contra Marcionistas metro heroico: O Dee cunctiparens, animae dator, o Dee Christe, Cujus ab ore Deus subsistit Spiritus unus. Interpretatio vero quam Riscus adhibet, non omnino displicet, Prudentium non audere petere beatitudinem statim post obitum, et videri poenis purgatorii ignis contentum esse: affertque Riscus versus ex Apotheosi in fine:

Pellite corde metum, mea membra, et credite vosmet
Cum Christo reditura Deo, nam vos gerit ille,
154 Et secum revocat, morbos ridete minaces,
Inflictos casus contemnite, tetra sepulcra
Despuite; exsurgens quo Christus provocat, ite.
[Col. 0704C] Quod autem Ludewigius respondet, scriptores, et praesertim poetas, interdum sui oblivisci, id locum habere potest, cum clare dicunt contraria: nam si verba alio in loco perspicua sunt, alio dubia, aequitas flagitat, ut in rebus maxime alicujus momenti benigna interpretatio adhibeatur, quin ad oblivionem confugere necesse sit. Ac ne credamus Prudentium de vita aeterna consequenda desperare, in promptu est ode 7 Cathem., quam his precibus nonnulli contrariam dicunt, nos potiori jure ex ea interpretationem sumendam contendimus [(c) 1Kb] . Igitur cum Prudentii [Col. 0705A] mens de misericordia divina facile placabili tam aperta totque locis declarata sit, ut etiam ante num. 175 elaborandum fuerit, ne sententiam nimis benignam videretur amplexus de majori numero praedestinatorum, consequens est, orationem Hamartigeniae explicandam esse ex his quae alibi dixit, et ad eorum rationem quae alii SS. Patres protulerunt, ut S. Hilarius Enarrat. in I psalmum: Sunt enim aliqui inter impios, piosque . . . Plures namque Dei metus in Ecclesia continet; sed eosdem tamen ad saecularia vitia saeculi blandimenta sollicitant . . . . Impii non manent, quia his Dei nomen in honore est; pii non sunt, quia quae pietati sunt aliena sectantur . . . In eos ergo judicium est, quod jam et in incredulos actum est, et in credentes non necessarium est [(a) 2Kb] .

155 180. Quapropter censeo non aliud Prudentium postremis versibus suae orationis voluisse, nisi ut leviter igne purgatorio torqueretur, si necesse esset pro labe corporea animam purgari ante diem extremam judicii: nam de obitu hominis clare loquitur:

[Col. 0705B] Dona animae quandoque meae, cum corporis hujus
Liquerit hospitium . . .
   Cum flebilis hora
Clauserit hos orbes, et conclamata jacebit
Materies, oculisque suis mens nuda fruetur,
Ne cernat truculentum aliquem de gente latronem,
Immitem, rabidum, vultuque et voce minaci
Terribilem, qui me maculosum aspergine morum
In praeceps, ut praedo, trahat, nigrisque ruentem
Immergat specubus, cuncta exacturus ad usque
Quadrantem minimum maculosae debita vitae.
Non igitur loquitur de poenis aeternis inferorum, quibus corpora etiam sunt torquenda: de quibus poenis hoc ipso in carmine vers. 827: Et Phlegethonteo sub gurgite sanxit edaces Perpetuis scelerum poenis inolescere vermes . . . . Vermibus, et flammis, et discruciatibus aevum Immortale dedit. Et II, in Sym., vers. 191: Quin et corporibus parilis consortia poenae Decernam. [Col. 0705C] Verba illa, Esto cavernoso, quia sic pro labe necesse est Corporea, tristis me sorbeat ignis Averno, [Col. 0706A] hunc reddunt sensum, quod si necesse sit, me, quippe locum inter pios et sanctos non meritum, igni purgatorio mancipari, saltem miti incendio afficiar, et dum sanctos martyres et virgines statim post obitum lux immensa et tempora vincta coronis glorificant, me poena clementer adurat. Eodem spectant alia verba: Non posco beata In regione domum. Scilicet, poscere non audeo domum in ea regione beata, ubi illico post mortem animae quarum egregia fuit in hac vita sanctitas, recipiuntur. Semper enim intelligit de tempore, quod proxime obitum sequitur: cum flebilis hora Clauserit hos orbes. Revera aeternam beatitudinem se tandem consecuturum saepissime sperat, et ad eam rem martyrum patrocinium implorat. Ac ne longius abeam, in hac ipsa oratione ita ait:

Judice te pallens trepido, te judice eodem
Spem capio, fore, quidquid ago, veniabile apud te
Quamlibet indignum venia faciamque, loquarque,
156 Confiteor (dimitte libens, et parce fatenti),
Omne malum merui; sed tu bonus arbiter aufer
Quod merui: meliora favens largire precanti.
[Col. 0706B] Qui aiunt poetam, sui oblitum, de misericordia Dei desperasse, clare indicant oblitos seipsos quid poeta in hac oratione fuerit complexus [(b) 1Kb] .



CAPUT XVIII. Opinio Prudentii de poenis damnatorum in pervigilio sabbati paschalis mitigatis, an aliorum mentes occupaverit?

181. Singularem quamdam sententiam expressit Prudentius Cathem. hymn. 5, vers. 125: Sunt et spiritibus saepe nocentibus Poenarum celebres sub Styge feriae Illa nocte, sacer qua rediit Deus Stagnis ad superos ex Acheronticis . . . Marcent suppliciis Tartara mitibus, Exsultatque sui carceris otio Umbrarum populus, liber ab ignibus [(c) 1Kb] . Bellarminus lib. II de Purgatorio, cap. 18, in quaestione an suffragia prosint damnatis Prudentii loco responsurus, ait: Nihil aliud [Col. 0706C] dico, nisi more poetico lusisse Prudentium. At potuit aliud dicere: et certe si aliud dixisset, occasionem [Col. 0707A] cavihandi non praebuisset Hospiniano, qui in lib. de Origine festor Christ. in festo S. Hippolyti affirmat Prudentium in martyrio S. Hippolyti describendo more poetico lusisse, quod etiam, inquit, Bellarminus in re majori eum fecisse dicit. Quid ergo aliud potuit dicere Bellarminus? Potuit et fortasse debuit dicere, nonnullos veteres in ea opinione fuisse quam S. Augustinus non est ausus condemnare cap. 112 Enchiridii: Poenas damnatorum certis temporum intervallis existiment, si hoc eis placet, aliquatenus mitigari, 157 dummodo intelligatur in eis manere ira Dei, hoc est ipsa damnatio. Ad quem locum Bellarminus reponit, Augustinum ibi non agere de oratione pro defunctis, et solum dicere, non esse erroneum concedere, damnatos puniri citra condignum, quod clarius docet lib. XXI de Civit. Dei, cap. 24. Cur igitur idem de Prudentio non dicatur? Illud negari nequit, Prudentii sententiam ab Augustino indicari, dum liberum relinquit existimare, si placet, poenas damnatorum certis temporum intervallis aliquatenus mitigari [(a) 1Kb] .

[Col. 0707B] 182. Confer quae addidit loc. cit. Enchiridii: Haec enim vocatur ira Dei, non divini animi perturbatio, ut in ira sua, hoc est, manente ira sua, non tamen contineat miserationes suas, non aeterno supplicio finem dando, sed levamen adhibendo, vel interponendo cruciatibus. Hanc sententiam amplexus est S. Joannes Chrysostomus Homil. 3 in epist. ad Philipp., quem in alium sensum trahere conatur Bellarminus: Hos igitur lugeamus (loquitur de damnatis), opem pro viribus feramus, aliquod ipsis auxilium comparemus, exiguum illud quidem, sed quod tamen auxiliari queat . . . Atque id quidem de his qui in fide decesserunt. Catechumeni [Col. 0707C] vero neque hac dignantur consolatione, uno quodam excepto. Quale vero hoc? licet pauperibus aliquid pro ipsis dare, atque hinc aliquid percipiunt refrigerationis. Omissis Joanne Damasceno, sive vero, sive alio sub ejus nomine, S. Paulino Nolano, cujus preces ad Nicetam promam num. 185 in nota, et Innocentio III, a quorum auctoritate non satis se extricat Bellarminus, clariora sunt propiusque ad Prudentium accedunt, quae ex Missali Mozarabico feria 4 post Pascha describam: Viderunt te inferi, Deus, viderunt et tremuerunt a voce tonitrui tui, dicentes, Absorpta est mors in victoria. Ubi est, mors, victoria tua? ubi est, mors, aculeus tuus? Propter quod attonita paululum stetere supplicia miserorum. Nec habeant cruentum tormenta sic vicisse cernentia crucifixum: et judicem suum ipsa etiam poena contremuit.

[Col. 0707D] 183. Sixtus Senensis, Bibl. sanctae lib. VI, cap. 47, profert sententias theologorum Praepositivi Leodiensis Ecclesiae presbyteri, Gilberti, Guilielmi, Ruperti, qui ex verbis S. Joannis Chrysostomi allegatis aliisque in Matth. hom. 33 Joannis item Damasceni, 158 [Col. 0708A] S. Gregorii Magni, et Prudentii in hymno de Novo Lumine paschalis sabbati (sic enim inscribit) aliisque hujusmodi illustrium Patrum dictis, in hanc opinionem inclinarunt; alii aliter eam explicant: nam S. Thomas solum agnoscere videtur in damnatis inanem quamdam fallacis gaudii speciem, gratamque moerentis animi illusionem: qualem esse ferunt in daemonibus, qui homines ad peccandum inducentes, vana quadam laetitia afficiuntur, quin poena decrescat: qua de re agunt theologi scholastici.

184. In codice ms. saeculi XI Bibl. Riccard. exstat missale, et in hoc missa, pro cujus anima dubitatur, cujus meminit Lamius tom. XIII Delic. erud., pag. 311 et seqq. Preces ad hoc ipsum tendunt quod quaerimus. Et si plenam veniam animae ipsius obtinere non possumus, saltem vel inter ipsa tormenta quae forsitan patitur, refrigerium de abandantia miserationum tuarum sentiat . . . ut si forsitan pro gravitate criminum non mereatur gloriam, per haec sacrae oblationis libamina, vel tolerabilia fiant sibi ipsa tormenta. Apud Bollandianos [Col. 0708B] tom. III Maii, ad diem 14, pag. 336, S. Pachomius ita ait de quodam damnato: Eam ob rem rogo vos, ut si cruciatus defuncti cupitis reddere leviores, sine psalmis eum sepulturae mandetis: posset enim Deus, cum bonus sit et misericors, requiem aliquam eidem praebere. Vide notas Bollandianorum. S. Joannes Climacus, gradu 5 Scalae paradisi, similes preces ex quorumdam ore exponit: Alii simul oneris conscientiae gravitate depressi, et supplicia aeterna deprecabantur, et indignos tamen se coelo sincere proclamabant, et dummodo hoc, inquiunt, fiat, sufficit nobis. Vidi illic animas humiles, et oneris pondere depressas, quae . . . . [Col. 0708C] dictitabant . . . Satis enim nobis est si a gravissima tua comminatione et inexplicabilibus et reconditis suppliciis liberemur. Ut enim omnis prorsus poena nobis remittatur, veniaque donetur, petere non audemus. Quod fortasse magis pertinet ad orationem Prudentii in fine Hamartigeniae, de qua cap. 17, nam utraque haec res similitudine aliqua continetur, et inter se connectitur. Non omittam hymnum hunc Prudentii in multis ecclesiis ad accensum cerei paschalis fuisse decantatum: in quibus propterea ea sententia non male audiebat. Quae rationes Dionysium Petavium fortasse impulerunt, ut, cum Prudentii versus exscripsisset tom. III, lib. III de Angelis, cap. 7, addiderit: De hac damnatorum saltem hominum respiratione nihil adhuc certi decretum est ab Ecclesia catholica: ut propterea [Col. 0708D] non temere, tanquam absurda, sit explodenda sanctissimorum Patrum haec opinio: quamvis a communi sensu catholicorum hoc tempore sit aliena. Scio liberam hanc Petavii sententiam a multis defendi, a multis impugnari. Sed censeo, melius a Petavio intelligi Prudentium quam ab iis qui hunc non dogmatice, [Col. 0709A] sed poetice locutum propugnant; quam distinctionem vellem ab ipsis explicari. Nonnullam explicationem invenio in indice librorum expurgandorum a P. Jo. Maria Brassichellensi sacr. pal. apost. magistro confecto, ubi pag. 257, 159 ex tomo VIII Bibliothecae Patrum Margarini haec expurgantur in Aurelio Prudentio: Ad verba illa textus, SUNT ET SPIRITIBUS appone ad marginem, CAUTE LEGE nam ex placitis theologiae nullum vere refrigerium unquam est animabus damnatorum in inferno. Forsan Prudentius poetico more lusisse tantum voluit, ad indicandam laetitiam diei resurrectionis Domini. Quam interpretationem alii tueantur, per me licet; ego potius credam Prudentium cum aliis errasse, si tamen certo affirmari potest illam opinionem quorumdam veterum errorem esse [(a) 2Kb] .



CAPUT XIX. Cur Prudentius in extremi judicii die ad dexterum Judicis latus transferri oraverit?
[Col. 0709B]

185. Illud etiam reprehensionibus quorumdam est obnoxium, quod Prudentius hymnum S. Romani his versibus concluserit: Vellem, sinister inter haedorum greges Ut sum futurus, eminus dignoscerer: Atque hoc precante, diceret rex optimus: Romanus orat; transfer hunc haedum mihi, sit dexter agnus, induatur vellere. Et in fine Passionis S. Fructuosi et soc.: Olim tempus erit, ruente mundo, Cum te, Tarraco, Fructuosus acri Solvet supplicio tegens ab igni. Fors dignabitur et meis medelam Tormentis dare prosperante Christo, Dulces 160 hendecasyllabos revolvens. Cum in sacris [Col. 0710A] Litteris extrema illa tremenda dies magno apparatu describatur, Christianorum, maxime veterum, vota eo respiciunt, ut quo tempore universus orbis judicabitur, iram supremi judicis a sese deprecentur; non quod putarent, incertum esse ante eam diem, quam sortem singuli homines essent subituri, sed quia tunc coram omnibus sententia est proferenda [(b) 1Kb] . S. Paulinus Natali idem plane confirmat.

   Cum tu quoque magna piorum
Portio, regnantem Felix comitaberis Agnum,
Posce, ovium grege nos statui, ut sententia summi
Judicis hoc quoque nos iterum tibi munere donet,
Ne male gratatis laevos adjudicet haedis,
Sed potius dextra positos in parte salutis
Munifico pecori, laudatis aggreget agnis [(c) 1Kb] .
Haec erat SS. Patrum sententia, Deum in extremo judicio ob merita et preces sanctorum ad dexterum latus plures esse vocaturum; quo innuunt, homines, dum vivunt, sanctis deprecantibus, obtinere, ut [Col. 0710B] bona opera efficiant, et salutem aeternam adipiscantur.

186. S. Cyprianus ita est exponendus lib. de Lapsis: Credimus quidem posse apud Judicem plurimum martyrum merita, et opera justorum, sed cum judicii dies venerit, cum post occasum saeculi hujus et mundi ante tribunal Christi populus ejus astiterit: Venantius Fortunatus lib. IV. de Vita S. Martini:

Tu quoque jussus eris dextro residere sedili.
Tunc, precor, ut fragilem sacro velamine celes,
Et tua me trepidum defendat ab igne lucerna.
Nam scio posse reum quemvis tibi cedere Christum [(d) 2Kb] .

161 187. Fabricius haeretico spiritu impulsus in [Col. 0711A] fine comm. in Romanum ita Prudentium alloquitur: Ista sententia, si tua est, Prudenti, vir clarissime, contraria est doctrinae propheticae . . . contraria item doctrinae apostolicae. Scilicet Fabricius nihil sanctorum merita et preces valere apud Christum putat. Georgius Remus in notis ait: Sinistrum auctoris timidi nimis ac superstitiosi votum. Fabricium aliosque mentem auctoris parum perspexisse animadvertit Nic. Heinsius. Distinguendus, inquit, hic locus. Dicit, optare se, ut vel inter haedorum greges statuatur, sed hac conditione, ut et eminus, qualis erit, dignosceretur, et Romanus pro se oraret, quem a Christo exaudiendum fore certo persuadet sibi. Mihi haec interpretatio, quam ad verbum Chamillardus exscripsit, non admodum placet, neque enim Prudentius ullo modo optat inter haedorum greges statui, sed [Col. 0711B] tantum orat a sinistro latere, quem locum ob sua peccata sibi deberi credit, Romani precibus transferri ad dextrum, vel potius orat ne in sinistro latere cum haedis relinquatur, dum oves ab haedis separabuntur. Recte vero inquit Heinsius, non abludere ab hoc Prudentii loco illa Alcimi Aviti lib. III de Supremo Judicio: Tum, cum sinceros pastor discreverit agnos, Haedis disparibus diversa in parte locatis; et de Laude Virg. (forte alibi): Ubi sede superna Humanum in partes dirimet genus arbiter orbis, Agnos dextra lavans laevos contemnet ut haedos; et Tertullianum lib. IV adversus Marcionem: Quos in Evangelio Dominus quoque dixit, et haedos Abs ovibus cerni stantes in parte sinistra, ubi cerni idem est ac discerni. Sed clarius Prudentio favent Juvencus et Eugenius Toletanus. Juvencus in praefat. in libros de [Col. 0711C] Hist. evang.:

Nec metus, ut mundi rapiant incendia secum
Hoc opus: hoc etenim forsan me subtrahet igni
Tum cum flammivoma descendet nube coruscans
Judex altithroni Genitoris gloria Christus.
162 Eugenii versus, quibus eamdem sententiam exprimit, descripsi num. 47 [(a) 2Kb] .

188. Eamdem loquendi rationem alii consequentibus temporibus tenuerunt. Tom. XXXIV Hisp. sacr., pag. 440, legitur instrumentum donationis quo Ordonius rex paulo post annum 916 multa offert pro divino cultu et ministrorum alimentis: cum enim, inquit, tempore judicii astantes coram redditor apparuerimus, [Col. 0712A] per intercessu Deo fideliter famulantum qui ex hoc perceperint subsidium, animae corporisque evadere mereamur a VULGARIS, et Averni recessu, atque eruamur ex his qui tristem acceperint censoris repudium, tunc nempe tulti in dextera vellere solatii induti cum mundis adnectere queamus ovibus (sic). In alio instrumento Ordonii III anno 955 eadem est periodus; sed pro vulgaris legitur vulgalis [(b) 1Kb] . Ex his aliud instrumentum Fruminii II anno 917 suppleri potuit in sententia fere eadem: Et in futurum . . . aeteram promereri, nempe dexteram promereri. Denique sententia Prudentii, ut ejus hac in re defensionem concludam, prorsus illi similis est quam in prosa aut sequentia missae defunctorum canimus: Inter oves locum praesta, Et ab haedis me sequestra, Statuens in parte dextra. Bellarminus, de Purgator. lib. II, cap. 5, [Col. 0712B] plura acute disserit, ut explicet orationem post evangelium in missa de mortuis: Libera, Domine, animas omnium fidelium defunctorum de poenis inferni, et de profundo lacu, libera eas de ore leonis, ne absorbeat eas Tartarus, ne cadant in obscurum, etc. Sed nihil affert quod ad Prudentium transferri non valeat. Ne vero haec prolegomena longiora quam par est evadant, caetera quae Prudentii doctrinae objiciuntur, in commentariis diluentur nunc alia persequemur.



CAPUT XX. Ignorantia quorumdam qui putarunt aenigma esse interpretationem sacrae Scripturae, a Prudentio adhibitam in praefatione Psychomachiae.

163 189. Pollicitus sum cap. 1, num. 6, me demonstraturum obscuritatem quae Prudentio objicitur [Col. 0712C] ex antiquitatis ignoratione in qua multi versantur interdum oriri, non ex auctoris vitio, proposito hoc exemplo ex praefatione Psychomachiae. Prudentius ea praefatione complectitur historiam ex cap. XIV Genes. vers. 14 [(c) 1Kb] . Tum, interpretationem allegoricam amplectens, addit vers. 56: Nos esse large vernularum divites, Si quid trecenti, bis novenis additis, Possint, figura noverimus mystica. Mirum quantum hic locus interpretes omnes torserit. Antonius Nebrissensis ait: Tercentum decem et octo. Quid autem numerus ille significet, consulendus esset quispiam Pythagoricus, qui in hujusmodi rationibus numerorum [Col. 0713A] versatur. Sed ego nullum aliud mysterium video per Abraham comites significari, nisi trecentos decem et octo episcopos illos qui in concilio Nicaeno interfuerunt, ubi multa de Christiana religione constituta sunt; sed imprimis de fide, qua censetur Abraham; ibi namque symbolum Nicaenum est conflatum. Giselinus non acquiescit [(a) 1Kb] . Sichardus vero in eam interpretationem descendit, quam a nemine perspicue traditam putabat [(b) 1Kb] .

190. Suspicor Sichardum vidisse glossas Isonis, ubi non vestigia tantum, sed ipsa interpretatio clare est expressa. Sic enim Iso in codice Bongarsiano ad vers. 10 praef.: CCCXVIII vernaculi fidem 164 significant quae in Nicaeno concilio est constituta a CCCXVIII episcopis. Sed X ad decalogum, VIII ad octo beatitudines pertinere [Col. 0713B] possunt. Qui his omnibus caret, nunquam ad praedictas beatitudines perveniet. Et ad vers. 57: SI QUID TRECENTI: Isti trecenti mysterium significant, scilicet crucis. Tau enim, qui figuram sanctae crucis (supple habet), trecentos significat; si vis scire de decem et octo, lege arithmeticae minorem numerum intra novem computabis. Id ex codice Widmaniano; at ex codice Bongars.: Significat in templo Constantini CCCXVIII episcopos defendisse Ecclesiam Dei contra haeresin Arianorum. Chamillardus interpretationem eamdem de 318 episcopis sequitur: SI QUID TRECENTI: Haec duo carmina nihil aliud quam concilium Nicaenum explicant, in quo auctoritate episcoporum 318 fides firmata fuit. Ibi namque symbolum Nicaenum conflatum est. Weitzius tamen et Drusius haec referunt ad litteram [Col. 0713C] T, quae species est crucis. Weitzius quidem ad vers. 57: SI QUID TRECENTI, sententiam Barthii descripsit [(c) 10Kb] .

191. Quem Barthii locum cum integrum Weitzius dederit. nescio cur illico ad vers. 58: Figura noverimus mystica, iterum ait: Foliis Sibyllae obscurius hoc est, et numeris Pythagoricis abstrusius, quod fere nemo est qui promat, et se Oedipum exhibeat, nisi [Col. 0714A] Joannes Drusius lib. II, Quaest et Respons., cujus verba: Vir eruditus, inquit, qui Prudentium commentario recens illustravit, hic Oedipum aliquem desiderat. Nihil opus Oedipo: ego Davus, si ullum est, aenigma solvam, quod facile intellectu est, si sciamus, Tau litteram referre figuram crucis [(d) 1Kb] . Superest difficultas, quam affert numerus auctior, QUA ME NULLUS EXTRICO: si hoc non est, quod suspicor: quia apud Hebraeos Tau littera scribitur binis 165 consonantibus, videlicet Tk et V, quarum posterior valet sex, existimasse veteres, sicut in Tau ter iteratur centum, sic in Vau ter repeti debere sex. Est autem ternus numerus inter mysticos. Ita emergunt trecenti, terque seni vernuli. Caeterum ut nolim hoc posterius pro eerto affirmare: ita prius illud, nempe in mente habuisse [Col. 0714B] Prudentium, cum hos versus scriberet, memoratam allegoriam tam certum habeo, quam quod maxime.

192. Clarum est igitur, a Drusio nondum solutum esse aenigma. Et Barthius ipse in gratiam Drusii ad aenigma explicandum aggredi se testatur lib. XXIX, cap. 15 Advers.: In fronte, ait, operum suorum summi auctores sueti aliquid figere, quod, quam primo aspectu poscere videatur, curam exigat pensiculatiorem. Sic non sine causa librorum de Republica initium toties mutavit Plato, nec Homerica duo ingentia volumina unico versu divinae Aeneidos princeps inclusit Maro, Exempla congerere operae non est. Prudentium vel solum Christianum poetam quis inspexit, cui non fecerit negotium aenigma acutissimum, quod praefationi Psychomachiae prudens intrusit? Explicat deinde Barthius [Col. 0714C] aenigma in gratiam vel unius Joannis Drusii, viri eruditissimi, qui id numeris Pythagoricis et Sibyllinis obscurius pronuntiavit. Negat intelligi posse de 318 Patribus Nicaenis, quia figura mystica typum quempiam rei inanimatae indicat; tum interpretationem addit, quam Weitzius ex ailo opere transcripsit. Cum locus, inquit Barthius, hactenus obscurissimus in optimo vate et vivo Dei spiritu afflato omnium ingenia illuserit [(e) 7Kb]

[Col. 0715A] 193. In his Barthii Drusiique explicationibus prima pars de trecentis, figura crucis indicatis, expressa est non solum in glossa ordinaria ad locum Genesis, sed etiam in glossis Isonis ad Prudentium [(a) 1Kb] . In altera parte exponenda neque Barthius, neque Drusius satis aliis fecerunt; Drusius neque sibi ipsi, Barthius vero, qui confidentius loquitur, in aliam sententiam abiit lib. XLIII, cap. 7. 166 Nos ait geminae mortis reos esse: ideo duo respexisse poetam ad duos libros: alterum indicem nostrorum criminum, quem habere Satanam a pluribus traditum; alterum, de quo Exod. XXXII. De militaribus Isidorus I Orig., cap. 33: In breviculis quibus militum nomina continebantur, propria nota erat apud veteres, quae inspiceretur, quanti ex militibus superessent quantique in bello [Col. 0715B] excidissent; T nota in capite versiculi posita superstitem designabat, vero ad uniuscujusque defuncti nomen apponebatur. Si itaque, addit Barthius, veram vitam a vera morte mystica figura, scilicet per crucem Christi distinguere poterimus, satis superque vernularum divites erimus.

194. Vere aenigma obscurissimum in Prudentii versibus lateret, nisi alia esset explicatio. Hanc autem dico esse communissimam interpretationem allegoricam, quae adhuc in plurimis Patrum voluminibus occurrit, videlicet CCCXVIII vernulis Abrahami significari crucem Domini, et duas primas litteras nominis Jesu, et , quia apud Graecos Tau, quae figura est crucis, tercentum, decem, et octo significat, ex quibus summa efficitur CCCXVIII. Quod attinet ad [Col. 0715C] numerum trecentorum, saepe SS. Patres aiunt eo [Col. 0716A] indicari crucem dominicam, etiam illi qui de historia Abraham nihil cogitant [(b) 2Kb] . In CCCXVIII vernulis Abrahami designari crucem et compendium nominis Jesu, sive duas primas litteras, Clemens Alexandrinus ab aliis jam traditum docuit lib. VI Stromat. pag. 656: Quemadmodum ergo in astronomia habemus exemplum Abraham, ita etiam in arithmetica eumdem Abraham. Cum enim audivisset abductum fuisse Loth captivum, TRECENTIS VERNACULIS suis sibi numeratis, hostes aggressus, vicit maximum eorum numerum. Dicunt ergo dominici quidem signi typum, 167 quod ad figuram attinet, esse elementum, quod significat trecentos: autem et significare nomen salutare, significari ergo eos esse Abrahae domesticos, et ei conjunctos, quod ad salutem attinet, qui ad signum et nomen [Col. 0716B] Domini confugerunt, et superasse eos qui ipsos abducebant in captivitatem, et plurimas gentes infideles quae eos sequebantur. Jam vero numerus quidem trecentenarius est ternarius in centenario. Decimus autem sine ulla controversia est undequaque perfectus. Octo autem, qui est primus cubus, est aequalitas in omnibus dimensionibus, etc. Addendum est versioni Latinae, qua utor, Lutetiae Parisiorum 1647, trecentis DECEM ET OCTO vernaculis, nam Graece est [(c) 4Kb] . S. Ambrosius lib. I de Abraham, cap. 3: Numeravit autem (Abraham) trecentos decem et octo, ut scias non quantitatem numeri, sed meritum electionis expressum . . . Trecentos enim T Graeca littera significat, decem et octo autem exprimit. Fidei ergo merito Abraham vicit, non populoso exercitu. Alii legunt, summa exprimit [Col. 0716C] nomen fidei; alii, summa Jesu exprimit nomen. Et in [Col. 0717A] prologo ad lib. I de Fide: Nosti enim, fide magis imperatoris quam virtute militum, quaeri solere victoriam. Nam et Abraham trecentos decem et octo duxit ad bellum, et ex innumeris tropaea hostibus reportavit; signoque dominicae crucis et nominis . . . ultus est proximum, etc.

195. His accedit Eucherius in commentario ad Genesin, quem laudat S. Isidorus Hispalensis in lib. de Viris illustribus: Quod vero ille (Abraham) non in multitudine nec virtute legionum, sed tantum in trecentis decem et octo comitantibus, adversarios principes debellavit: jam tunc in sacrae crucis figuram, quae per tau, litteram Graecam, et Jesu nomen, qui iota et theta Graecis characteribus scrivitur, qui Salvator interpretatur, in numero trecentorum decem et octo exprimitur: [Col. 0717B] quod nos Christi passio liberaret a dominatu quinque carnalium sensuum, qui 168 nos antea variis vitiis captivantes exsuperaverant. Ubi post exprimitur supplendum est imaginabatur, quo nos, etc. S. Isidorus in Genes., de Victoria Abrahae cap. 11, repetit locum Eucherii cum aliqua varietate in postrema editione Matrit.: Jam tunc in sacramento crucis (cujus figura per Tau litteram Graecam numero trecentorum exprimitur) imaginabatur, quod nos, etc. Ex quo Rosweydus ad epist. 2 Paulini restituit in Eucherio imaginabatur. Sed praeterea in Eucherio legendum est, qui iota, et ita, aut eta Graecis characteribus. Rosweydus scribit, qui per et Graecis characteribus. S. Maximus Confessor tom. I edit. Paris. opera P. Francisci Combefis, pag. 170, inter quaestiones in sacr. Script.: [Col. 0717C] Quo typo (crucis) cum ejus nomine qui propter nos in illo affixus est, fortean fretus magnus patriarcha Abraham, cum trecentis decem et octo (hoc est, figura et nomine Jesu) adversarias potestates regum symbolo designatas, educens profligavit. Moris enim Scripturae est, ut ex elementorum quoque figuris, suum ipsa scopum, purgatis ut hoc consequamur, non raro manifestet. Faustus Rhegiensis lib. de Spiritu sancto: Sacer numerus dicimus, quia trecenti in aera sive supputatione signum crucis, decem et octo vero Jesu adorandum nomen ostendunt. Et in epistola de Poenitentia ad Felicem PP., et Patricium eamdem interpretationem sequitur, et ad pugnam cum vitiis transfert, Prudentium imitatus: Et ideo sicut pater fidei Abraham quinque illos reges in trecentis decem et octo, mysterio intra [Col. 0717D] litteram latente, devicit: ita et nos contra hos principales vitiorum duces in Jesu nomine et crucis signo (hoc enim utraque aera exprimitur) dimicemus. Ita legitur in raro opere, Veterum aliquot Galliae theologorum [Col. 0718A] scripta, Parisiis, 1586, quod exstat apud cl. Giovenazzium. Hincmarus Rhemensis, in responsione ad quorumdam quaestiones: Cur in quodam scripto posuerit mysticam Nicaenam synodum, plura habet de hac eadem interpretatione, ubi docet, in libris Graecorum et Latinorum per notas scribi nomina, quae interdum prima, et novissima, et virgula superposita in dexteram aeque veniente a sinistra, ut DS, NR, VR, interdum autem prima, et media, et novissima notantur littera, et virgula superposita in dexteram aeque veniente a sinistra, ut XPS, DNS. Non dissimili modo rem explicat Rupertus Tuitiensis lib. V in Genesin, cap. 15, qui notat nomen Jesu cum I et H superposita linea efferri in gignendi casu, ut numerus XVIII compleatur. Alii advertunt veteres solitos fuisse nomina propria [Col. 0718B] per duas primas litteras significare, ut CN, Cneus, TI., Tiberius.

196. Eamdem allegoriam attigerat S. Paulinus in epist. 2 ad Severum prope finem: Sed sicut ille (Abraham) non multitudine, nec virtute legionum, sed jam tum in sacramento crucis, cujus figura per 169 litteram graecam T numero trecentorum exprimitur, adversarios principes debellavit: cujus mysterii virtute, trecentis in longum texta cubitis, superavit arca diluvium, etc. Recte notat Rosweydus, Eucherium et Isidorum haec in commentaria sua transtulisse, Eucherium etiam numerum 18 explicuisse, quem Paulinus hic praeterit, nisi membrum hoc omissum fuerit a librariis ob difficultatem Graeci numeri et , quod nominis Jesu compendium est. Probabilissimum id [Col. 0718C] mihi videtur: nam et in Eucherio librariorum noto errorem, et in Ambrosio magnam varietatem lectionum ob difficultatem Graeci numeri et . Rosweydus ipse aliter legendum ait locum Ambrosii, de quo paulo ante, nempe: Trecentos enim T Graeca littera significat, decem et octo autem summam exprimit nomen. Paulinum hoc loco respexisse ad Prudentium judicat Barthius. Sed nihil est necesse ut Paulinus Prudentium, aut Paulinum Prudentius respexerit. Patebat enim interpretatio a praecedentibus jampridem tradita [(a) 2Kb] . Quamvis autem nonnulli in numero CCCXVIII Patrum Nicaenorum mystice intelligant crucem dominicam, et nomen Jesu, tamen expositio allegorica CCCXVIII vernaculorum Abraham etiam ante concilium Nicaenum ad crucem ipsam dominicam, et [Col. 0718D] primas litteras nominis Jesu referebatur, quam alii Patres post concilium secuti sunt. Nec dubito quin majori diligentia plura adhuc exempla congeri possint. Sed quae attuli satis sunt superque ut quivis [Col. 0719A] sine Sphynge et Oedipo intelligat quid exprimere voluerit Prudentius, cum exposita historia de victoria Abrahami addidit:

Nos esse large vernularum divites,
Si quid trecenti, bis novenis additis,
Possint, figura noverimus mystica.



CAPUT XXI. Fidei catholicae et Ecclesiae catholicae appellatio quantum Prudentio aliisque antiquis Hispanis debeat.

170 197. Saepe Prudentius, repugnante quamvis metro, catholici vocem in suis carminibus usurpavit, non illa communi significatione qua catholicus sonat universalem, sed hac magis propria qua catholicus dicitur qui non est haereticus, et prout ab eo discernitur. In praefat. omnium operum, vers. 39: Pugnet contra haereses, catholicam discutiat fidem. Peristeph. [Col. 0719B] hymn. 11, vers. 24: Munere ditatum catholicae fidei et paulo post exponit quid sit catholica fides, vers. 30:

      Catholicis reddite vos populis.
Una fides vigeat, prisco quae condita templo est,
   Quam Paulus retinet, quamque cathedra Petri [(a) 1Kb] .
Apoth. vers. 2: Ne dira relatu Dogmata catholicam maculent male prodita linguam. Ibid., vers. 291: Haec tu si dubitas nati mysteria Christi, Perdite, catholica non es de plebe. Psychom. vers. 107: Catholico in templo divini fontis ad aram Consecrat. Praef. I in Sym., vers. 59: Catholicam puppem. Vox quidem catholicus a primis saeculis Ecclesiae adhiberi est coepta apud Irenaeum, Clementem Alexandrinum aliosque; sed hanc peculiarem significationem qua haeretici a catholicorum numero excluduntur, nulli aut prius aut [Col. 0719C] illustrius expresserunt, quam Hispani scriptores.

198. In concilio Eliberitano canon est 16: Haeretici si se transferre noluerint ad Ecclesiam catholicam, nec ipsis catholicas dandas esse puellas. Ab hoc canone reliqua, vel generalia vel provincialia, concilia accepisse, quae hujusmodi matrimoniis aditum praecluserunt, notavit Ferdinandus Mendoza lib. II de Confirm. Concil. Eliberit. Pacianus Barcinonensis episcopus, cujus filio Dextro S. Hieronymus 171 suum scriptorum ecclesiasticorum catalogum inscripsit, sub Theodosio principe ultima senectute mortuus, castitate et eloquentia, et tam vita quam sermone clarus a S. Hieronymo dicitur. Is epistolam adversus quemdam Novatianum de catholico nomine scripsit, de quo nomine Novatiani controversiam excitarant. [Col. 0719D] Si bonum, inquit, nomen est, non recipit odium; si malum, caret invidia . . . . Sed sub apostolis, inquies, nemo catholicus vocabatur. Esto, sic fuerit, vel illud [Col. 0720A] indulge. Cum post apostolos haereses exstitissent . . . . . nonne cognomen suum plebs apostolica postulabat, quo incorrupti populi distingueret unitatem? . . . Ego forte ingressus populosam urbem hodie, cum Marcionitas, cum Apollinariacos, Cataphrygas, et Novatianos, et caeteros ejusmodi comperissem, qui se Christianos vocarent, quo cognomine congregationem meae plebis agnoscerem, nisi CATHOLICA diceretur? Plura alia addit egregia, sed illud non omittendum quod in multorum libris repetitur: Nec tamen aestues, frater; CHRISTIANUS MIHI NOMEN EST, CATHOLICUS VERO COGNOMEN. Illud me nuncupat, istud ostendit; hoc probor, inde significor. Nihil potuit dici luculentius.

199. Codicis Theodosiani titulus est in lib. XVI; De fide catholica. Theodosius noster, praeclarissimus [Col. 0720B] imperator, ad populum urbis Constantinopolitanae legem secundam ejus tituli 1 anno 380 tulit in haec verba: Cunctos populos, quos clementiae nostrae regit temperamentum, in tali volumus religione versari quam divinum Petrum apostolum tradidisse Romanis religio usque nunc ab ipso insinuata declarat, quamque pontificem Damasum sequi claret, et Petrum Alexandriae episcopum, virum apostolicae sanctitatis: ut secundum apostolicam disciplinam evangelicamque doctrinam, Patris, et Filii, et Spiritus sancti, unam deitatem sub parili majestate et sub pia trinitate credamus. Hanc legem sequentes CHRISTIANORUM CATHOLICORUM NOMEN JUBEMUS AMPLECTI: reliquos vero dementes, vesanosque judicantes, haeretici dogmatis infamiam sustinere, nec conciliabula eorum ecclesiarum nomen accipere, divina primum vindicta, post etiam motus nostri, quem ex coelesti [Col. 0720C] arbitrio sumpserimus, ultione plectendos. Justinianus hanc legem primam esse voluit sui codicis, ac tituli primi: De summa Trinitate ac fide catholica, ubi etsi nomina imperatorum Gratiani, Valentiniani et Theodosii praemittantur, tamen a solo Theodosio Magno latam eam fuisse legem constat ex codice Theodosiano et commentario Gothofredi. Obiter animadverto, intolerantiam illam religionum, quam novatores aliqui vocant, et saeculis barbaris natam clamitant, ab ipsis primis Christianis imperatoribus fuisse edictis solemnibus stabilitam; quam qui nunc tueri velit, auctoribus non levibus, et haud scio an gravissimis 172 uti poterit, bello et pietate insignibus, Constantino, Theodosio, aliisque antiquis imperatoribus; quorum leges adversus paganos, haereticos, [Col. 0720D] Judaeos, constant ex Historia ecclesiastica, et ex codice Theodosiano toto lib. XVI, quibus addi possunt aliae ex codice Justinianaeo [(b) 2Kb] . Alia leviora non [Col. 0721A] consectabor: haec quae deprompsi abunde probant jure meritoque regis, regnique catholici titulum fuisse Hispanis attributum, cum prae caeteris egregiam fidei et Ecclesiae catholicae appellationem antiquitus illustraverint; ut nihil nunc dicam, Recaredum a concilio, Toletano III fuisse regem catholicum acclamatum, quodque magis ad rem pertinet in Hispania maxime bellum perpetuum esse haeresi indictum. Neque immerito Prudentius noster, qui huic disputationi causam obtulit, a Christophoro Brower in notis ad Venantii lib. V, pag. 141, appellatur castissimus et vere CATHOLICUS CHRISTI VATES.



CAPUT XXII. Duae insignes trajectiones quorumdam versuum Prudentii in examen revocantur.

[Col. 0721B] 200. Saepe accidit, ut librariorum incuria in codicibus trajectiones verborum et versuum irrepserint, quas critici solent non sine aliqua utilitate animadvertere, et singula verba suis locis restituere. Exempla in Prudentio duo ponam illustria, alterum ex correctione Barthii, alterum ex conjectura cl. Viti Mariae Giovenazzii. Barthius lib. V, cap. 21 Advers., ex scheda membranacea ms. in Eulaliae Passione notat, a versu 56 manifestam esse trajectionem duorum versuum, quam, inquit, cum corrigendam huic schedae debeamus, 173 vel sola ea ope meruit, ut ejus ratio habeatur. In omnibus editis et mss. codd. quos ego quidem excussi et alii interpretes viderunt, ita leguntur illi versus: Sic habuit generosa patrum Turba columniferum radium: Scindere [Col. 0721C] qui tenebrosa potens Nocte viam face perspicua Praestitit, intereunte chao. Non aliter pia virgo viam Nocte secuta diem meruit, Nec tenebris adoperta fuit, Regna Canopica cum fugeret, Et super astra pararet iter, Illa gradu cita pervigili, Millia multa prius peragit, Quam plaga pandat Eoa polum, etc. Restitutio memorabilis ex Barthii scheda haec est: Praestitit, intereunte chao, Nec tenebris adoperta fuit, Regna Canopica cum fugeret, Et super astra pararet iter. Non aliter pia virgo viam Nocte secuta diem meruit. Illa gradu cita pervigili, etc. Ait Barthius duorum versuum transpositionem peperisse difficultatem, translationem vero Aegypti congruere fugae puellae, nam per Aegyptum plerique Christiani tenebras intelligunt, ut Gaudentius, tract. 1 et 2.

[Col. 0721D] 201. Nemini mirum videri debet, hujusmodi trajectiones contigisse in omnibus aut fere omnibus exemplaribus. Scaliger in praefatione Maniliana ad tertiam editionem carminum Manilii advertit innumera menda, trajectionemque non solum unius, sed et plurimorum versuum in Manilio. Barthius ipse lib. VI, cap. 28, in opere Chalcidii vitium trajectionis, interdum corrigendae, observavit, ut alios praeteream. In re nostra restitutionem approbat codex ms. a [Col. 0722A] Barthio allegatus. Si cui tamen Barthii fides in membranis citandis fluxa videatur (de quo vide num. 94), nihilominus prudenti hominis docti conjectura licebit restitutionem sustinere. Non negaverim aliquo commodo sensu lectionem veterem posse retineri, quam ipse quoque propter codd. vett. auctoritatem sequar: sed certe versibus ex Barthii scheda, vel opinione restitutis congruentior explicatio reddi poterit, quam sit interpretatio Chamillardi: Ita olim Deus noctu ignea columna, cujus candor eximius fugabat tenebras, Israelitis, claris patriarcharum nepotibus, viam commonstravit. Eulalia igitur, dum media nocte iter facit, ut ex hoc mundo exeat petatque coelum, clara veluti diei luce convestitur, nihilque videt tenebris nigrescere. Versus autem, Et super astra pararet [Col. 0722B] iter, intelligendus esse videtur de itinere quod noctu populus Israeliticus peragebat [(a) 1Kb] .

202. Alter locus est, quem trajectionis vitio laborare conjicit 174 cl. Giovenazzius, in Passione Vincentii, vers. 37 et seq.: Nos lucis auctorem Patrem, Ejusque Christum Filium, Qui solus ac verus Deus, Datiane, confitebimur. Putat Giovenazzius legendum, Nos lucis auctorem Patrem, Qui solus ac verus Deus, Ejusque Christum Filium, Datiane, confitebimur, cujus verba ex ms. commentario in hymnum S. Hilarii, Hymnum dicat turba fratrum, hoc loco insererem, nisi ipse intercessisset. Rationes multas affert ex antiquitate petitas. Duo tamen admonere juvabit: alterum, posse quidem hos versus Prudentii, prout in libris editis et mss. leguntur (et a nobis quidem legentur, [Col. 0722C] ne a nostra regula recedamus), ad divinitatem Jesu Christi comprobandam produci: sed tot aliunde esse in Prudentio hujus veritatis catholicae clarissima argumenta, ut minime esset dolendum, si versus illi aliter ordinati in hujusce rei confirmationem afferri amplius non possent. Praeterquamquod recte Giovenazzius arguit, ex hoc solo Prudentii versu, Ejusque Christum Filium, non solum sententia, sed verbo etiam divinitatem Christi comprobari: nam verus Filius Dei, necesse est sit Deus. Alterum, non esse mirandum si in Prudentii carminibus trajectio aliqua minus congruens consentientibus omnibus quos hactenus videre licuit codicibus mss. fuerit invecta, cujus vitium fortasse aliquando detegetur. In Apoth. vers. 248: Perquam ridiculum dicam, [Col. 0722D] quanta consensione omnium editorum, et plurium mss. hic versus ante Heinsium fuerit transpositus. Major in re tenuiore fuit gloria Latini Latinii. In praefatione libri I adversum Symmachum, vers. 74, omnes ediderant, Spes insueta subit, serpere flexibus, Et vibrarsagax eloquii caput. Latinius, trajectionem litterarum odoratus, seps restituit, plaudentibus et sequentibus omnibus. Chamillardus hanc restitutionem Sirmondo ascribit, Heinsius ait ita castigandum jam pridem [Col. 0723A] monuisse Latinum Latinium, Jacobum Sirmondum et Laurentium Pignorium. Ego quidem plurimi facio cum Sirmondum, tum Pignorium: sed ut gloria ejus castigationis Latinio debita cum his aliqua ex parte communicetur, oporteret demonstrare nihil eos audivisse de correctione Latinii, qui longe aetate praecessit. Percrebuit autem ea fama multorum sermonibus circa annum 1581; nam Latinius aenigma condidit ad cardinalem Guilielmum Sirletum, quod, quia nondum editum puto, hic referam ex schedis mss. apud cl. praesulem Reggium.

Si cui, quae fuerat procerum obsignata tabellis
In manibus spes certa diu, conversa repente
175 Serperet, inque sinu latebrasfera quaereret aspis,
Quis non horrendi subitique pericula casus
Si sanus reputet, miseratus defleat? atque
[Col. 0723B] Vix fieri potuisse putet quin protinus omnes
Corporis atque animi vires, roburque superbum
Quamvis magnanimo caderent? Audentior ergo
Solus ego intrepidus monstrum complector amicum,
Spemque valere simul jubeo; usurpataque furtim
Jura aliena suis extemplo reddere cogo.
Quid velit obscurum, Sirleti, aenigma, resolvo.
Tum subjicitur epistola data 12 Octobris 1581, quae typis jam est vulgata. Deinde hoc epigramma, quo etiam aenigma explicatur:

Forte sub obscura SEPIS Prudentius umbra
   Texerat ingenii dira venena tui,
Symmache, splendore o nimium confise superbi
   Nominis, et clari viribus eloquii.
Nescius historiae antiquarius, et simul audax
   Grammaticus SEPIS SPEM locat in solio.
Saecula perque novem tenuit male conscia furti,
   Ipsa licet non fur, SPES aliena tamen.
Exsulis est ausus causam defendere nemo,
   Nemo quiritanti ferre rogatus opem.
[Col. 0723C] Divino tandem perfusus lumine mentem,
   Injustum aspiciens exsilium miseri,
SPEM jubeo ire foras, et sedem reddere SEPI,
   Nullius metuens acre supercilium.
Sequitur Julii Jacobonii divinatio, qui aenigma explicabat de spe, quae Latinium jam senem fefellerat: alii aliter interpretabantur. Anno 1594 editae sunt Romae [Col. 0724A] Josephi Castalionis variae lectiones, non semel deinde recusae, ubi cap. XII haec lectio ex Latinio producitur, et praefertur alteri spes, exstanti etiam in codice mirae antiquitatis, quem Federicus Rainaldus emptum in bibliotheca Vaticana collocaverat. Videri etiam possunt, quae in Bibliotheca selecta Latinii ex Ulysse Aldrovando, aliisque annotantur. Weitzius tandem in Egmondano codice reperit, Seps insueta.



CAPUT XXIII. Peccata metri Prudentio objecta. Opusculum ms. Ludovici Cavalli contra Hymnos Breviarii Romani refellitur.

176 203. Cum passim Prudentius in metri regulas dicatur peccasse sive ex ignorantia, sive ex negligentia, plura ego collegeram, non tam ut eum defenderem, [Col. 0724B] quam ut rationem praescriberem qua Patrum Ecclesiae carmina sanari valeant, observata veterum consuetudine, non corrumpi, quod a multis factum esse constat. Sed ex ingenti silva pauca seligam; eaque potissimum quae ad Prudentium magis pertinere videbuntur, explicabo meliori ordine, quo res multum inter se connexae atque implicatae possint digeri. Ex quibus tamen non difficulter compendium artis poeticae ecclesiasticorum poetarum primae aetatis possit adumbrari. Chamillardus in limine suae editionis catalogum exhibuit syllabarum, in quibus erravit Prudentius, quem hic subjiciam, aliis ex Cellario additis [(a) 4Kb] .

177 204. Cellarius praeterea notat Prudentium es finita per is formasse brevitatis causa, ut famis [Col. 0724C] recto casu, luis, pubis; verba secundae quasi a forma tertia corripuisse, extorque, percense, collucis. Frequentius etiam Prudentio quam aliis esse, brevem in fine producere propter sequentis vocis geminam consonantem, ut Cath. 7, vers. 152 et saepe alias. Casaubonus, comment. in Trebellium, pag. 214, affirmat [Col. 0725A] Prudentium i primum Spiritus corripuisse; sed voluit dicere Sedulium, ut puto: nam is, ut gloriam sanctae et individuae Trinitatis clara voce decantaret, neglexit regulam grammaticae dispositionis: Gloria magna Patri semper, tibi gloria, Nate, Cum sancto Spiritu gloria magna Patri, quod observavit V. Beda lib. de Arte metrica. Si Prudentium Casaubonus vere respexit, fortasse notavit vers. 8, hymn. 10 Cath., Spiritus simul, et caro servit. Sed hunc versum aliter legendum esse constat ex commentario. Prudentius saepissime ea voce utitur, et semper i primum producit. Ricciolius part. 8 Prosod., cap. 2, app. 5, ait, Prudentium produxisse a in criminaque delusum ab accentu. Sed magis delusus est Ricciolius: nunquam enim a in crimina Prudentius [Col. 0725B] produxit. Longum quidem fecit a in ridendaque Sym. I, vers. 361, Mimica, ridendaque suis, sed ob caesuram, ut mox explicabo, vel potius ob dictionem encliticam que.

205. Barthius lib. XI Advers., cap. 20, observat, Agobardum in phaleco post obitum Caroli et Ledradi propitii vocem prima producta posuisse, secutum Prudentium in Passione Agnetis. Ita certe habet Prudentius vers. 130: Purgabor oris propitiabilis. Et in Eulalia, vers. 215: Carmine propitiata fovet. Potuit tamen Agobardus rationem sequi, cum in hujusmodi vocibus, ubi plures quam duae breves concurrunt, aliqua ex his produci valeat, ut pentametrum, aut hexametrum ingrediatur. Ita accidit in religio, reliquiae, Italia, Priamides, catholicus, pupugerat. Praeterea [Col. 0725C] cur non erit longum o in propitius [(a) 1Kb] ? 178 Ludovicus Cavallus in observationibus ad novos hymnos, quae mss. exstant in bibliotheca collegii Romani, correctoribus sub Urbano VIII objicit quod in azyma cum Prudentio y corripuerint, observat. 39; item quod pariter a in Judaicus cum eodem Prudentio longam fecerint, observ. 40; quod i in sempiternus, secuti eumdem Prudentium, breviaverint, observ. 41; et quod Paraclitus cum i brevi ejusdem Prudentii auctoritate protulerint, observ. 42 [(b) 1Kb] .

206. Memini me hoc Cavalli opusculum ab aliis laudatum allegare dissert. de Hymn. eccles., num. 159, 160, ac rursus in hymn. Hispan., pag. 267. Aliam hominis docti fuisse mentem existimaveram, alias rationes, quibus correctionem Urbanianam impugnaret. Postea in librum ms. incidi, et pauca reperi [Col. 0726A] quae aliqua responsione digna videantur. Verum quod suo loco praetermissum est, alieno dicere non pigebit: si tamen alienus hic locus est judicandus, quo eadem opera et hymnos correctos Breviarii Romani, et nostrum Prudentium licet vindicare. In hymno Ad vesperas sabbati in Albis, Ad regias Agni dapes, reprehendit, ut dixi, Sinceritatis azyma, correpto y in azyma, quamvis Prudentius corripuerit Apoth. vers. 353: Lascivire choris, similaginis azymon esse. Ricciolius in indice 2 syllabarum controversarum numerat hanc ipsam, et concedit produci a Nicandro in Alexipharmacis, sed addit, nos in pronuntiando sequi posse ex consuetudine jam invecta accentum Graecum, qui est in antepenultima. Quid si saltem quarto Ecclesiae saeculo ea consuetudo [Col. 0726B] jam obtinuerat? Sic enim habet Paulinus in carmine ad Cytherium de naufragio Martiniani: In veritatis azymis; et Natali 8: Inde fugae memores etiam nunc azyma sumunt. Recte ergo Casimirus Sarbievius S. I, qui solus eum hymnum correxit, censuit non mutandum versum Sinceritatis azyma. Nam Sarbievium, poetam lyricum praestantissimum, fuisse e numero eorum qui emendationi hymnorum jussu Urbani VIII operam navarunt, quod tunc me fugerat, nunc plane affirmo edoctus ab eminentissimo cardinale Joanne Carolo Boschio, qui, ut est cum aliarum, 179 tum praecipue ecclesiasticarum rerum cognitione egregie instructus, id me perhumaniter admonuit; ostenditque editionem Parisiensem pulcherrimam operum Sarbievii, in cujus praefatione haec narratio de correctione [Col. 0726C] Urbaniana continetur.

207. De voce Paraclitus eadem responsio ex consuetudine et accentu Graeco petitur. Et cum Cavallus fateatur, Patres in fine iambici posuisse Paraclitus, ut S. Hilar., Cum Spiritus Paraclitus Effulsit in discipulos, inepte contendit tum ab ipsis adhibitum spondaeum pro iambo: nam potius in aliis sedibus contra metrum peccabant quam in fine iambici, ubi semper iambum adhibebant [(c) 1Kb] . Correctores etiam retinuerunt quod Prudentius scripserat Cat. 12, vers. 42: Populique rex Judaici, in vesperis Transfigurationis. Contra nihil profert Cavallus, nisi dubium exemplum Juvenalis, satir. 14, vers. 101: Judaicum addiscunt, ac servant, et metuunt jus. Similiter usus est Prudentius Apoth. vers. 552: Sunt qui Judaico cognatum dogma furori, et vers. 321: Haec si Judaicos [Col. 0727A] sic intellecta rigassent. Sed in his omnibus versibus locus est spondaeo per synaeresin Judai, in primo illo opus est iambo in sede extrema, Populique Rex Judaici, uti etiam dactylo in versu Alcimi Aviti de Origine mundi, Quando induratum plebes Judaica nomen. Ut in sempiternus i longum asseratur, sola Josephi Scaligeri auctoritas idonea minime est, neque enim certum est derivari a semper et aeternus, neque, si id certum sit, derivata semper legem primitivorum sequuntur, praesertim quia ae sicut in i mutatur, ita in i breve converti poterit. Paulinus pariter i corripuit in carmine ad Cytherium de Naufragio Martiniani prope finem: Ut sempiternae clara vitae gloria. Eamdem quantitatem defendit Huetius in Origenianis contra Scaligeri opinionem. Haec Prudentio [Col. 0727B] cum correctoribus Urbanianis communia. Caetera praetermitto, quia et leviora sunt, et ad nos non pertinent, vel si ad nos quidem, non tamen ad hoc tempus, neque ad hunc locum.



CAPUT XXIV. Leges a Prudentio aliisque antiquis poetis Christianis in metro servatae.

180 208. Et ut in Prudentio defendendo pergam, totamque defensionem ad certa capita revocem, nonnullas regulas exponam quibus syllabarum quantitas ab eo adhibita vindicetur [(a) 9Kb] . PRIMA SIT REGULA: Quaedam sunt voces in Ecclesia Romana ab ipsis religionis nostrae initiis usitatae peculiari quodam intervallo brevitatis, aut longitudinis, sive ex Graeco, sive ex Hebraico idiomate conversae, quas viri docti jure eadem [Col. 0727C] quantitate proferebant, non ad originem, sed ad consuetudinem attendentes, populo usum concedentes, sibi scientiam reservantes. Ludewigius Vossium lib. IV, part. 2 Instit. orator., cap. 1, § 3, secutus, de Prudentio ita ait: Caeterum voces in diviniori coetu Christianorum 181 inventus, quod receperit noster et adhibuerit, culpare velle absurdum est. Idem observat, poetas Christianos verba ecclesia, mysterium, psalterium, et alias in Ecclesia Romana receptas adeo [Col. 0728A] voces, ut non sine periculo falsae doctrinae immutari a quovis potuerint, adeoque et a plebe fuerint usitatae, in antepenultima breviasse. In his tamen exemplis non una eademque videtur fuisse consuetudo. Nam Prudentius in ecclesia et mysterium antepenultimam producit, S. Paulinus saepe etiam eamdem syllabam longam fecit. Ex hac regula sustineri poterunt in Prudentio Allophylus, Arrius, eremus, heresis, idolum, daemon, Iesus eliso i, aut e; Paraclitus, Azymon, Iudaicus, et aliae similes voces, quanquam nihil prohibet quominus eadem vocabula diversis rationibus ac regulis defendantur, ut ex regulis sequentibus constabit.

Altera est regula. In vocabulis e Graeco derivatis, accentu a quantitate discordantibus, veteres poetae [Col. 0728B] Christiani neglecta quantitate accentum secuti sunt in antepenultima, quod ita tum pronuntiarent. Diversam olim fuisse rationem pronuntiandi, variasque doctorum opiniones ex Quintiliano lib. I, cap. 5, discimus: Ut Atreus, quem nobis viventibus doctissimi senes acuta prima dicere solebant, ut necessario secunda gravis esset. Ac revera Plautus non solum dactylum facit Phoedromus, cujus o est o mega, sed etiam penultimam corripit in Philippus, quia utrobique Graece scribitur, et pronuntiatur cum accentu in antepenultima. Sic ex usu brevem penultimam proferimus in antiphona, quamvis o longum sit; et Italice, Otranto, Taranto, Hispanice vero Fromesta dicimus, accentu in antepenultima collocato. Ex hac regula plures defenduntur syllabae in Prudentio, [Col. 0728C] eremus, phrenesis, idolum, poesis, mathesis, secunda correpta; contra produxit i in sophia, quia Graece acuitur, ut nunc eadem ratione, et ob consuetudinem, multi proferunt longam secundam in Andreas, Matthias, idea.

209. Tertiam regulam statuo. Multa sunt quae Prudentii aliorumque aequalium auctoritate defendi possunt, tum maxime cum antiquiorum exempla vel praecepta contraria non obstant. Saepe Prudentius e in [Col. 0729A] imbecillus corripuit. Cur reprehenditur a Vossio lib. II Gramm., cap. 17, Chamillardo aliisque? Nam imbecillum formatur a baculo seu bacillo, quasi sine baculo. Dicunt, Horatium et Lucretium in hexametris produxisse. At in hexametris necessitate metrica debuit produci. Itaque Becmanus, de Origin. ling. Lat., verbo Baculus, potius accusat Horatium, quod posthabita origine produxerit, nisi excuses per figuram, qualis in relliquiae, exemplumque 182 Prudentii et I. C. Scaligeri, qui corripuerunt, producit. In involucris u corripuit Prudentius. Cur reprehenditur? Aiunt esse ab involutum, et Prudentium deceptum, quasi putaverit esse a volucris. Quid si derivetur ab involvo, ut nonnulli suspicantur, et dicatur involucrum quasi involvucrum, extrito v consonante [(a) 1Kb] ? [Col. 0729B] At involucrum dictum ab involvo sive involvendo comprobat Iso in glossis ad vers. 36 hymni 5 Cath., Ne sanctum involucris pollueret locum. Calceamentis a volvendo. Haec origo quidem mihi non placet: sed consuetudo veterum certa est, ut corriperent etiam simulacrum, lavacrum, quod ex Prospero Aquitanico aliisque incerti auctoris versibus Fabricius observat in ind. poet. Christ. Cl. Teolius testatur, apud S. Prosperum carm. de ingratis occurrere involucris penultima correpta: locus mihi quaerenti non occurrit. In vett. codd. reperio scriptum involucla, quasi ab involuculum. Notatum ab aliis non invenio, Prudentium corripuisse u primum in lugubri vers. 79 hymni 9: Sol refugit, et lugubri sordidus ferrugine. Contra sunt optimorum poetarum exempla, [Col. 0729C] et in lugeo u est longum. Nihilominus cum syllabarum quarumdam varia fuerit, et communis quantitas, et saepe derivata declinent a sua origine, non statim erroris arguendus est Prudentius, sed vel ejus exemplo defendi poterit, saltem eo tempore quo scripsit, [Col. 0730A] corripi potuisse u primum in lugubre; quod etiam corripuit S. Damasus in versibus de S. Agnete:

Fama refert sanctos dudum flevisse parentes
Agnen, cum lugubres cantus tuba concrepuisset [(b) 1Kb] .
Huc fere revocari possunt in Prudentio propola prima producta (quae vox abest ab indicibus Chamillardi, et Cellarii), berillus, calceamentum, cui, pugillaris, frustra a brevi, dispar, ganeo, impar, Pyreneus, delibutus, smaragdinus, charisma, redimitus, quanquam in redimitus cum saepius i primum corripuerit, semel tantum 183 produxerit, in codd. pro coronatus irrepsisse redimitus, haud levis est conjectura. In berillus e corripuit etiam Venantius Fortunatus lib. III Vitae S. Martini:

[Col. 0730B] Quae palla ex humeris mixto Chrysoprase berillis
Ita lego. Alii male, mixto Chrysopraso, vel Chruso prasoberillis.

210. Quarta est regula. In nominibus propriis magna fuit veterum poetarum licentia, sive quia quorumdam erat opinio, communes eorum esse syllabas sive aliorum exemplo: multo vero magis in nominibus quae a gentibus exteris et barbaris accipiebant. Huc pertinent Allophylus, Lacaedemon, Pyreneus, Cyaneus, Sardinia, Asclepiades, Hadrianus, Arrius, Marcion, Marcionita, Iesus, et alia Hebraea, quanquam ex his plura possunt alia et meliori ratione defendi, ut Hadrianus, Marcionita, Iesus per synaeresin. Scio nonnullos poetas veniam praefari, cum nomina propria efferunt, contra quam usitatum syllabarum intervallum [Col. 0730C] exigere videatur [(c) 24Kb] .

211. Non dubito quin poetae plerumque luserint, dum difficultatem nominis proprii enuntiabant, ut Horatius satira 5:

Mansuri oppidulo, quod versu dicere non est,
[Col. 0731A] quod, si libuisset, vel licentia, vel necessitate metrica intrusisset. Ausonius epist. 20 ad Paulinum sic incipit:

Paulino Ausonius: metrum sic suasit, ut esses
   Tu prior, et nomen praegrederere meum.
At poterat metrum consistere, quamvis prior esset Paulinus, si alio modo versus formaretur [(a) 1Kb] . Noster quoque Prudentius pariter metrum 184 repugnare dixit, ne Saturninorum nomen Sapphico carmine includeretur, vers. 161, hymno 4 Perist.: Quatuor posthinc superest virorum Nomen extolli, renuente metro, Quos Saturninos memorat vocatos Prisca vetustas [(b) 1Kb] . Hoc ipsum tamen ob aliquam difficultatem ab eo dictum intelligo, non quod versus Sapphicus hoc modo compingi non posset: Inde Saturnini obeunt securi Quatuor una, aut alio simili. Prudentium [Col. 0731B] imitatus est Sidonius lib. IX, epist. 16:

Post Saturninum volo plectra cantent . . . ,
Singulos quos nunc pia nuncupatim
Non valent versu cohibere verba,
Quos tamen chordae nequeunt sonare,
   Corda sonabunt.
Plura exempla similia affert Sirmondus, pag. 103, in notis ad Sidonium. In Sedulio, Aratore, Venantio Fortunato, Prudentio reperio scriptum more Latino, Arrius, secunda correpta. Cur id damnem? Cur potius communem ita loquendi consuetudinem non fatear? Christiani poetae majori licentia quam veteres, nomina propria syllabis communibus pro arbitrio pronuntiabant, ii vero maxime qui ferrea aetate vel post eam scribebant. Fortunatus lib. VIII, carm. 4:

[Col. 0731C] Has inter comites conjuncta Cesaria fulget.
Quo versu relato ait Barthius lib. LXVI Advers., cap. 3: Nominum propriorum cura exigenda non est a poesi hujus auctoris. Itaque concludam, optimos quosque poetas certa quadam licentia usos fuisse in variandis syllabis nominum propriorum, sed cum moderatione et verecundia, quod attinet ad nomina Latina et Graeca: nam qui diligentius quaerunt quo [Col. 0732A] intervallo brevitatis vel longitudinis Hebraei suas voces pronuntiaverint, aut ex Massoretarum disciplina tradunt esse nunc pronuntiandas, ii mihi videntur oleum et operam perdere, ne dicam judaizare. Qui si mihi persuaserint denique, opinionem R. Moysis potius quam R. Salomonis tenendam esse; vocem aliquam scribi per chatef patach, scilicet a brevissimum; aut per patach, quod est a breve; aut per kametz, nempe a longum; originem magis Hebraeam quam Arabicam aut Syriacam attendendam esse: cum, inquam, id obtinuerint, tum bona eorum pace respondebo, malle me sequi Tertulliani, Juvenci, Prudentii, Paulini 185 aliorumque veterum Patrum sententiam, qui sui saeculi et linguae morem non ignorantes, aut consuetudinem Hebraeorum scierunt [Col. 0732B] et contempserunt, aut ne curarunt quidem scire, quorum imitari malo negligentiam quam istorum obscuram diligentiam.

212. Quinta regula. Erroris non sunt arguendi Prudentius aliique antiqui poetae ecclesiastici, quod licentia poetica interdum, et figuris synaeresi, crasi, aliisve hujusmodi utantur. Haec cum explorata sit regula, e catalogo errorum metricorum Prudentii delendae sunt hae voces: cui, monosyllabum breve; ganeo, cujus a potest esse longum synaeresi facta in duabus syllabis postremis; delibutus, ubi i necessitate metrica fit longum (ut etiam concedit Ricciolius de Regulis generalibus prosodiae part. 2, reg. 9); margarita, Iesus eliso e, Hadrianus, Marcionita, ia et io synaeresi facta, nam i in Marcion est longum. Exstat apud cl. [Col. 0732C] Giovenazzium Christophori Wasii Senarius, sive de legibus et licentia veterum poetarum, Oxonii e Theatro Scheldoniano 1687, liber in nostris regionibus rarus, ubi auctor aliquantulum obscure, sed docte de figuris poetarum, hiatu, ectasi, diaeresi aliisque disserit, ac multa affert quae Prudentio conveniunt, nisi quod is non tanta licentia abusus est quantam antiqui poetae, praesertim comici, sibi arrogabant [(c) 8Kb] .

[Col. 0733A] 186 213. Sexta regula. Poetae III et IV saeculi, praesertim Christiani, frequentius quam veteres, syllabas breves producebant ratione caesurae. Id multi non advertentes, carmina ecclesiastica corrigere ausi, ea corruperunt. Christophorus Cellarius, quamvis non indoctus grammaticus, in curis posterioribus de barbarismis versum Juvenci ex prologo,

Sanctificus adsit mihi carminis auctor
Spiritus,
ita refert, ut addat, Nisi forte quod lex metri postulat, legendum est SANCTIFICANS. Ineptissima est haec conjectura. Idem Cellarius notat, frequentius Prudentium quam alios, brevem in fine producere propter sequentis vocalis geminam consonantem, quasi id reprehensione aliqua dignum esset. Verum Prudentius [Col. 0733B] non solum recte id facere potuit, sed etiam debuit, si plurium doctorum hominum sententiam tueri velimus [(a) 4Kb] . Difficilior est controversia, 187 sitne syllaba communis ratione solius caesurae, quamvis [Col. 0734A] vocalis, ubi fit caesura, consonanti aliqua ejusdem dictionis non terminetur: nam in his, pectoribus, oratis, Eurialus, caput, tuus, obruimur, et similibus, nulla est ratio dubitandi. Et Servius quidem versum 164 lib. III Aeneid.:

Dona dehinc auro gravia, sectoque elephanto
reprehendit, quia GRAVIA finalitatis ratione producitur, sed satis aspere: nam in nullam desinit consonantem. Alia etiam exempla proferri solent ex Lucretio, Ovidio, Statio, Virgilio, quae explorata non esse, neque rem conficere, ostendi in censura hymnor. Santol. post Hymnod. Hispan., pag. 440. Scaliger contra quosdam grammaticos (fortasse intelligit Servium) ait lib. II, cap. 17 Poetic.: Omnis caesura indifferens est; neque caret ratione: sistitur enim in ea dimensio. [Col. 0734B] Et in saltationibus ad caesuras terram pede feriebant. Rationi adjungam auctoritatem Prudentii aliorumque aequalium, si alicujus ea sit ponderis (cur autem non sit?) ex qua saltem efficitur, poetarum [Col. 0735A] Christianorum eam fuisse consuetudinem, ut saepius quam antiquiores caesuram indifferentem adhiberent.

214. Regula septima. Primi ecclesiastici poetae ob aliquam dialectum 188 Graecam, vel propter sui temporis consuetudinem in nonnullis vocabulis Graecis , et in vocales breves convertebant, non sine antiquorum exemplo. In Prudentio haec passim reprehenduntur, aenigma, Berillus, Chalcedon, daemon, energima, eremus, heresis, idolum, Lacedaemon, mathesis, phrenesis, poesis, Pyreneus, romphealis, sphera; quia syllabas Graecas natura longas corripuit. Eccur autem antiquiores, qui simili licentia usi sunt, exemplumque dederunt, sine ulla reprehensione abire permittuntur? Quaedam colligam partim ab Hispaniolo [Col. 0735B] aliisque, partim a me observata. Ionius conscribitur per tamen Virgilius, Ionio in magno, alii similiter corripiunt. Orichalchum habet diphthongum ei. Horatius in Art. poet. breviat i,

Tibia non ut nunc orichalcho juncta, tubaeque.
Ita Virgilius et alii. Sithonius per , itemque aemonia a Virgilio aliisque corripiuntur. Orion etiam per , Servius vero per scribi olim tradit, et extrito manere micron. Ovidius lib. IV Fastor.:

Hunc, Hyreus quia sic genitus, vocat Oriona,
   Perdidit antiquum littera prima sonum.
O mega in Origenes ab Horatio corripitur. Virgilius in Ciri,

Sordibus, et scoria pariter tabescere tali.
[Col. 0735C] Scoria Graece habet . In hepar Latini breviant, et similiter Catullus et Persius in crepida . In mater et pater corripi notissimum est: in aer interdum protrahitur, sed Claudianus breviavit,

Lucidus umbrifero miscebitur aer Averno.
Valerius Flaccus in VI:

Aequaque nec ferro levior, nec romphea ligno.
[Col. 0736A] Chorea a Tibullo, et platea a Catullo e brevi efferuntur, quamvis sit diphthongus . Graeci scribunt ptissana, per duas ss, et grabbatum duabus bb. Horatius dixit ptisana brevi i, et Virgilius grabatum a primo brevi in Moreto. Q. Sereni est hic versus:

Et vitio capitis phrenesis furiosa movetur.
Aeneadae in secunda vocali habet , et corripitur a Virgilio [(a) 40Kb] . Multa errant nonnulli recentiores, cum 189 veterum scripta in judicium vocant. Aetatem linguae Latinae saeculo Augustaeo concludendam esse putant, vel ita certe judicant quasi minus Latinum esset quidquid ab aliquo ejus saeculi scriptore non reperiatur scriptum. De Prudentio, Paulino, Ausonio, et aequalibus eorum, perinde loquuntur ac de nostri temporis hominibus, qui linguam Latinam jam [Col. 0736B] mortuam labore, et industria, et ex libris solis addiscunt. Itaque viros illos clarissimos, qui in foro et luce publica hominum versati sunt, in pronuntiatione et usu quarumdam vocum frequentissimarum errasse, deceptos aut delusos fuisse temere jactant. Inique poesin et Latinitatem Prudentii et similium ad regulas seu consuetudinem saeculi aurei, quod vocant, exigere volunt, cum interea non solum Terentium, quem plurimi Cicero faciebat, sed etiam Plautum, Ennium et alios tueantur, quamvis ea quae Terentius et caeteri in prosodia ausi sunt, longius ab aetate Augusti recedant quam Prudentii carmina. Denique vix poterit syllaba aliqua in Prudentio deprehendi quae per figuram aliquam poeticam non valeat excusari: quales multas in similibus vocibus adhibuerunt Lucretius, [Col. 0736C] Catullus, Virgilius, Horatius, Ovidius et aequales, quas nonnulli errores et vitia esse putant.



CAPUT XXV. Prudentius ab aliis corruptus, ab aliis male correctus, ab aliis defensus. Peculiares animadversiones de ejus prosodia.

190 215. Si ea excipias quae Prudentius ratione [Col. 0737A] aut aliorum exemplo fecit, admodum pauca invenies quae peccata metri possis appellare: in quo socios ille haberet praestantissimos poetas Horatium, Virgilium, alios, de quibus tamen saepius affirmare licet, quod de comicis Terentianus Maurus: In metra peccant arte, non inscitia. Scaliger lib. II Poetic., cap. 31, de vitiis in quantitate loquens: Ex Homero, ait, multa petere queas: fuit enim negligentissimus. Aristarchus ea modestia Homeri errores notavit, ut nunquam diceret, Homerum errasse, sed quidquid non probabat, Homeri esse denegabat. Cicer., epist. 11, lib. III: Ut enim Aristarchus Homeri versum negat quem non probat: sic tu (libet enim mihi jocari) quod disertum non erat, ne putaris meum. De eodem Aristarcho intellige Ausonium epist. 18: Quique notas [Col. 0737B] spuriis versibus apposuit. Obiter corrigam alium locum Ausonii, a Scaligero filio in Lection. Ausonian. non animadversum, in praefat. ad Ludum septem sapientum:

Maeonio qualem cultum quaesivit Homero
   Censor Aristarchus, normaque Zenodoti.
Pone obelos igitur, spuriorum stigmata vatum,
   Palmas, non culpas esse putabo meas.
Lege meo periculo, spuriorum stigmata versuum, vel versum [(a) 1Kb] . Igitur quod Aristarchus in Homeri carminibus fecit, idem potiori jure in Prudentio facere liceret, ut spurios esse versus diceremus, quos aliquo vitio infectos constaret [(b) 2Kb] .

191 216. Egregia sunt quae affert Barthius lib. LXI, cap. 23, qui, cum ostendisset recte dici aer et aether neutro genere, Talia, inquit, plura sunt apud [Col. 0737C] Christianos vates, quae nos ignorantia antiquitatis, ob amissos tot egregios, imo fere uno et altero demptis, summos Romanae eloquentiae conditores non intellecta damnamus. Praecipue apud coryphaeum eorum Prudentium, quem ego ad plurimos mores ritusque explicandos [Col. 0738A] maxime idoneum scriptorem exstare in hoc censu arbitror; sed qui sit etiamnum plurimis maculis confossus atque confectus, non alia majore de causa, quam quod maxime omnibus accepta scripsit, et tali genere dicendi, quali vix optari poterat [(c) 1Kb] . Non solum autem codd. mss., sed etiam editionibus Prudentii plurima vitia imputanda esse Gronovius aliique docent; quod a nobis singulis locis adnotabitur, cum varietates lectionum expendemus. Aliqua etiam confusio oriri potuit ex duplici editione carminum Prudentii, dum adhuc is viveret, quod suspicatur Heinsius. Exempla vetera non desunt ex quibus liquet scriptores sua opera emendatiora iterum vulgasse. Mihi probabile est Prudentium suos hymnos et opuscula seorsum ac diversis temporibus composuisse et publicasse, [Col. 0738B] quae tandem anno aetatis 57 in unum corpus coacta in publicam lucem emiserit, ac nonnulla emendaverit.

217. Exemplum vero errorum qui a typographis sunt inducti, ponam in idolum, quod brevi o a Prudentio semper inducitur. Aldus senior codd. mss. errorem putans, saepe emendare voluit, ut Psychom. vers. 379: Quosque viros non ira fremens, idolaque bello pro Quosque viros non ira fremens, non idola bello. Et Aldus quidem regulam secutus est, neque in errorem incidit; non ita Muratorius in S. Paulino, qui eamdem syllabam corrigere ausus, multo majus ipse peccatum commisit, nam i in idolum contra omnes regulas, cum sit , et sine ullo exemplo corripuit, poem. ultimo In ethnicos vers. 203, Nec se paganus laudet, si vitat idola. Subjicitur nota Muratorii: In ms. legebatur, [Col. 0738C] si qui idola vitat. Emendavi. Non emendasti, 192 Muratori, corrupisti. Idem Paulinus in Epithal. in Julianum:

Absit, ut idolici videatur filia templi.
Manifestum est, a Paulino o in idolici corripi [(d) 2Kb] . [Col. 0739A] Josephi Blanchinii eruditionem, multum ab aliis laudatam, ego quoque valde commendo: peculiari etiam ratione hominis diligentiam amplector, quod officium nostrum Isidorianum illustraverit. Sed nollem, vir doctus, a facultate poetica, vel ab ejus cognitione imparatus, ad hymnos Prudentii in Officio Mozarabico emendandos, accessisset. Animadverti num. 74, quam abnormes versus Prudentio affingere voluerit, nunc quaedam attingam quae emendare cupiens vitiavit, ne aliquando in Prudentii carmina novi errores irrepant. In S. Eulalia vers. 64, Mane superba tribunalia adit, nullam correctionem adhibet, cum legi debeat, Mane superba tribunal adit. Vers. 209, Texta feram pede datilico, emendat dactylo, vel dactylico. Legendum dactylico, nam aliud metro repugnat. In [Col. 0739B] hymno Jejunantium, vers. 7: Quo fibra cordis expiatur vividi: corrigit, expiamur lividi; male: nam fibra est in nominativo, a correpto. Vers. 24, Liberque flatu, nescio cur mutavit in libet. Vers. 98, Veteresque nugas condomare ac frangere, contra sensum et metrum posuit condonare et frangere: fortasse ex errore typographico editionis Giselini, quem is in erratis notaverat. Pari errore pro vera lectione vers. 134, Impendit, inquit, IRA summi judicis substituit, Impendet, inquit ITA, sensu et metro repugnante. Vers. 161, Nullus vivendi, corrigendum fuit, Nullus bibendi. Blanchinius, nisi erravit typographus, scripsit, Nullus habendi. Plura praetereo quae male correxit, plura quae, cum deberet, non emendavit. In quaedam etiam peccata hujus generis incidit Gallandius, vir caeteroquin [Col. 0739C] doctissimus, in editione Prudentii [(a) 1Kb] . Non his auxiliis, non defensoribus 193 istis Prudentius eget. Patrocinium ejus suscepit Scaliger in Lection. Auson. pag. 207 edit. 1588. Habebant et aliud peculiare poetae Latini, praesertim aetate Ausonii, ut non solum Graecas declinationes in Graecis negligerent, et ad regulam Latinorum referrent: sed et quantitatem ita everterent, ut accentu illam metirentur. Sic pag. 104 corripit e in Thales, ut Sidonius in Lyristes, Alcaeo potior Lyristes ipso, quasi non Thales et Lyristes, sed Thalis et Liristis dicerent. Sic Quintus Cicero: Conditur Oceani ripa cum luce Bootis. Latini, ut notat Servius in libello de Accentibus, eumdem accentum quem Graeci habent, efferunt in Graecis nominibus. IDOLA semper est dactylus apud Prudentium. Sidonius penultimam producit in Euripides, [Col. 0739D] non quantitatem, sed accentum secutus. Orchestram quatit alter Euripidis, secundam producit in Marsyas . . . contra corripit secundam in Arato . . . Denique inspice totum Sidonium, totum Prudentium, et alios; invenies, [Col. 0740A] semper eos non syllabas Graecas, sed accentum Graecum esse secutos [(b) 1Kb] .

218. Adhaeret his Barthius lib. XXIII, cap. 14. In Prudentio cum larvis luctantur, qui eruditissimo, elegantissimo, et longe Christianissimo poetae obstrepunt ea de causa, quod syllabarum modulos negligentius habet. At ille hoc studio agit, nec adeo ea de causa grammaticis pugnare vult, cum sciens soloecisset. Nec tamen exemplis et ratione carent. Frivola utraque, et utraque nihil. Idem capital admisit Ausonius, epist. 1. Et festinato tempore utraque daret, et alibi. Et quidquid apud eruditissimum hunc poetam (Ausonium) legas, jubeo meo periculo censeas apud Lucilium, Ennium, aut tales legere. Plura deinde in Ausonio notat quae ne in Prudentio quidem reperiuntur. Becmanus de [Col. 0740B] Origin. linguae Latinae verbo Video, quod Prudentius mediam semper in idolum corripuerit, alios per systolen, alios aliter excusare ait, Tryphonem grammaticum per quae sit , , , nempe pro . Ludewigius in Vita Prudentii acriter eum defendit contra eos qui barbarum illum vocant, quod metri causa dixerit 194 famis, luis, pubis, Joannis, pro fames, lues, etc. Cur legimus, inquit, apud Plautum et Virgilium lea pro leo, hospita pro hospes, vallis pro valles, felis et vulpis pro feles et vulpes? Prudentius usus est intereceptus pro interceptus, interefectus pro interfectus (vide num. seq.), qua licentia usus quoque est Virgilius . . . Figurae nihil aliud sunt, nisi palliati errores. Si ea omnia quae Homerus, quae Virgilius, quae alii veteres [Col. 0740C] ausi sunt, poeta aliquis junior dixisset, neque de exemplo constaret, reprehensiones hominum vix sustinere posset. Clericus in Vita Prudentii ignorantiam suam manifeste ostendit, arguens ex catalogis syllabarum quibus peccasse dicitur Prudentius, et vocum parum Latinarum quae in eodem notantur, multa eum in metro et Latinitate errasse. Nam similes catalogi adversus optimum quemque auctorem possunt confici, et in plurimorum editionibus confecti sunt, ut verba obsoleta, antiquata, et rarioris usus dignoscantur, quin eorum propterea famae quidquam detrahatur. Prudentium studiosum fuisse antiquitatis non nego. Sed recte Cicero lib. III de Oratore, pag. 123; Inusitata sunt prisca fere ac vetusta, et ab usu quotidiani sermonis jam diu intermissa, quae sunt poetarum [Col. 0740D] licentiae liberiora quam nostrae; sed tamen raro habet etiam in oratione poeticum aliquod verbum dignitatem. Multo vero magis id licuerit Prudentio, qui hominum sui temporis doctissimorum exemplum imitabatur. [Col. 0741A] Hac ratione sustineri possunt fames, lues, colluces brevi ultima, de quibus adversus Salmasium dixi num. 214. Liberior fuit Plautus, qui, ut observat Muretus Var. Lect. lib. XVI, cap. 14, ultimas syllabas verborum imperandi corripit, cum libet, etiamsi primi secundive ordinis sint, ut ama, vide, tace, cave. Christophorus Wasius cap. 15 Senarii multis exemplis probat, finalem syllabam priscis fere breviari in imperativis primae, secundae et quartae conjugationis. Ausonius, grammaticus et rhetor celeberrimus, non dubitavit soloecismum brevi secunda dicere, etiam cum adversus Auxilium grammaticum scriberet, cujus ceras miniatulas, vel potius ferulas potuisset revereri:

Auxilium te nempe vocas, inscite magister,
[Col. 0741B] Da rectum casum, jam solecismus eris,
sive scribendum sit, solicismus, ut ex diphthongo prima vocalis tollatur: nam inter diphthongum et nulla aut exigua erat differentia in pronuntiando.

219. Ejusdem Ausonii est idyll. 11:

Qui bipes, et quadrupes foret, et tripes omnia solus,
es brevi in bipes et tripes, uti alibi in quadrupes S. Paulinus consonat Nat. 12, vers. 383:

Constitit ignoto pro limine quadrupes hospes.
Rursus Ausonius epigram. 9:

Suasisti Venus ecce duas dyseros ut amarem,
Odit utraque: aliud da modo consilium.
195 Et ad Patrem:

Et placuisse reor geminis aetatibus, ut se
Non festinato tempore utraque daret.
[Col. 0741C] Quod Scaliger excusat ratione accentus [(a) 2Kb] . Major est difficultas, qua ratione Prudentius primam produxerit in cuique trisyllabo: non enim probo aut eos qui emendant Prudentii loca, suus est mos cuique genti, sua cuique dextra est, sua cuique jura; aut Gifanium, qui ait, Prudentium his locis e produxisse, quasi spondaeum quinto loco pro dactylo intruserit. Sed Prudentio libuit ita diphthongum dissolvere, ut [Col. 0742A] primam protraheret; sic in aquai fieri solet. Et notum est, veteres pro cui scripsisse quoi. Neque assentior his qui quoties occurrit fio aut fiat prima brevi, versus Prudentii emendandos censent. Quamvis enim non infeliciter id interdum effici possit, neque toties Prudentius corripuerit quoties putavit Chamillardus, tamen aequum non est repugnare veterrimis. codd. mss. consentientibus. Dicam igitur Prudentium secutum originem Graecam a , ex quo fuat, et fio. Usi similiter sunt Arator et Tertullianus. De a in ratus aliter judico. Prudentius saepe corripuit Sym. 1 vers. 295: Esse rati, etc. Cath. 9, vers. 32: Mando, ut abluantur, inquit: fit ratum, quod jusserat, et 3 vers. 99: Utque foret rata materies. Peris. 5, vers. 15: Supplicium sibi dulce rata. Non ergo temere Giselinus [Col. 0742B] Peris. 10, vers. 911, emendavit, Ergo ratus Praefectus elinguem virum pro Praefectus ergo ratus elinguem virum, quidquid contra senserit Vossius de Arte grammatica lib. II, cap. 22. Quod Prudentius breve primum e in enervo fecerit, Salmasius explicat in notis ad Aelium Spartianum, pag. 61 [(b) 2Kb] .

196 220. Alia leviora praetermitto, quae ex prosodiae auctoribus facilius peti possunt, praesertim de nominibus Hebraicis ex Ricciolio in indice 1 et 2 de syllabis controversis, cujus tamen auctoritati te non semper adhaerere velim. Ex his quae docui licet colligere, non solum sui saeculi consuetudine, sed etiam ratione et antiquorum exemplo in syllabis ipsis quae rarissimae esse videntur, ab hominibus artis poeticae peritis vindicari Prudentium. Constat etiam, quas [Col. 0742C] regulas sequi debeant, qui poetarum Christianorum III aut IV saeculi carmina student a mendis purgare, aut de aliquo eorum poemate judicare. In Collect. vet. Script. Edmundi Martene, Parisiis, 1733, tom. IX, col. 13 et seqq., exstat liber in Genesin, qui Juvenci presbyteri esse dicitur in codice unde extractus est. Quatuor prima capita dudum edita cum Tertulliano et Cypriano, caetera ad 50 producuntur ex codice Corbeiensi ante annos nongentos exarato. Opus [Col. 0743A] Pamelius Tertulliano ascribit, Elias Pinius Salviano Massiliensi, ex conjectura quod de Salviano ait Gennadius: In morem Graecorum a principio Genesis usque ad conditionem primi hominis composuit versu quasi hexaemeron librum unum. Mirum, ni Prudentio quoque velit aliquis hunc librum attribuere: nam etiam Gennadius in Prudentii elogio ait: Commentatus est et in morem Graecorum Hexaemeron de mundi fabrica usque ad conditionem primi hominis et praevaricationem ejus. Nolim tamen id cuiquam veniat in mentem. Nam primum liber ultra conditionem et praevaricationem primi hominis longe procedit: adeoque neque Salviano Massiliensi recte adjudicabitur, qui solum usque ad conditionem, hoc est creationem primi hominis, librum suum produxit; [Col. 0743B] deinde versus magnam partem omnino exleges sunt, et Juvenco, Prudentio aliisque aequalibus indigni. Non dubito quin multi librariorum incuria sint mendosi: quorum plures ex conjectura in schedis habeo correctos. 197 Plerumque ablativus in a corripitur, quamvis in editis emendatio aliqua fuerit adhibita contra codd. mss. Sed quid facias his versibus 43 et 44?

Viritim cunctis nomen quod permanet, indit
Adamus, donata sibi prudentia solers.
Quatuor aut quinque voces mutare debes, ac vix id sufficiet [(a) 1Kb] . Hujusmodi carmina qui a Juvenco, Prudentio, primisque Christianis poetis componi potuisse putet, is similis videbitur esse homini qui de picturis judicare volens, imaginem quam pictor aliquis malus e vulgo fecisset, Raphaeli Urbinati adjudicaret. [Col. 0743C] Putavit Barthius, fuisse apud veteres nonnullos qui maccarronice quodammodo versus conderent, partim metrorum legibus, partim soluta oratione, cujus generis est Testamentum ludicrum Sergii Polensis, et, ut nonnemini videtur, carmen Anacreonticum Annei Flori ad Adrianum, et Querolus, drama ad Aululariam Plauti compositum a Gilda Sapiente. Quod attinet ad versus Sergii Polensis parasiti et histrionis, compertum jam est, eos saeculo XV fuisse factos, non confictos, ut pro antiquis venditarentur, quod aliqui existimaverant. Versus Flori ad Adrianum legem metri servant, quod contra Barthium, Muratorium et alios facile esset demonstrare. Opportunius exemplum est in celebri illa Comoedia clodo pede, QUEROLUS. Alii nulla metri lege versus faciebant, syllabarum [Col. 0743D] certo numero contenti, ut Commodianus sub Constantino instructiones suas versu quasi hexametro:

Praefatio nostra viam erranti demonstrat
Respectumque bonum; cum venerit saeculi meta,
atque ita reliqua. Sed liber in Genesin, cujus praebui specimen, neque ad primum neque ad alterum genus spectat, sed magis ad sequiora tempora, quibus similis [Col. 0744A] licentia in quantitate syllabarum sine ratione, sine exemplo invaluerat, quo genere usus est Abbo, aliique aequales.



CAPUT XXVI. Metra Prudentiana.

198 221. Primum metri genus ode tricolos tristrophos, cujus primus versus est Glyconius spondaeo, choriambo et Pyrrichio seu spondaeo, et duobus dactylis constans; secundus Asclepiadeus ex spondaeo, duobus choriambis, et Pyrrichio, sive, ut vulgo nunc scanditur, ex spondaeo, dactylo, syllaba longa et duobus dactylis; tertius choriambicus Callimachius ex spondaeo, tribus choriambis, et Pyrrichio seu iambo. Hujus generis est praefatio operum ante librum Cathemerinn, Per quinquennia jam [Col. 0744B] decem, etc. Hoc dulcissimo metri genere semel tantum usus est Prudentius, neque ab aliis usurpatum illud scio, excepto Wandelberto, qui metrum et sententiam aemulatus est, ut dicam in comment. Possunt omnes hi versus dici choriambici. Sed in idem res tota recidit. In cod. Vat. 1715 glossa est, versum secundum dici Asclepiadeum, quia hujus metri inventor fuit Aesculapius filius Apollinis. Sed etsi Aesculapius Graece sit Asclepios, tamen auctor carminis fuit Asclepiades poeta. In Glyconio primus pes nonnunquam est choreus, raro iambus. Ratio mensurae haec est: 1us versus. Per quin-quennia jam-decem; 2us versus: Ni fal-lor fuimus-septimus in-super; 3us versus: Annum-cardo rotat-dum fruimur-sole volubili.

[Col. 0744C] 222. Secundum genus ode monocolos. Versus iambici dimetri ex iambo locis paribus, ex iambo vel spondaeo locis imparibus. Hujus generis sunt hymnus 1, 2, 11 et 12 libri Cathemerinn, et hymnus 2 et 5 libri Peristephann. Pedes pares aliquando sunt tribrachys, impares anapaesti aut tribrachys. Scanduntur hoc modo: Ales-die-i nun-tius. Nisi quando longiores pedes, ut dixi, aliud postulent, ut Vigila-te jam-sum pro-ximus.

223. Tertium genus ode monocolos, carmen dactylicum alcmanium trimetrum hypercatalecticum tribus dactylis, et una syllaba constans. Hujus generis hymnus 3 Cathemerinon, qui a Ricciolio in exemplum producitur, ubi versu 28: Sertaque mystica dactylico Texere docta liga strophio, et hymnus S. [Col. 0744D] Eulaliae, qui est Peristeph. 3, in cujus fine: Texta feram pede dactylico. Haec est scansio: O cruci-fer bone-lucisa-tor.

224. Quartum genus ode monocolos. Versus hendecasyllabi antonomastice, sive Phalecii, qui habent spondaeum, dactylum, 199 et tres choreos. Hendecasyllabos vocat Prudentius 5 Perist. cum Catullo, et aliis antiquis: Dulces hendecasyllabos revolvens. [Col. 0745A] Hujus generis Cath. hymnus 4, Perist. 5. Scansionis ratio haec: Pastis-visceri-bus ci - boque-sumpto. Exempla sunt pedum dactyli, chorei, iambi primo loco.

225. Quintum genus ode monocolos, versus Asclepiadei, ut in primo genere versus secundus. Hujus generis hymnus 5 Cath.: Inventor rutili, dux bone, luminis, et praefatio lib. I adv. Symmachum.

226. Sextum genus ode monocolos. Versus iambici Anacreontici, sive iambici dimetri catalecti ex tribus iambis et syllaba, qui recipiunt prima et tertia sede spondaeum. Hujus generis hymnus 6 Cathem., Ades, Pater supreme, qui ita scanditur: Ades,-Pater-supre-me [(a) 2Kb] .

227. Septimum genus ode monocolos. Versus senarii iambici, sive iambici trimetri acatalectici. Si [Col. 0745B] puri sint, omnibus locis iambos requirunt, si mixti, recipiunt locis imparibus tribrachyn, spondaeum, anapaestum, dactylum, et raro proceleusmaticum; locis paribus iambos fere habent, sed admittunt sede secunda, quarta et sexta tribrachyn. Hujus generis hymnus 7 Cathemer., hymnus 10 Perist., praefatio Hamart. et praefatio Psychomachiae. Scandendi modus: [Col. 0746A] O Na-zare-ne lux-Bethlem-Verbum-Patris [(b) 2Kb] .

200 228. Octavum genus ode dicolos tetrastrophos. Versus tres primi Sapphici, quartus quisque Adonius. Sapphici primo loco habent choreum, secundo spondaeum, tertio dactylum, quarto et quinto choreum. Adonius dactylo et spondaeo constat. Hujus generis hymnus 8 Cathem., et 4 Peristeph. Mensurae modus hic: Christe-servo-rum regimen tu-orum. In Adonio autem, Lege co-erces. Prudentius his legibus se obstrinxit, quamvis nonnulli secunda sede choreum et dactylum admiserint, Seneca vero primo loco spondaeum, dactylum, et anapaestum, secundo iambum.

229. Nonum genus ode monocolos, quae minus bene a Chamillardo tristrophos appellatur; neque enim plura hic sunt diversae speciei carmina. Versus [Col. 0746B] trochaici Archilochii septem pedibus, et una syllaba constantes: pedes sunt trochaei, qui chorei etiam dicuntur, locis paribus spondaeus recipitur. Hujus generis hymnus 9 Cath. et 1 Peristeph. Ita scanditur: Da pu-er ple-ctrum cho-reis-ut ca-nam fi-deli-bus. Prudentius hanc legem servat [(c) 15Kb] .

[Col. 0747A] 201 230. Decimum genus ode monocolos. Versus omnes sunt anapaestici dimetri catalectici; a Chamillardo trimetri catalecti dicuntur, qui fortasse scripserit aut scribere voluerit, dimetri, vel trimetri hypercatalectici. Constant tribus pedibus, et syllaba: pedes sunt anapaesti, recepto primo loco spondaeo, ut statuit Chamillardus; sed Aldus addit, apud Prudentium spondaeum etiam secunda sede induci, quod verum est. Hujus generis hymnus 10 Cath., qui ita scanditur: Deus i-gnee, fons-anima-rum [(a) 1Kb] .

231. Undecimum genus ode dicolos distrophos. Versus primus est trochaicus Euripidius dimeter catalectus ex tribus choreis, et syllaba, recepto in secunda sede spondaeo. Versus secundus iambicus trimeter catalecticus Hipponacteus ex quinque iambis, [Col. 0747B] et syllaba, spondaeo in prima ac tertia sede admisso. Hujus generis ode, in qua Prudentius de suis opusculis loquitur, nobis epilogus operis aliis praefatio libri Peristh. Scanditur primus versus hac ratione: Immo-lat De-o Pa-tri; secundus ita: Pius-fide-lis in-nocens-pudi-cus [(b) 1Kb] .

232. Duodecimum genus ode monocolos. Versus sunt Glyconii, ut primus versus generis primi. Hujus generis hymnus 7 Peristeph., Insignem meriti virum, et praefatio libri II contra Symmachum, Simon, quem vocitant Petrum.

233. Decimum tertium genus versus elegiaci. Hujus generis hymnus 8 Peristephann, de loco in quo martyres passi sunt; hymnus 11 Peristephan., in laudem S. Hippolyti. Cujus explicatio cum obvia [Col. 0747C] et nota sit, tuto a nobis praetermitti potest.

202 234. Decimum quartum genus ode dicolos distrophos. Versus primus hexameter: secundus iambicus senarius, de quo supra in genere septimo. Hujus generis hymnus 9 Peristeph. S. Cassiani.

235. Decimum quintum genus ode dicolos distrophos. Versus primus dactylicus Archilochius heptameter, ut nonnulli recentiores vocant, qui a veteribus melius dicitur hexameter herous perittosyllabus, constans septem pedibus, quorum quatuor primi dactyli, tres postremi trochaei. Loco dactylorum induci possunt spondaei. Versus secundus est iambicus trimeter catalectus, de quo in genere undecimo. Hujus generis hymnus 12 Peristeph. in honorem SS. apostolorum Petri et Pauli. Primum versum ita [Col. 0747D] metiri oportet: Plus soli-to coe-unt ad-gaudia,-dic a-mice-quid sit. Prudentius hanc legem servat, ut primo, secundo, et quarto loco semper dactylum, tertio semper spondaeum adhibeat.

236. Decimum sextum genus ode monocolos. Versus [Col. 0748A] dactylici Archilochii acatalectici, quos in decimo quinto genere explicui. Hujus generis hymnus 13 Perist. S. Cypriani: Punica terra tulit, quo splendeat omne, quidquid usquam est.

237. Decimum septimum genus ode monocolos. Versus alcaici dactylici ex primo spondaeo, vel iambo, secundo iambo, caesura longa, et duobus dactylis. Hujus generis hymnus S. Agnetis 14 Peristeph., cujus haec est scansio: Agnes-sepul-crum-romule'-in domo.

238. Decimum octavum genus ode dicolos. Versus primus est senarius iambicus, de quo in septimo genere. Versus secundus iambicus dimeter, de quo in secundo genere. Hujus generis praefatio Apotheoseos: Est vera secta? te, magister, consulo.-Rectamne servamus [Col. 0748B] fidem?

Caetera carmina sunt heroica versu hexametro, Apotheosis, Hamartigenia, Psychomachia, Libri adversus Symmachum, et Dittochaeum. Mensura versus hexametri notior est quam ut a nobis debeat exponi.



CAPUT XXVII. Latinitas Prudentii.

203 239. Horatii sententia nota est:

   Mediocribus esse poetis
Non hominus, non dii, non concessere columnae.
Si poeta Latinus optimus non est, qui Augustaea Latini sermonis elegantia non eminet, concedam fortasse mediocrem poetam fuisse Prudentium. Sed Horatii sententiae opponam locum Ciceronis ex Oratore in principio: Nam in poetis non Homero soli locus [Col. 0748C] est (ut de Graecis loquar) aut Archilocho, aut Sophocli, aut Pindaro; sed horum vel secundis, vel etiam infra secundos. Nec vero Aristotelem in philosophia deterruit a scribendo amplitudo Platonis: nec ipse Aristoteles admirabili quadam scientia, et copia caeterorum studia restinxit. Nec solum ab optimis studiis excellentes viri deterriti non sunt, sed ne opifices quidem se artibus suis removerunt, qui aut Jalysi, quem Rhodi vidimus, non potuerunt, aut Coae Veneris pulchritudinem imitari: nec simulacro Jovis Olympii, aut Doryphori statua deterriti reliqui, minus experti sunt, quid efficere, aut quo progredi possent: quorum tanta multitudo fuit, tanta in suo cujusque genere laus, ut cum summa miraremur, inferiora tamen probaremus. Cicero suis carminibus locum quaesivisse nonnemini videbitur [Col. 0748D] cum poetis infra secundos locum esse statuit. Sed res ita se habet: in Prudentio cum caetera omnia sint, quae poetam eximium constituunt, si purissimus sermo Augustaeo saeculo usitatus desit, non propterea eum inutiliter legendum esse arguas ab iis, qui poetica [Col. 0749A] facultate delectantur. Nam primum si quis Christianum argumentum carmine velit tractare, non aliunde melius sumere poterit exemplar. Deinde caeteris in rebus plurima ab eo dicta elegantissime occurrunt, et ex optimis auctoribus petita, vix ut pauca rejicere possis, et si voces ecclesiasticas excipias, pauciora, quam quae in Ausonio aliisque aequalibus reperiuntur. Praeterea cum Prudentius difficillimas theologiae quaestiones pertractaverit, necesse habuit voces plures technicas invenire, aut ab aliis scriptoribus Christianis inventas adhibere.

240. Giselinus in appendicem conjecit omnia vocabula quae Cornelius Valerius publicus linguae Latinae professor quam longissime a Latinae linguae nitore abesse judicabat, et Latinis vocibus reddiderat, ne [Col. 0749B] juniores in imitando fallerentur. Similem catalogum fecisse Antonium Nebrissensem docet Petrus Rodriguez de Castro. Ego editionem Lucroniensem commentariorum Nebrissensis 204 non vidi; in alia antiqua editione, de qua num. 107, desideratur hic catalogus. Giselini appendicem subjiciam [(a) 28Kb] , ut alii [Col. 0750A] possint judicare. 205 Ludewigius vix probaret, ut ait, singula quae in hoc Giselini catalogo pro impuris notantur: Cum interdum voces Latinissimae, et rariores esse possint. Macrobius lib. VI, cap. 4, plura verba rara, quibus usus est Virgilius, producit: Quae nobis, inquit, NOVA VIDERI FACIT INCURIA VETUSTATIS. Prudentius voces quasdam Lucretii, et antiquiorum usurpavit amore vetustatis, quod poetam, si parce fiat, maxime decet: aliae, ab ipso adhibitae, fortasse olim fuerunt antiquatae, sed ejus tempore jam revixerant; quod praenuntiavit, neque improbavit Horatius, Multa renascentur quae jam cecidere, etc. Plura vocabula in catalogum conjecit Giselinus, quae ex ecclesiastico usu sunt deprompta, ut fidelis, mediator, passio; alia, quae idoneos auctores habent inter veteres, [Col. 0750B] ut fulgidus, omniparens; alia, de quibus non satis constat, sintne Prudentiana, cum varient codices, ut nescienter, insubjectus. Pleraque auctoritate aequalium Prudentii, aut antiquiorum defendi possunt. Certe ex verbis quae in Prudentio reprehenduntur, nullum minus Latinum magisque cavendum [Col. 0751A] est quam verbum ab auctore catalogi usurpatum, Sufflabilis, spiritu EFFORMATUS. Scio, recentiores passim hoc verbum adhibere, efformo, efformas, sed apud veteres Latinos non reperitur. Jacobus Facciolatus, seu quis alius est auctor lexici ejus nomine vulgati, illud inter voces barbaras reponit, et nihilominus eo non semel in lexico concinnando utitur. Caeterum, si ea libido fuit Giselino indicandi omnia vocabula quae in Prudentio exstant, et in libris saeculi Augustaei qui ad nos pervenerunt, aut raro aut nunquam inveniuntur, catalogum longe auctiorem dare potuit. In commentariis quaedam nos animadvertemus quae huic usui esse possint, et in fine tomi secundi indicem exhibebimus vocum rariorum quae in Prudentio occurrunt, et 206 aliquo pacto venire [Col. 0751B] possunt in controversiam. Ita vero scriptores veteres Latinos ad alicujus vocis usum comprobandum advocabo, ut interdum neque verba expromam, neque loca indicem, cum scilicet ea facile peti possunt ex accuratis lexicis Facciolati, Forcellini et aliorum, aut ex Christophori Cellarii curis posterioribus de barbarismis et idiotismis sermonis Latini tertium recognitis, ex Olai Borrichii Analectis, ex Andreae Borrichii appendice ad curas posteriores Cellarii, sive observationibus circa Latinam linguam, quibus Cellarius opposuit discussionem appendicis Danicae.



CAPUT XXVIII. Veterum et recentiorum quorumdam de Prudentio testimonia. Ejusdem antiqui imitatores.


C. SOLLIUS APOLLINARIS SIDONIUS
(Lib. II, epist. 9.)
[Col. 0751C]

241. Huc libri affatim in promptu . . . Licet quaepiam volumina quorumpiam auctorum servarent in causis disparibus dicendi parilitatem. Nam similis [Col. 0752A] scientiae viri hinc Augustinus, hinc Varro, hinc Horatius, hinc Prudentius lectitabantur. Quos inter Adamantius Origenes, Turranio Rufino interpretatus, sedulo fidei nostrae lectoribus inspiciebatur [(a) 1Kb] .


AVITUS.
(Ad Fuscinam sororem vers 414.)


Hae virtutis opes, haec sunt solatia belli,
Quis dubium adversus mentis cum corpore bellum
Ipsa suos armat clamantis buccina Pauli,
Quae prudenti olim cecinit Prudentius ore.
   (In Chronico sub nomine Prosperi Tironis.)

Prudentius lyricus poeta noster, Hispanus genere illustri, ingenii sui robur exercet.


207 S. ISIDORUS HISPALENSIS.
(In sua Bibliotheca.)


[242] Si Maro, si Flaccus, si Naso, et Persius horret,
   Lucanus si te, Papiniusque tedet:
[Col. 0752B] Par eat eximio dulcis Prudentius ore,
   Carminibus variis nobilis ille satis [(b) 3Kb] .


FORTUNATUS.
(In praef. libr. de S. Martino.)


Martyribusque piis sacra haec donaria mittens
Prudens prudenter Prudentius immolat actus [(c) 2Kb] .


VEN. BEDA PRESBYTER.
(De Ratione metrica.)

Metrum iambicum senarium recipit iambum locis omnibus, tribrachum locis omnibus praeter novissimum; spondaeum, dactylum et anapaestum locis tantum imparibus, Pyrrhichium loco tantum ultimo, quo nobilissimus Hispaniarum scholasticus Aurelius Prudens Clemens scripsit prooemium Psychomachiae, id est, libri quem de virtutum vitiorumque pugna heroico carmine composuit. Ita enim inchoat: Senex [Col. 0752C] fidelis, prima credendi via [(d) 1Kb] .


THEODULFUS AURELIAN.
(Lib. IV, carm. 1.)


[243] Diversoque potens prudenter ponere plura
   Metro, o Prudenti, noster et ipse parens [(e) 1Kb] .


208 RABANUS Inter evangelicos viros, qui insignes libros carmine ediderunt Prudentium enumerat.
(De Instit. cleric. lib. III, cap. 18, et de Ord. sacr. cap. 12.)
[Col. 0753A]

Sed et Clemens Prudentius disertissimus, atque christianissimus poeta in hac significatione pompam posuit in libro Psychomachiae.


INCERTI.
(Ex cod. ms. Vat. Alex. 321.)


Haec lege, qui rectum fidei vis noscere callem:
   Quique heresum sollers spicula vafra fugis.
Hic tibi peccati veteris pandetur origo,
   Hic nova vis animi monstra veterna fugans
Funditus idolii virtus eversa jacebit:
   Ac penitus tetri lingua teretur hydri.
Inclytus hic martyr elingui concinet ore,
   Heroumque acer rite canetur agon.
Christisonis hymnis libri prima ora resultant:
   [Col. 0753B] Finalis vario musa canore boat.
Hunc tu, quaeso, frequens mellito gutture ructes;
   Hunc verses animo, moribus hunc teneas.
Deque imo in coelum suspiria pectore fundas
   Pro me, proque meo, qui notat haec, famulo [(a) 3Kb] .


DUNGALUS Adversus Claudium Taurinens. plura a Prudentio sumit, praecipue prope finem, ubi ait.

Aurelius Prudentius Clemens, vir consularis [(b) 1Kb] , ac Hiberorum eruditissimus, eodem fidei ac devotionis studio flagrans, multa de sanctorum laudibus intercessionibusque postulandi metrico 209 textu composuit. Hinc mira humilitate substernendo ad se conversus, suamque adhortans animam, ait in praefatione libri: Atqui fine sub ultimo, etc . . . Item de S. Laurentii passione verbis ornatis ait, etc.


NOTKERUS BALBULUS.
(Not. de Vir. illust. cap. 7.)
[Col. 0753C]

Si vero etiam metra requisieris, non sunt tibi necessariae gentilium fabulae, sed habes in Christianitate prudentissimum Prudentium de mundi exordio, de martyribus, de laudibus Dei, de patribus Novi et Veteris Testamenti dulcissime modulantem, virtutum et vitiorum inter se conflictus tropologica dulcedine suavissime proferentem, contra haereticos et paganos acerrime pugnantem.


BRUNO ANTISTES COLONIENSIS.
(Ex Georg. Fabricio ad hymnum A. D. VIII cal. Jan.)

244. Locum in eruditorum bibliothecis et in animis [Col. 0754A] piorum merito tenet (Prudentius), ut olim tenuit; nam Bruno antistes Coloniensis, dux Saxoniae, et Othonis I imperatoris frater, ejus volumen ecclesiis omnibus donavit, et ipse manibus semper tenuit. In ejusdem Brunonis Vita, auctore Rotgero aequali et domestico illius, apud Bolland. ad diem 11 Octobris. Ubi prima grammaticae artis rudimenta percepit, sicut ab ipso in Dei omnipotentis gloriam hoc saepius ruminante didicimus, Prudentium poetam, tradente magistro, legere coepit. Qui sicut est et fide, intentioneque catholicus et eloquentia, veritateque praecipuus, et metrorum librorumque elegantissimus, tanta mox dulcedine palato cordis ejus complacuit, ut jam non tantum exteriorum verborum scientiam, verum intimi medullam sensus et nectar, ut ita dicam, [Col. 0754B] liquidissimum majori quam dici possit, aviditate hauriret. Postea nullum penitus erat studiorum liberalium genus in omni Graeca vel Latina eloquentia, quod ingenii sui vivacitatem aufugeret [(c) 1Kb] .


210 (Ex codice Goldasti apud Weitzium.
Incipiunt tituli libri Manualis amoeni,
Exceptis quos personis tetrasticha claudunt.
Primus Adae elato de crimine narrat, et Evae.
Tum singillatim numerata vocabula multa
Provida personae pandit descriptio rhythmi.


SIGEBERTUS.
(In Chronico ad an. 393.)

In Hispania Prudentius poeta lyricus claret.


PETRUS VENERABILIS.
(Lib. III, epist. 24, de Symmacho.

Ei et prosa et metro tam supradictus venerabilis [Col. 0754C] Pater (Ambrosius) quam noster insignis poeta Prudentius potentissime responderunt.


RUPERTUS TUITIENSIS.
(Cap. 10, lib. VI, de Operib. Spiritus sancti.)
Ex hymno S. Petri plures versus sumit.

Super hoc quidam fidelis et in fide laudabilis, metrice canens ita dixit: Figitur ergo manus subter sola versus in cacumen.


VINCENTIUS BELLOVACENSIS.
(Lib. XVII Specul. hist. cap. 62.)

Prudentius librum metricum de Conflictu vitiorum et virtutum eleganter composuit.


PHILIPPUS BERGOMENSIS.
(Chron. sub anno 400.)
[Col. 0755A]

Prudentium, poetam Christianum, virum utique saecularium litterarum scientissimum, per hos dies claruisse, et in pretio fuisse, tradunt: qui et nonnulla in divinis laude dignissima composuit.

(In codice Bongar. apud Weitzium.)


[245] Prudentis metrici, prudens et nomen habentis,
Qui jam transactis vetulus quinquennibus annis,
Commissum populum delecto jure regendum
Spiritui parens sese ad meliora vocanti
Consilia, hoc septem libris, unoque volumen,
Divina in cunctis sibimet sanctione favente,
Communem cunctis conscripsit ad utilitatem,
Et pro perpetua mercede poli capienda
   . . . . pictor merce . . . : minis hujus [(a) 1Kb] .


211 MARTYROLOGIUM ROMANUM.
(22 Jan. de S. Vincentio.)

[Col. 0755B] Cujus passionis nobilem triumphum Prudentius luculenter versibus exsequitur.


PETRUS CRINITUS.
(Lib. V de Poetis Latinis, cap. 90.)

246. Leguntur adhuc ipsius poemata vario genere carminum composita, quibus facile probari potest, eum quidem pro conditione temporum maxime praestitisse inter Christianos poetas, non modo eruditis verborum figuris, sed etiam gravitate sententiarum.


ALDUS ROMANUS.
(In Vita Prudentii.)

Fuit homo ingeniosus, gravis et ornatis moribus ac Christianae religionis observantissimus, quod ex ipsius operibus facile est cognoscere.


ERASMUS ROTERODAMUS.
(In quadam apologia.)
[Col. 0756A]

Prudentius poeta tantum spirans tum sanctimoniae, tum sacrae eruditionis, ut mereatur inter gravissimos Ecclesiae doctores annumerari [(b) 1Kb] .


GEORGIUS FABRICIUS.
(Com. in poetas Christ., pag. 17.)

247. Eidem (Prudentio) tribuit gravitatem et elegantiam alicubi Caesarius; pietatem et animum vere Christianum Rivius. Hunc unum legendum censet Vives (id non invenio, neque iis congruit, quae aliis in locis docet Vives). Tribuunt eidem nonnulli Romanam eloquentiam, aut certe illi propinquam. Leonardi Quercetani, hominis obscuri, nomen non novissemus, nisi male sensisset de Prudentio. Lilius ei multam eruditionem ac variam ascribit: sed eloquentia [Col. 0756B] ac linguae castitate vel parum valuisse, vel potius ea neglexisse ait: neutrum homini nec diserto, nec eleganti, ut et de eloquentia et de orationis puritate judicet, concedimus [(c) 1Kb] .


GISELINUS.
(In epist. dedicat. primae editionis.)

212 248. Aurelius Prudentius Clemens ob incredibile pietatis studium, summamque laudatissimarum scientiarum cognitionem unice suspiciendus . . . . Cum mira et singularis in eo sit rerum praestantia ac varietas, ornamentis tamen ac luminibus partim a se inventis, partim ex uberrimo veterum fonte haustis singula utcunque gravia, et ardua concinne ornateque depingit, ac persequitur, nihilosecius perpetuo intra cancellos sacrae religionis sese continens [(d) 3Kb]


MARCUS HOPPERUS.
(In praefatione Prudentio praefixa ad Joannem Rudolphum ab Erlach.)
[Col. 0757A]

249. De auctore hoc, quem tuum esse volo, vel lucubrationibus ejus quod multa dicam, nihil opus esse puto; cum eo semper loco a piis et eruditis habitus sit, quo quivis alius, quamlibet clarus, poeta: imo tanto majore dignus pretio et honore 213 quo circa quae versatur, argumenta, quam quorumcunque ethnicorum, nobiliora, sanctiora et utiliora habentur: ut quae ex sincerioris theologiae fontibus pleraque omnia desumpta sint, et omnis generis pii exercitii materiam et causam praebeant [(a) 13Kb] .


JACOBUS SPIEGELIUS.
(In comm. hymni Omni hora.)

250. Quorum (lyricorum) princeps apud Graecos [Col. 0757B] Pindarus, apud Latinos Horatius inter ethnicos: ut Prudentius inter eos, qui in veri Dei venerationem pietate plenos modulati sunt hymnos.


NIC. HEINSIUS.
(In epist. dedic. suae editionis Prudentii ad Ferdinandum episcopum Paderbonensem.)

Aurelium Prudentium Clementem quo nemo veterum majore cum successu poesin Christiani argumenti dedit excultam, aut laudabiliore exemplo famae, ac posteritati commendavit, etc. Hunc tu poetam jam ab ungue tenero familiarem habuisti; hunc tecum sic admiratus est Lucas ille tuus Holstenius, clarissimi vir nominis, ut animam jam agens ac moribundus, per te sibi ex Cathemerinis hymnum, qui exsequiis defunctorum datur, recitari voluerit, atque eo [Col. 0757C] pacto in solatium vitae melioris mente erectus, ac Deo plenus exspirarit.


CHAMILLARDUS.
(In epistola dedic. ad Delphinum.)

251. Summo fuit Prudentius apud Arcadium et Honorium in pretio, quia ipsis exemplum, quod sequerentur, in describendis illis catholicae religionis heroibus proponebat. Idem tibi a summo illo poeta [Col. 0758A] proponitur. Favebis illi, opinor, et hominem ingenii ac pietatis gloria florentem, qui superiorum temporum injuria tantisper, jacuit, benigne ut caeteros soles, accipies [(b) 2Kb] . Et in Vita 214 Prudentii: Illud mirere, licet de variis haeresibus multa dixerit, tamen ipsum nihil, quod in deteriorem accipi partem posset, aut erroris insimulari, scripsisse. Quin imo tanquam e puro fonte haurire ex illius scriptis possumus omnia sanctae Ecclesiae Romanae dogmata; ac potissimum ea quae Trinitatis mysterium spectant, Christi nativitatem divinitatemque; Mariae Virginis integritatem, cultum sanctorum; illorumque apud Deum gratiam, et potestatem. Hinc quotquot fuere litterati viri, auctoritatem Prudentii minime contemnendam duxerunt.


M. D. MULLER S. I. P. R.
(In praefatione editionis Prudentii anno 1701, cum notis Heinsii et aliorum.)
[Col. 0758B]

252. Aurelii Prudentii Clementis opera tanto minore commendatione egent, quanto magis se ab omni aevo ex quo scripta sunt commendarunt. Nullus certe poetarum Christianorum est antiqui illius temporis, cum quo non componi possit: neque quisquam etiam qui piorum et eruditorum manibus frequentius teratur, aut in quem curas suas utrique contulerint. Hoc toties repetitae illius editiones, et a plurimis susceptae in illum illustrationes, et conscripta testantur adnotata.


CELLARIUS.
(In praefat. suae editionis.)

[Col. 0758C] 253. Christianorum poetarum principem Aurelium Prudentium Clementem vides curis nostris factum explicatiorem. Dum in 215 votis habui, ut cum Virgilio, Horatio ac Cicerone in Christianis scholis etiam Minucius Felix, et Lactantius ac Prudentius conjungantur, ut juventus nostra res Ecclesiae antiquae et ejus divinum sensum, et mores ac fata recte cognoscat [(c) 9Kb] .


JOANNES PETRUS LUDEWIGIUS.
(In Vita Prudentii.)
[Col. 0759A]

254. Tot elogia quot testimonia ejus exstant. Ego vero acumen ejus in rebus maxime sacris, et prudentiam diviniorem, quam theologiam dicimus, admiror in illo non minus quam aestimo.


EMMANUEL RISCO.
(Tom. XXX Hisp. sacr.)

Haviendo yo cotejado los discursos de nuestro poeta en favor de la fe con los escritos de los teologos mas doctos de estos tiempos . . . hè hallado, que trahe Prudencio todos los argumentos, con que hoy se vindican de las cavilaciones hereticas los dogmas de nuestra santa fe [(a) 1Kb] .


CAROLUS AUGUSTINUS ANSALDUS.
(In praefat. ad versionem Italicam librorum contra Symmachum.)
[Col. 0759B]

Spero che quest opera sia per riuscire non affatto inutile, perchè oltre l'essere convincentissima per abbattere il gentilesimo, ella è sparsa di tanti lumi teologici, morali, fisici, politici, storici, che può giovare a qualunque stato di persone, e perchè vi si scopre una certa unzione, ed uno spirito del Christianesimo, che sempre più conferma nella vera religione, ed ognor più persuade all' adempimento de Christiani doveri.


216 CL. JOSEPH TEOLIUS.
(In limine praefationis ad novam Parmensem editionem.)

Inde profecto omnes intelligent, quanti habitus quantique faciendus sit hujusmodi auctor; quamque de pietate, de religione, de eruditione, de historia [Col. 0759C] ecclesiastica benemeritus fuerit; ita ut pudere plerosque Christianorum debeat in impuris profanisque poetis diu multumque versatos, hunc ne semel quidem attigisse, a cujus lectione non eruditiores tantum, sed etiam religiosiores discessissent.

255. Demum aliorum, qui Prudentium laudibus sunt prosecuti, indicabo nomina. Apud Weitzium in Votis doctorum virorum in ejus novam editionem, et in Elogiis Prudentii Cunradus Rittershusius. Georgius Remus, Fridericus Taubmannus, Adamus Theodorus Siberus, M. Michael Piccartus, Christianus Becmanus, Joannes Franciscus Mirandulanus, Christophorus Mylaeus, Andreas Tiraquellus IC., Obertus Gifanius, Hadrianus Turnebus, Christophorus Colerus, Melchior [Col. 0759D] Goldastus Haiminsfeldius, Gaspar Barthius, P. Christophorus Brower, Bernardinus de Bustis, Catalogus [Col. 0760A] testium veritatis, Caesar Baronius, Joannes Ludovicus Vives, Matthaeus Dresserus, Henricus Beberius, Zacharias Victor. Barthius in Adversariis, quae Weitzius non allegat, saepissime Prudentium nominat, ac vix unquam sine maximis laudibus, quas partim, cum occasio tulit, exhibui, partim exhibebo in commentariis. Alia elogia sparsim dedi in prolegomenis, et saepe in commentariis ultro aliorum verba exscribam, quibus Prudentius celebratur. Consulere etiam potes scriptores Historiae ecclesiasticae, qui pene omnes Prudentii doctrinam, ingenium et eloquentiam commendant. Adde theologos, qui ejus carminibus dogmata religionis catholicae confirmant, imprimis Dionysium Petavium, qui saepe Prudentium appellat, et de SS. Trinitate disserens lib. V, cap. 9, num. [Col. 0760B] 17, elogium non vulgare Prudentii paucis his verbis contexuit: Postremo quae de divina generatione hucusque longiori disputatione percurrimus, versibus aliquot complexus est Prudentius, quos hic melius sit ascribere: Hoc solum scimus, etc. Ascribit versus viginti duos ex Apoth. a vers. 268. Plurimi etiam interpretes sacrae Scripturae Prudentii versus summa cum auctoris laude ad explicanda loca difficilia proferunt. Nonnemo affirmat, ab Estio Prudentium habitum pro optimo sacrarum Scripturarum interprete, et hujus mentem frequenter caeterorum omnium Patrum tam Graecorum quam Latinorum sensui Estium praetulisse in commentario 217 epistolarum apostolicarum: quod ego cum Prudentii tum Estii causa et cupio, et censeo esse falsum. Legesis num. 136. [Col. 0760C] Scriptores illi qui antiquitates Romanas, praesertim sacras, illustrant, passim celebrant Prudentium, ut Marcus Antonius Boldettus, qui lib. I Observationum, cap. 23, de vasis disputans, quibus sanguis martyrum in sepulcris asservatur, sic ait: Più di ogni altro pero ne fa chiara testimonianza il non mai abbastanza lodato Prudenzio. Ita etiam omnes illi qui bibliothecas ediderunt, ubi locus aliquis Prudentio esse potuit, praesertim qui de scriptoribus ecclesiasticis libros peculiares elucubrati sunt, in quibus eminet doctissimus Ceillierius, maximis eum laudibus celebrarunt. Neque omittendi sunt scriptionum liturgicarum auctores, qui saepe poetam nostrum eximio aliquo elogio prosequuntur, nominatim vero [Col. 0760D] piissimus cardinalis Bona [(b) 1Kb] .

256. Poetae Christiani veteres, qui post Prudentium [Col. 0761A] scripserunt, plerique illum sunt imitati, quasi eum poeseos Christianae parentem agnoscerent, et quamvis quorumdam fama obscura sit, tamen nihil inde Prudentii gloriae detrahitur, quemadmodum neque Virgilii et aliorum veterum quorum versus saepe poetae Christiani sequioris aevi exprimebant. Imo Prudentio hi magna ex parte debent, quod aliquibus luminibus eorum carmina splendeant, quandoquidem ea quae in eis maxime emicant, ex Prudentiano fonte hauserint. Plura hujusmodi in commentariis proferam, nunc aliquorum nomina recensebo: Apollinaris Sidonius, Alcimus Avitus, Fortunatus, Theodulfus Aurelianensis, Dudo, Hericus, Arnulfus, Dares, seu Joseph Devonius, Corippus, Hartmannus, Wandelbertus.



CAPUT XXIX. De variantium lectionum delectu. Quibus notis editiones, et manuscripti codices in commentariis indicentur.
[Col. 0761B]

218 257. Ut commentariorum facilior sit usus et intelligentia, nonnulla ante oportet explicare. Probabiles virorum doctorum conjecturas ultro exponimus, sed ita ut repugnantibus libris veteribus et editionibus antiquis, raro, aut nunquam adoptemus, praesertim cum sensus commodus, metrique lex a Prudentio observata sustineri potest. Ea vero lectio intelligitur a nobis praelata, quae in carmine proponitur, quamvis in commentariis plures codices contra producamus, aut aliam lectionem aeque bonam, [Col. 0761C] aut fortasse meliorem videri pronuntiemus. In seligendis lectionibus rationem habuimus tum sensus, tum metri, tum consuetudinis poetae, tum aliorum similium locorum, quae aut is imitatus fuerit, aut alii antiqui ex eo expresserint. Saepius plures et veterrimos codices paucioribus et recentioribus praeferimus: nonnunquam paucos multis, recentes antiquis. Cum nihil contra variam aliorum scripturam disserimus, eam retineri posse existimamus. Nostros codices cum voco, intelligi volo praecipue Ratisb., [Col. 0762A] Prag., Angelicum, Alexandrinum, Mariettinum, Viennen. Vat. A et B. Nam ex aliis interdum lectionem a communi, et stabilita discrepantem non adnotavi, quod mendosa esset, aut aperte superflua. Plerumque etiam vetustate ferme consumptae litterae ita fugiebant, ut periculosum esset certo judicare quid esset scriptum. Manum primam exscriptoris a manu secunda, quod his notis indico, m. pr., m. sec., ita distinguo, ut veterem manum, tam secundam quam primam, intelligam, nisi cum recentem clare nomino. Codices vero mss. et editos, quorum frequentior mentio occurrit, primis tantum litteris soleo appellare, quos ut lector facile possit agnoscere, eorum catalogum subjiciam.

    ALD. Editio Aldi Manutii, de qua supra num. 104 [(a) 3Kb] .
    [Col. 0762B] 219 ALEX. Codex Alexandrinus 321 in bibliotheca Vaticana, de quo supra num. 78.
    ALT. Codex Altinius apud Heinsium. Vide num. 100.
    AMBR. Codex bibliothecae Mediolanensis Ambrosianae apud Heinsium. Num. 100.
    ANG. Codex bibliothecae Romanae Angelicae. Num. 76.
    BOHER. Codex Boherianus vetustior et recentior apud Heinsium. Num. 100.
    BONG. Codex Bongarsianus apud Weitzium. Num. 99.
    BONON. Codex Bononiensis. Num. 75.
    BREV. MOZ. Breviarium Mozarabicum, sive Isidorianum et Gothicum. Num. 104.
    [Col. 0762C] CAUC. Cauchii codex et notae apud Heinsium. Num. 104.
    CELLAR. Editio Cellarii. Num. 117.
    CHAM. Editio Chamillardi. Num. 117.
    EGM. Codex Egmondanus apud Weitzium et Heinsium. Num. 99, 100.
    ERF. Codex Erfurtensis apud Weitzium. Num. 99.
    FABR. Editio Georgii Fabricii. Num. 111.
    FULD. Codex Fuldensis apud Weitzium. Num. 99.
    GALL. Editio Gallandii. Num. 114 [(b) 1Kb] .
    [Col. 0763A] 220 GIF. Obertus Gifanius Buranus in indice Lucretii Antuerpiae 1565. Alii Aubertum, et Giphanium scribunt.
    GIS. 1 ed., 2 ed. Editio prima, et secunda Giselini. Cum autem Gis., aut Giselinus laudatur, et non distinguitur editio prima a secunda, intelligitur editio secunda correctior. Vide num. 110 et 111.
    GOLD. Codex Goldasti apud Weitzium. Num. 99.
    HAILS. Codex Hailsbronnensis apud Weitzium. Num. 99.
    HEINS. Editio Heinsii. Num. 117.
    HYMN. THOM. Hymnarium editum a V. Thomasio.
    I. Iso ita in glossis indicatur. Vide num. 16, 113, 114, 260.
    LAT. Bibliotheca selecta Latini Latinii, opus posthumum.
    [Col. 0763B] MAR. Codex Joannis Antonii Marietti, nunc Vaticanus signatus num. 5821, de quo egi num. 77 et aliis in locis.
    NEBR. Editio Aelii. Antonii Nebrissensis. Num. 107.
    NOMS. Codex Nomsianus apud Heinsium. Num. 100.
    OX. Codex Oxoniensis apud Heinsium. Num. 100.
    PAL. Codex Palatinus apud Weitzium. Num. 99.
    PRAG. Codex Pragensis. Num. 79, pag. 68, in nota a.
    PUT. Codex Puteanus apud Heinsium. Num. 100.
    RAT. Codex Ratisbonensis. Num. 79, pag. 68, in nota a.
    SICH. Editio Sichardi. Num. 110.
    TEOL. Editio cl. Josephi Teolii. Num. 117.
    THUAN. Codex Thuaneus apud Heinsium. Num. 100.
    [Col. 0763C] TORN. Tornaesiana editio apud Gallandium et Latinum Latinium.
    TORR. Codices duo Torrentiani apud Heinsium. Num. 100.
    VALL. Codex Vallicellanae bibliothecae in Urbe, quem post codices cap. 4 recensitos vidi [(a) 1Kb] .
    VAT. Vaticanus. VATT. Vaticani. VAT. A. Codex Vaticanus signatus num. 3851. VAT. B. Vaticanus num. 3860. VAT. C. Vaticanus 3267. VAT. D. Vaticanus 5356. VAT. E. Vaticanus 2766. 221 VAT. F. Vat. 2868. VAT. G. Vaticanus Alexandrinus 1439 [(b) 1Kb] . VAT. H. Vaticanus Alexandrinus 2078. VAT. I. Vaticanus Alexandrinus 348. VAT. L. Vaticanus Alexandrinus 1835. VAT. N. Vaticanus Alexandrinus [Col. 0764A] 1838. VAT. O. Vaticanus Alexandrinus 58. VAT. P. Vaticanus Alexandrinus 74. VAT. Q. Vaticanus Alexandrinus 1702. VAT. R. Vaticanus Palatinus 242. VAT. S. Vaticanus Palatinus 1715. VAT. T. Vaticanus Palatinus 235. VAT. X. Vaticanus Otthobonianus 237. VAT. Y. Vaticanus Otthobonianus 1193. VAT. Z. Vaticanus Otthobonianus 1220. VAT. AA. Vaticanus Otthobonianus 1297. VAT. BB. Vaticanus Otthobonianus 1502. VAT. CC. Vaticanus Otthobonianus 3325. De quibus omnibus codicibus Vaticanis egi num. 77 et seqq.
    URB. Codex Vaticanus Urbinas 666. Vide num. 79.
    WEIT. Editio Weitzii. Num. 114.
    VULG. Editiones vulgatae, nulla peculiari mentione dignae.


[Col. 0764B] 258. Breviter nunc exponam, qui codices Vaticani ad singula Prudentii poemata allegentur. Codices Vaticani sub Prudentii nomine a me recogniti sunt omnino 28, ex his rejeci codicem Vaticanum 4318, tanquam plane inutilem, et codicem Vaticanum Alexandrinum 334, qui est Prudentii Trecensis episcopi [(c) 1Kb] . Supersunt 26 codices: quorum septem solam habent Psychomachiam, scilicet codd. Vatt. 2766, 2868, 3267, codd. Vatt. Alexandrini 1439, 1835, 2078, codex Vat. Palatinus 242. Alii septem codices tantum habent Dittochaeum, vicelicet cod. Vat. 5356, codex Vat. Alexandrinus 1838, codd. Vatt. Otthoboniani 1193, 1220, 1297, 1502, 3325. Duobus codd. Vatt. Palatinis solum glossae veteres comprehenduntur, qui sunt signati num. 235, 1715. Codex Vat. [Col. 0764C] Otthobonianus 237, unum solum hymnum continet. Restant igitur novem codices, in quibus plura sunt carmina. Solus Vat. Alexandrinus 321 222 omnia Prudentiana complectitur. In codice Vat. 5821, qui fuit Marietti, desideratur liber Cathemerinn, sive decem primi hymni, ex libro Peristephann nonnulli versus, ex libro II in Symmachum pars maxima. In codice Vat. Urbinate deest sola Psychomachia. In Vat. 3859 deest Psychomachia et conclusio poematum. In Vat. 3860 desiderantur Hamartigenia, Psychomachia, libri contra Symmachum, et quaedam ex libro Cathemarinn. In Vaticano Alexandrino 348 desiderantur Apotheosis, Hamartigenia, Psychomachia, libri adversus Symmachum. In Vat. Alex. 58 desunt [Col. 0765A] Apotheosis, Hamartigenia, libri Peristephann, et in Symmachum. In Vat. Alex. 74 desiderantur Apotheosis, Hamartigenia, Psychomachia, libri contra Symmachum, Dittochaeum.

259. Itaque in libro Cathemarinn hi proferuntur codices Vaticani, scilicet Vaticani 3859, 3860, 5821. Vaticani Alexandrini 58, 74, 321. 348, 1702, Vaticanus Urbinas 666.

In Apotheosi Vaticani 3859, 3860, 5821, Vaticani Alexandrini 321, 1702.

In Hamartigenia Vaticani 3859, 5821, Vatic. Alex. 321, Vat. Urb. 666.

In Psychomachia Vaticani 2766, 2868, 3267, 5821, [Col. 0766A] Vatt. Alex. 58, 321, 1439, 1835, 2078, Vat. Palat. 242, Vat. Otthob. 1502.

In Dittochaeo Vaticani 3859, 3860, 4318, 4356, 5821, Vatt. Alex. 321, 1702, 1838, Vat. Urb. 666, Vatt. Otthob. 1193, 1220, 1297, 1502, 3325.

In libris adversus Symmachum Vaticani 3859, 5821, Vatic. Alex. 321, Vat. Urb. 666 [(a) 3Kb] .

223 260. Quoniam vero diverso inter se ordine plurimae editiones procedunt, etiam id muneris mei esse arbitror, ut praecipuas editiones inter sese et cum mea conferam quod ita juvat explicare, ut numeri indicent, quem locum in singulis editionibus unumquodlibet poema occupet. [Figure: [Table] 12Kb] [Col. 0765B] Ad harum editionum ordinem caeterae revocari possunt. In libro autem Peristephann nonnulla est discrepantia, quod attinet ad hymnos collocandos. Weitzius ita eos disposuit: 1. SS. Hemeterius et Celedonius. 2. S. Vincentius. 3. S. Laurentius. 4. S. Hippolytus. 5. S. Cyprianus. 6. SS. apostoli Petrus et Paulus. 7. SS. martyres Caesaraugustani. 8. S. Agnes. 9. S. Eulalia. 10. S. Fructuosus. 11. S. Quirinus. 12. S. Cassianus. 13. De loco in quo martyres passi sunt. 14. S. Romanus. Alium ordinem exhibuerat Giselinus, quem nos sequemur, scilicet: 1. SS. Hemeterius et Celedonius. 2. S. Laurentius. 3. S. Eulalia. 4. Martyres Caesaraugustani. 5. S. Vincentius. 6. S. Fructuosus. 7. S. Quirinus. 8. De loco duorum martyrum, ubi nunc baptisterium est. 9. S. [Col. 0765C] Cassianus. 10. S. Romanus. 11. S. Hippolytus. 12. SS. apostoli Petrus et Paulus. 13. S. Cyprianus. 14. S. Agnes. Hic idem ordo exstat in prima editione [Col. 0766B] Heinsii, et in altera ab aliis procurata anno 1701, cum notis ejusdem Heinsii, commentario Nebrissensis, et glossis Isonis [(b) 1Kb] . Eumdem servant ordinem recentiores. Non omittam monere, 224 in numeris ipsis versuum varietatem inter editiones occurrere. Primum Weitzius in Apotheosi versus a praefationibus numerare coepit, et continuavit ad finem usque poematis, alii numeros praefationum non continuant cum numeris poematis. Deinde nonnulli quosdam versus admittunt, quos alii ut spurios rejiciunt. Praeterea typographorum incuria saepius aberrant numeri, qua labe interdum inficitur editio Heinsiana, neque ab ea immunes sunt nobiles editiones Parisina et Parmensis. Difficile quidem est omnes hujuscemodi errores cavere; sed diligenter curabo primum, [Col. 0766C] ne quod mendum incidat, tum ut, si quod inciderit, ex quo decipi alii possint, lector opportune de eo admoneatur.




[Col. 0767]
M. AURELII CLEMENTIS PRUDENTII CARMINA. (C)



[2Kb] [73Kb] INCIPIT PROOEMIUM.


[Col. 0767A] [Figure: [Illuminated P] 17Kb] Per quinquennia 225 jam decem,
Ni fallor, fuimus: septimus insuper
226 Annum cardo rotat, dum fruimur sole volubili.
   [Col. 0768A] Instat terminus, et diem
Vicinum senio jam Deus applicat:
Quid nos utile tanti spatio temporis egimus?
   Aetas prima crepantibus
Flevit sub ferulis: mox docuit toga [2Kb] [6Kb]
[Col. 0769A] 227 Infectum vitiis falsa loqui, non sine crimine.
[10]    Tum lasciva protervitas,
Et luxus petulans (heu pudet, ac piget!)
Foedavit juvenem nequitiae sordibus, ac luto.
   Exin jurgia turbidos
Armarunt animos, et male pertinax
[15] 228 Vincendi studium subjacuit casibus asperis.
   [Col. 0770A] Bis legum moderamine
Frenos nobilium reximus urbium:
Jus civile bonis reddidimus, terruimus reos.
   Tandem militiae gradu
[20] Evectum pietas principis extulit,
229 Assumptum propius stare jubens ordine proximo.
   Haec dum vita volans agit,
Irrepsit subito canities seni, [2Kb] [7Kb]
[Col. 0771A] Oblitum veteris me Saliae consulis arguens.
[25]    230 Sub quo prima dies mihi
Quam multas hiemes volverit, et rosas
Pratis post glaciem reddiderit, nix capitis probat.
   Nunquid talia proderunt
Carnis post obitum vel bona, vel mala,
[30] [Col. 0772A] Cum jam, quidquid id est, quod fueram, mors aboleverit?
   Dicendum mihi: Quisquis es,
231 Mundum, quem coluit, mens tua perdidit:
Non sunt illa Dei, quae studuit, cujus habeberis.
   Atqui fine sub ultimo [1Kb] [8Kb]
[35] [Col. 0773A] Peccatrix anima stultitiam exuat:
Saltem voce Deum concelebret, si meritis nequit.
   Hymnis continuet dies,
232 Nec nox ulla vacet, quin Dominum canat:
[Col. 0774A] Pugnet contra hereses, catholicam discutiat fidem.
[40]    Conculcet sacra gentium,
Labem, Roma, tuis inferat idolis:
Carmen martyribus devoveat, laudet apostolos. [1Kb] [3Kb]
[Col. 0775A] 233 Haec dum scribo, vel eloquor,
[Col. 0776A] Vinclis o utinam corporis emicem
[45] [Col. 0775A] Liber, quo tulerit lingua sono mobilis ultimo!



[2Kb] [31Kb] INCIPIT LIBER CATHEMERINON.
[Col. 0775]


234 I. HYMNUS AD GALLICINIUM.



[Col. 0775B] Ales diei nuntius
   [Col. 0776B] Lucem propinquam praecinit: [2Kb] [6Kb]
   [Col. 0777A] 235 Nos excitator mentium
   Jam Christus ad vitam vocat.

[5] Auferte, clamat, lectulos,
   Aegro sopore desides,
   236 Castique, recti, ac sobrii
   Vigilate: iam sum proximus.

Post solis ortum fulgidi
[10]    Serum est cubile spernere:
   Ni parte noctis addita
   Tempus labori adjeceris:

[Col. 0778A] Vox ista, qua strepunt aves,
   Stantes sub ipso culmine,
[15]    Paulo antequam lux emicet.
   237 Nostri figura est judicis.

Tectos tenebris horridis,
   Stratisque opertos segnibus,
   Suadet quietem linquere
[20]    Jam jamque venturo die.

Ut cum coruscis flatibus
   Aurora coelum sparserit, [1Kb] [11Kb]
   [Col. 0779A] Omnes labore exercitos
   Confirmet ad spem luminis.

[25] Hic somnus, ad tempus datus,
   Est forma mortis perpetis:
   238 Peccata, ceu nox horrida,
   Cogunt jacere, ac stertere.

Sed vox ab alto culmine
[30]    Christi docentis praemonet,
   Adesse jam lucem prope,
   Ne mens sopori serviat:

Ne somnus usque ad terminos
   Vitae socordis opprimat
[35]    Pectus sepultum crimine,
   Et lucis oblitum suae.

Ferunt, vagantes daemonas
   [Col. 0779B] Laetos tenebris noctium,
   [Col. 0780A] Gallo canente exterritos
[40]    239 Sparsim timere, et cedere.

Invisa nam vicinitas
   Lucis, salutis, numinis,
   Rupto tenebrarum situ,
   Noctis fugat satellites.

[45] Hoc esse signum praescii
   Norunt repromissae spei:
   Qua nos soporis liberi
   Speramus adventum Dei.

Quae vis sit hujus alitis,
[50]    Salvator ostendit Petro,
   Ter, ante quam gallus canat,
   Sese negandum praedicans.

[Col. 0780B] Fit namque peccatum prius [1Kb] [5Kb]
   [Col. 0781A] Quam praeco lucis proximae
[55]    240 Illustret humanum genus,
   Finemque peccandi ferat.

Flevit negator denique
   Ex ore prolapsum nefas:
   Cum mens maneret innocens,
[60]    Animusque servaret fidem.

Nec tale quidquam postea
   Linguae locutus lubrico est;
   241 Cantuque galli cognito,
   Peccare justus destitit,

[65] Inde est, quod omnes credimus.
   Illo quietis tempore,
   Quo gallus exsultans canit,
   [Col. 0782A] Christum redisse ex inferis.

Tunc mortis oppressus vigor,
[70]    Tunc lex subacta est tartari,
   Tunc vis diei fortior
   242 Noctem coegit cedere.

Jam jam quiescant improba,
   Jam culpa furva obdormiat,
[75]    Jam noxa lethalis, suum
   Perpessa somnum, marceat.

Vigil vicissim spiritus,
   Quodcunque restat temporis,
   Dum meta noctis clauditur,
[80]    Stans, ac laborans excubet.

Jesum ciamus vocibus, [1Kb] [8Kb]
   [Col. 0783A] Flentes, precantes, sobrii:
   Intenta supplicatio
   Dormire cor mundum vetat.

[85] Sat convolutis artubus
   243 Sensum profunda oblivio
   Pressit, gravavit, obruit,
   Vanis vagantem somniis.

Sunt nempe falsa et frivola,
[90]    [Col. 0784A] Quae mundiali gloria,
   Ceu dormientes, egimus:
   Vigilemus; hic est veritas.

Aurum, voluptas, gaudium,
   Opes, honores, prospera,
[95]    Quaecunque nos inflant mala,
   Fit mane, nil sunt omnia.

Tu, Christe, somnum disjice, [2Kb] [5Kb]
   [Col. 0785A] Tu rumpe noctis vincula,
   244 Tu solve peccatum vetus,
[100]    Novumque lumen ingere.



II. HYMNUS MATUTINUS.



   245 Nox, et tenebrae, et nubila
   Confusa mundi, et turbida,
   Lux intrat, albescit polus,
   Christus venit, discedite.

[5]    246 Caligo terrae scinditur
   Percussa solis spiculo:
   [Col. 0786A] Rebusque jam color redit
   Vultu nitentis sideris.

Sic nostra mox obscuritas,
[10]    Fraudisque pectus conscium,
   Ruptis retectum nubibus,
   Regnante pallescet Deo.

Tunc non licebit claudere,
   Quod quisque fuscum cogitat:
[15]    Sed mane clarescent novo
   247 Secreta mentis prodita.

Fur ante lucem squalido [2Kb] [9Kb]
   [Col. 0787A] Impune peccat tempore:
   Sed lux dolis contraria
[20]    Latere furtum non sinit.

Versuta fraus et callida
   Amat tenebris obtegi,
   Aptamque noctem turpibus
   Adulter occultus fovet.

[25] Sol ecce surgit igneus,
   Piget, pudescit, poenitet,
   Nec teste quisquam lumine
   Peccare constanter potest.

Quis mane sumptis nequiter
[30]    248 Non erubescit poculis,
   Cum fit libido temperans,
   [Col. 0788A] Castumque nugator sapit?

Nunc nunc severum vivitur,
   Nunc nemo tentat ludicrum,
[35]    Inepta nunc omnes sua
   Vultu colorant serio.

Haec hora cunctis utilis,
   Qua quisque, quod studet, gerat:
   Miles, togatus, navita,
[40]    Opifex, arator, institor.

Illum forensis gloria,
   249 Hunc triste raptat classicum:
   Mercator hinc, ac rusticus
   Avara suspirant lucra.

[45] At nos lucelli, ac fenoris, [1Kb] [8Kb]
   [Col. 0789A] Fandique prorsus nescii,
   Nec arte fortes bellica,
   Te, Christe, solum novimus.

Te mente pura, et simplici,
[50]    250 Te voce, te cantu pio
   Rogare curvato genu,
   Flendo, et canendo discimus.

[Col. 0790A] His nos lucramur quaestibus,
   Hac arte tantum vivimus:
[55]    Haec inchoamus munera,
   Cum sol resurgens emicat.

251 Intende nostris sensibus,
   Vitamque totam dispice:
   Sunt multa fucis illita, [1Kb] [2Kb]
[60]    [Col. 0791A] Quae luce purgentur tua.

Durare nos tales jube,
   Quales remotis sordibus
   [Col. 0792A] Nitere pridem jusseras,
   252 Jordane tinctos flumine.

[65] Quodcunque nox mundi dehinc [2Kb] [6Kb]
   253 Infecit atris nubibus,
   Tu, rex, eoi sideris
   Vultu sereno illumina.

Tu, sancte, qui tetram picem
[70]    Candore tingis lacteo,
   254 Ebenoque crystallum facis,
   Delicta terge livida.

Sub nocte Jacob caerula
   Luctator audax angeli
[75]    Eousque dum lux surgeret,
   [Col. 0794A] Sudavit impar praelium.

Sed cum jubar claresceret,
   Lapsante claudus poplite,
   Femurque victus debile,
[80]    255 Culpae vigorem perdidit.

Nutabat inguen saucium,
   Quae corporis pars vilior,
   Longeque sub cordis loco
   Diram fovet libidinem.

[85] Haec nos docent imagines, [2Kb] [10Kb]
   Hominem tenebris obsitum,
   Si forte non cedat Deo,
   Vires rebelles perdere.

Erit tamen beatior,
[90]    Intemperans membrum cui
   Luctando claudum, et tabidum
   Dies oborta invenerit.

Tandem facessat caecitas,
   256 Quae nosmet in praeceps diu
[95]    Lapsos sinistris gressibus
   Errore traxit devio.

Haec lux serenum conferat,
   Purosque nos praestet sibi.
   Nihil loquamur subdolum,
[100]    Volvamus obscurum nihil.

[Col. 0796A] Sic tota decurrat dies.
   Ne lingua mendax, ne manus,
   Oculive peccent lubrici,
   Ne noxa corpus inquinet.

[105] Speculator astat desuper,
   Qui nos diebus omnibus,
   Actusque nostros prospicit
   A luce prima in vesperum.

Hic testis, hic est arbiter,
[110]    Hic intuetur, quidquid est,
   Humana quod mens concipit:
   Hunc nemo fallit judicem.



257 III. HYMNUS ANTE CIBUM.



O Crucifer bone, lucisator,
   Omniparens, pie, verbigena, [2Kb] [6Kb]
   [Col. 0797A] Edite corpore virgineo:
   Sed prius in Genitore potens,
[5]    258 Astra, solum, mare quam fierent.

Huc nitido, precor, intuitu
   Flecte salutiferam faciem
   Fronte serenus: et irradia,
   Nominis ut sub honore tui
[10]    Has epulas liceat capere.

Te sine dulce nihil, Domine:
   Nec juvat ore quid appetere,
   Pocula ni prius, atque cibos,
   Christe, tuus favor imbuerit,
[15]    Omnia sanctificante fide.

[Col. 0798A] Fercula nostra Deum sapiant,
   Christus et influat in pateras:
   Seria, ludicra, verba, jocos,
   Denique quod sumus, aut agimus,
[20]    Trina superna regat pietas.

259 Hic mihi nulla rosae spolia,
   Nullus aromate fragrat odor:
   Sed liquor influit ambrosius,
   Nectareamque fidem redolet
[25]    Fusus ab usque Patris gremio.

Sperne, camoena, leves hederas,
   Cingere tempora queis solita es, [3Kb] [3Kb]
   [Col. 0799A] 260 Sertaque mystica dactylico
   Texere docta liga strophio,
[30]    Laude Dei redimita comas.

Quod generosa potest anima,
   Lucis, et aetheris indigena,
   Solvere dignius obsequium:
   Quam data munera si recinat,
[35]    Artificem modulata suum?

Ipse homini quia cuncta dedit,
   Quae capimus dominante manu,
   Quae polus, aut humus, aut pelagus
   Aere, gurgite, rure creant,
[40]    Haec mihi subdidit, et sibi me.

Callidus illaqueat volucres
   Aut pedicis dolus, aut maculis,
   [Col. 0799B] 261 Illita glutine corticeo
   Vimina plumigeram seriem
[45]    Impediunt et abire vetant.

[Col. 0800A] Ecce per aequora fluctivagos
   Texta greges sinuosa trahunt:
   Piscis item sequitur calamum,
   Raptus acumine vulnifico,
[50]    Credula saucius ora cibo.

Fundit opes ager ingenuas
   Dives aristiferae segetis
   Hic, ubi vitea pampineo
   Brachia palmite luxuriant,
[55]    Pacis alumna ubi bacca viret.

Haec opulentia Christicolis
   Servit, et omnia suppeditat.
   Absit enim procul illa fames,
   Caedibus ut pecudum libeat
[60]    262 Sanguineas lacerare dapes.

[Col. 0800B] Sint fera gentibus indomitis
   Prandia de nece quadrupedum:
   Nos oleris coma, nos siliqua [2Kb] [6Kb]
   [Col. 0801A] Feta legumine multimodo
   Paverit innocuis epulis.

Spumea mulctra gerunt niveos
   Ubere de gemino latices,
   Perque coagula densa liquor
   In solidum coit, et fragili
[70]    Lac tenerum premitur calatho.

   263 Mella recens mihi Cecropia
   Nectare sudat olente favus:
   Haec opifex apis aerio
   Rore liquat, tenuique thymo,
[75]    Nexilis inscia connubii.

[Col. 0802A] Hinc quoque pomiferi nemoris
   Munera mitia proveniunt:
   Arbor onus tremefacta suum
   Deciduo gravis imbre pluit,
[80]    Puniceosque jacit cumulos.

Quae veterum tuba, quaeve lyra
   Flatibus inclyta, vel fidibus,
   264 Divitis Omnipotentis opus,
   Quaeque fruenda patent homini
[85]    Laudibus aequiparare queat?

Te, pater optime, mane novo,
   Solis et orbita cum media est, [2Kb] [5Kb]
   [Col. 0803A] Te quoque luce sub occidua,
   Sumere cum monet hora cibum,
[90]    Nostra, Deus, canet harmonia.

Quod calet halitus interior,
   Corde quod abdita vena tremit,
   Pulsat et incita quod resonam
   265 Lingua sub ore latens caveam,
[95]    Laus superi Patris esto mihi.

Nos igitur tua, sancte, manus
   Cespite composuit madido,
   Effigiem meditata suam:
   Utque foret rata materies,
[100]    Flavit, et indidit ore animam.

Tunc per amoena vireta jubet
   Frondicomis habitare locis,
   [Col. 0803B] Ver ubi perpetuum redolet,
   Prataque multicolora latex
[105]    Quadrifluo celer amne rigat.

[Col. 0804A] Haec tibi nunc famulentur, ait,
   Usibus omnia dedo tuis:
   Sed tamen aspera mortifero
   Stipite carpere poma veto,
[110]    266 Qui medio viret in nemore.

Hic draco perfidus indocile
   Virginis illicit ingenium,
   Ut socium malesuada virum
   Mandere cogeret ex vetitis,
[115]    Ipsa pari peritura modo.

Corpora mutua (nosse nefas)
   Post epulas inoperta vident,
   Lubricus error et erubuit:
   Tegmina suta parant foliis,
[120]    Dedecus ut pudor occuleret.

[Col. 0804B] Conscia culpa Deum pavitans
   Sede pia procul exigitur.
   Innuba femina quae fuerat, [2Kb] [6Kb]
   [Col. 0805A] 267 Conjugis excipit imperium,
[125]    Foedera tristia jussa pati.

Auctor et ipse doli coluber
   Plectitur improbus, ut mulier
   Colla trilinguia calce terat:
   Sic Coluber muliebre solum
[130]    Suscipit, atque virum mulier.

His ducibus vitiosa dehinc
   268 Posteritas ruit in facinus,
   Dumque rudes imitatur avos,
   Fasque nefasque simul glomerans,
[135]    Impia crimina morte luit.

Ecce venit nova progenies,
   Aethere proditus alter homo,
   [Col. 0806A] Non luteus, velut ille prior,
   Sed Deus ipse gerens hominem,
[140]    Corporeisque carens vitiis.

Fit caro vivida sermo Patris,
   Numine quem rutilante gravis
   Non thalamo, neque jure tori,
   Nec genialibus illecebris
[145]    Intemerata puella parit.

   269 Hoc odium vetus illud erat,
   Hoc erat aspidis, atque hominis
   Digladiabile discidium,
   Quod modo cernua femineis
[150]    Vipera proteritur pedibus.

Edere namque Deum merita [1Kb] [8Kb]
   [Col. 0807A] Omnia virgo venena domat:
   Tractibus anguis inexplicitis
   Virus inerme piger revomit,
[155]    Gramine concolor in viridi.

Quae feritas modo non trepidat,
   Territa de grege candidulo?
   270 Impavidas lupus inter oves.
   [Col. 0808A] Tristis obambulat, et rabidum
[160]    Sanguinis immemor os cohibet.

Agnus enim vice mirifica
   Ecce leonibus imperitat,
   271 Exagitansque truces aquilas
   Per vaga nubila, perque notos
[165]    Sidere lapsa columba fugat. [1Kb] [5Kb]

[Col. 0809A] Tu mihi, Christe, columba potens,
   Sanguine pasta cui cedit avis:
   Tu niveus per ovile tuum
   Agnus hiare lupum prohibes,
[170]    272 Sub juga tigridis ora premens.

Da, locuples Deus, hoc famulis
   Rite precantibus, ut tenui
   Membra cibo recreata levent,
   Neu piger immodicis dapibus
[175]    Viscera tenta gravet stomachus.

Haustus amarus abesto procul,
   Ne libeat tetigisse manu
   Exitiale quid, aut vetitum:
   Gustus et ipse modum teneat,
[180]    Sospitet ut jecur incolume.

[Col. 0809B] Sit satis anguibus horrificis,
   Liba quod impia corporibus,
   [Col. 0810A] Ah! miseram peperere necem.
   273 Sufficiat semel ob facinus
[185]    Plasma Dei potuisse mori.

Oris opus, vigor igneolus
   Non moritur; quia flante Deo
   Compositus, superoque fluens
   De solio Patris artificis,
[190]    Vim liquidae rationis habet.

Viscera mortua quin etiam
   Post obitum reparare datur,
   Eque suis iterum tumulis
   Prisca renascitur effigies,
[195]    Pulvereo coeunte situ.

Credo equidem, neque vana fides,
   Corpora vivere more animae:
   [Col. 0810B] Nam modo corporeum memini
   De Phlegethonte gradu facili [1Kb] [7Kb]
[200]    [Col. 0811A] Ad superos remeasse Deum.

274 Spes eadem mea membra manet,
   Quae redolentia funereo
   Jussa quiescere sarcophago,
   Dux parili redivivus humo
[205]    Ignea Christus ad astra vocat.



IV. HYMNUS POST CIBUM.



Pastis visceribus, ciboque sumpto,
   Quem lex corporis imbecilla poscit,
   Laudem lingua Deo Patri rependat:

Patri, qui cherubim, sedile sacrum
[5]    [Col. 0812A] 275 Necnon et seraphim suum, supremo
   Subnixus solio, tenet, regitque.

Hic est, quem Sabaoth Deum vocamus,
   Expers principii, carensque fine,
   Rerum conditor, et repertor orbis.

[10] Fons vitae liquida fluens ab arce,
   Infusor fidei, sator pudoris,
   276 Mortis perdomitor, salutis auctor.

Omnes quod sumus, aut vigemus, inde est
   Regnat Spiritus ille sempiternus,
[15]    A Christo simul et Parente missus.

Intrat pectora candidus pudica, [2Kb] [4Kb]
   [Col. 0813A] Quae templi vice consecrata rident,
   Postquam combiberint Deum medullis.

Sed si quid vitii, dolive nasci
[20]    Inter viscera jam dicata sensit,
   Ceu spurcum refugit celer sacellum.

277 Tetrum flagrat enim vapore crasso
   Horror conscius aestuante culpa,
   Offensumque bonum niger repellit.

[25] Nec solus pudor, innocensve votum
   Templum constituunt perenne Christo
   In cordis medii sinu ac recessu.

Sed ne crapula ferveat, cavendum est,
   Quae sedem fidei cibis refertam
[30]    Usque ad congeriem coarctet intus.

Parcis victibus expedita corda
   [Col. 0813B] Infusum melius Deum receptant,
   Hic pastus animae est, saporque verus.

Sed nos tu gemino fovens paratu,
[35]    [Col. 0814A] Artus, atque animas utroque pastu
   Confirmas, Pater, ac vigore comples.

Sic olim tua praecluens potestas
   278 Inter raucisonos situm leones
   Illapsis dapibus virum refovit.

[40] Illum fusile numen exsecrantem,
   Et curvare caput sub expolita
   Aeris materia nefas putantem,

Plebs dirae Babylonis, ac tyrannus
   Morti subdiderant, feris dicarant,
[45]    Saevis protinus haustibus vorandum.

O semper pietas, fidesque tuta!
   Lambunt indomiti virum leones,
   Intactumque Dei, tremunt alumnum.

Astant cominus, et jubas reponunt:
[50]    [Col. 0814B] Mansuescit rabies, fameque blanda
   Praedam rictibus ambit incruentis. [1Kb] [6Kb]

[Col. 0815A] Sed cum tenderet ad superna palmas,
   279 Expertumque sibi Deum rogaret,
   Clausus jugiter, indigensque victu:

[55] Jussus nuntius advolare terris,
   Qui pastum famulo daret probato,
   Raptim desilit obsequente mundo.

Cernit forte procul dapes inemptas,
   Quas messoribus Habacuc propheta
[60]    Agresti bonus exhibebat arte.

Hujus caesarie manu prehensa,
   Plenis, sicut erat, gravem canistris
   Suspensum rapit, et vehit per auras.

Tum raptus simul ipse, prandiumque
[65]    Sensim labitur in lacum leonum,
   Et, quas tunc epulas gerebat, offert.

[Col. 0816A] Sumas laetus, ait, libensque carpas,
   Quae summus Pater, angelusque Christi
   280 Mittunt liba tibi sub hoc periclo.

[70] His sumptis, Danielus excitavit
   In coelum faciem, ciboque fortis
   Amen reddidit, halleluia dixit.

Sic nos muneribus tuis refecti,
   Largitor Deus omnium bonorum,
[75]    Grates reddimus, et sacramus hymnos.

Tu nos, tristifico velut tyranno,
   Mundi scilicet impotentis actu
   Conclusos, regis, et feram repellis;

281 Quae circumfremit, ac vorare tentat,
[80]    Insanos acuens furore dentes,
   Cur te, summe Deus, precemur unum. [1Kb] [7Kb]

[Col. 0817A] Vexamur, premimur, malis rotamur;
   Oderunt, lacerant, trahunt, lacessunt;
   Juncta est suppliciis fides iniquis.

[85] Nec defit tamen anxiis medela:
   Nam languente trucis leonis ira,
   Illapsae superingeruntur escae.

Quas si quis sitienter hauriendo
   Non gustu tenui, sed ore pleno,
[90]    Internis velit implicare venis;

Hic sancto satiatus ex propheta,
   Justorum capiet cibos virorum,
   Qui fructum domino metunt perenni.

282 Nil est dulcius, ac magis saporum,
[95]    Nil, quod plus hominem juvare possit,
   [Col. 0818A] Quam vatis pia praecinentis orsa.

His sumptis, licet insolens potestas
   Pravum judicet, irrogetque mortem;
   Impasti licet irruant leones,

[100] Nos semper dominum Patrem fatentes
   In te, Christe Deus, loquemur unum,
   Constanterque tuam crucem feremus.



V. HYMNUS DE NOVO LUMINE PASCHALIS SABBATI.



Inventor rutili, dux bone, luminis,
   Qui certis vicibus tempora dividis,
   283 Merso sole, chaos ingruit horridum
   Lumen redde tuis, Christe fidelibus. [1Kb] [10Kb]

[5] [Col. 0819A] Quamvis innumero sidere regiam,
   Lunarique polum lampade pinxeris,
   Incussu silicis lumina nos tamen
   Monstra saxigeno semine quaerere.

284 Ne nesciret homo, spem sibi luminis
[10]    In Christi solido corpore conditam,
   Qui dici stabilem se voluit petram,
   Nostris igniculis unde genus venit.

Pinguis quos olei rore madentibus.
   [Col. 0820A] Lychnis, aut facibus pascimus aridis:
[15]    285 Quin et fila favis scirpea floreis
   Presso melle prius collita fingimus.

Vivax flamma viget, seu cava testula
   Succum linteolo suggerit ebrio,
   Seu pinus piceam fert alimoniam,
[20]    Seu ceram teretem stuppa calens bibit.

Nectar de liquido vertice fervidum
   Guttatim lacrymis stillat olentibus: [1Kb] [6Kb]
   [Col. 0821A] Ambustum quoniam vis facit ignea
   286 Imbrem de madido flere cacumine.

[25] Splendent ergo tuis muneribus, Pater
   Flammis mobilibus scilicet atria,
   Absentemque diem lux agit aemula,
   Quam nox cum lacero victa fugit peplo.

Sed quis non rapidi luminis arduam,
[30]    Manantemque Deo cernat originem?
   Moses nempe Deum spinifera in rubo
   Vidit conspicuo lumine flammeum.

287 Felix, qui meruit sentibus in sacris
   Coelestis solii visere principem,
[35]    Jussus nexa pedum vincula solvere,
   Ne sanctum involucris pollueret locum.

Hunc ignem populus sanguinis inclyti
   [Col. 0822A] Majorum meritis tutus, et impotens,
   Suetus sub dominis vivere barbaris,
[40]    Jam liber sequitur longa per avia.

Qua gressum tulerant, castraque caeruiae
   Noctis per medium concita moverant,
   Plebem pervigilem fulgure praevio
   Ducebat radius sole micantior.

[45] Sed rex Niliaci littoris, invido
   Fervens felle, jubet praevalidam manum
   In bellum rapidis ire cohortibus,
   Ferratasque acies clangere classicum.

Sumunt arma viri, seque minacibus
[50]    288 Accingunt gladiis: triste canit tuba.
   Hic fidit jaculis, ille volantia
   Praefigit calamis spicula Gnossiis. [2Kb] [6Kb]

[Col. 0823A] Densetur cuneis turba pedestribus,
   Currus pars, et equos, et volucres rotas
[55]    Conscendunt celeres, signaque bellica
   Praetendunt tumidis clara draconibus.

Hinc jam servitii nescia pristini
   Gens Pelusiacis usta vaporibus,
   Tandem purpurei gurgitis hospita
[60]    Rubris littoribus fessa resederat.

289 Hostis dirus adest cum duce perfido,
   Infert et validis praelia viribus.
   Moses porro suos in mare praecipit
   Constans intrepidis tendere gressibus.

[65] Praebent rupta locum stagna viantibus
   Riparum in faciem pervia, sistitur
   Circumstans vitreis unda liquoribus,
   [Col. 0823B] Dum plebs sub bifido permeat aequore.

[Col. 0824A] Pubes quin etiam decolor asperis
[70]    Irritata odiis, rege sub impio,
   Hebraeum sitiens fundere sanguinem,
   Audet se pelago credere concavo.

Ibant praecipiti turbine percita
   Fluctus per medios agmina regia:
[75]    Sed confusa dehinc unda revolvitur
   In semet revolans gurgite confluo.

Currus tunc, et equos, telaque naufraga,
   290 Ipsos et proceres, et vaga corpora
   Nigrorum videas nare satellitum,
[80]    Arcis justitium triste tyrannicae.

Quae tandem poterit lingua retexere
   Laudes, Christe, tuas: qui domitam Pharon
   [Col. 0824B] Plagis multimodis cedere praesuli [1Kb] [6Kb]
   [Col. 0825A] Cogis justitiae, vindice dextera?

[85] Qui pontum rapidis aestibus invium
   Persultare vetas, ut refluo in salo
   Securus pateat, te duce, transitus,
   Et mox unda rapax ut voret impios.

291 Cui jejuna eremi saxa loquacibus
[90]    Exundant scatebris, et latices novos
   Fundit scissa silex: quae sitientibus
   Dat potum populis axe sub igneo.

Instar fellis aqua tristifico in lacu
   Fit ligni venia mel velut Atticum.
[95]    Lignum est, sapiunt aspera dulcius;
   Nam praefixa cruci spes hominum viget.

Implet castra cibus tunc quoque ninguidus,
   Illabens gelida grandine densius.
   His mensas epulis, hac dape construunt,
[100]    [Col. 0826A] Quam dat sidereo Christus ab aethere.

Necnon imbrifero ventus anhelitu
   Crassa nube leves invehit alites,
   292 Quae difflata in humum cum semel agmina
   Fluxerunt, reduci non revolant fuga.

[105] Haec olim patribus praemia contulit
   Insignis pietas numinis unici:
   Cujus subsidio nos quoque vescimur,
   Pascentes dapibus pectora mysticis.

Fessos ille vocat per freta saeculi,
[110]    Discissis populum turbinibus regens,
   Jactatasque animas mille laboribus
   Justorum in patriam scandere praecipit.

Illic purpureis tecta rosariis
   Omnis fragrat humus, calthaque pinguia [2Kb] [12Kb]
[115]    [Col. 0827A] 293 Et molles violas, et tenues crocos
   Fundit fonticulis uda fugacibus.

Illic et gracili balsama surculo
   Desudata fluunt, raraque cinnama
   Spirant, et folium, fonte quod abdito
[120]    Praelambens fluvius portat in exitum.

Felices animae prata per herbida
   Concentu parili suave sonantibus
   Hymnorum modulis dulce canunt melos,
   294 Calcant et pedibus lilia candidis.

[125] Sunt et spiritibus saepe nocentibus
   [Col. 0828A] Poenarum celebres sub Styge feriae
   Illa nocte, sacer qua rediit Deus
   Stagnis ad superos ex Acheronticis

Non sicut tenebras de face fulgida
[130]    Surgens oceano lucifer imbuit,
   Sed terris domini de cruce tristibus
   Major sole novum restituens diem.

295 Marcent suppliciis tartara mitibus,
   Exsultatque sui carceris otio
[135]    Umbrarum populus, liber ab ignibus,
   Nec fervent solito flumina sulphure. [2Kb] [7Kb]

Nos festis trahimus per pia gaudia
   Noctem conciliis, votaque prospera
   Certatim vigili congerimus prece,
[140]    Exstructoque agimus liba sacrario.

Pendent mobilibus lumina funibus,
   Quae suffixa micant per laquearia,
   Et de languidulis fota natatibus
   296 Lucem perspicuo flamma jacit vitro.

[145] Credas, stelligeram, desuper aream
   Ornatam geminis stare trionibus,
   [Col. 0830A] Et qua Bosphoreum temo regit jugum,
   Passim purpureos spargier Hesperos.

O res digna, Pater, quam tibi roscidae
[150]    Noctis principio grex tuus offerat,
   Lucem, qua tribuis nil pretiosius,
   Lucem, qua reliqua praemia cernimus.

Tu lux vera oculis, lux quoque sensibus,
   297 Intus tu speculum, tu speculum foris,
[155]    Lumen, quod famulans offero, suscipe, [1Kb] [5Kb]
   [Col. 0831A] Tinctum pacifici chrismatis unguine:

Per Christum genitum, summe Pater, tuum,
   In quo visibilis stat tibi gloria:
   Qui noster dominus, qui tuus unicus
[160]    Spirat de patrio corde Paraclitum:

Per quem splendor, honos, laus, sapientia,
   Majestas, bonitas, et pietas tua
   Regnum continuat nomine triplici,
   Texens perpetuis saecula saeculis.



298 VI. HYMNUS ANTE SOMNUM.



Ades, Pater supreme,
   Quem nemo vidit unquam,
   Patrisque sermo Christe,
   Et Spiritus benigne.

[5] O Trinitatis hujus
   [Col. 0831B] Vis una, lumen unum,
   [Col. 0832A] Deus ex Deo perennis,
   Deus ex utroque missus.

Fluxit labor diei,
[10]    Redit et quietis hora:
   299 Blandus sopor vicissim
   Fessos relaxat artus.

Mens aestuans procellis,
   Curisque sauciata,
[15]    Totis bibit medullis
   Obliviale poclum.

Serpit per omne corpus
   Lethaea vis, nec ullum
   Miseris doloris aegri
[20]    Patitur manere sensum.

Lex haec data est caducis,
   [Col. 0832B] Deo jubente, membris,
   Ut temperet laborem [1Kb] [5Kb]
   [Col. 0833A] Medicabilis voluptas.

[25] 300 Sed, dum pererrat omnes
   Quies amica venas,
   Pectusque feriatum
   Placat rigante somno,

Liber vagat per auras
[30]    Rapido vigore sensus,
   Variasque per figuras,
   Quae sunt operta, cernit.

Quia mens soluta curis,
   Cui est origo coelum,
[35]    Purusque fons ab aethra,
   Iners jacere nescit.

Imitata multiformes
   Facies sibi ipsa fingit,
   [Col. 0833B] Per quas repente currens
[40]    Tenui fruatur actu.

301 Sed sensa somniantum
   [Col. 0834A] Dispar fatigat horror.
   Nunc splendor intererrat,
   Qui dat futura nosse.

[45] Plerumque dissipatis
   Mendax imago veris
   Animos pavore moestos
   Ambage fallit atra.

Quem rara culpa morum
[50]    Non polluit frequenter,
   Hunc lux serena vibrans
   302 Res edocet latentes.

At, qui coinquinatum
   Vitiis cor impiavit,
[55]    Lusus pavore multo
   Species videt tremendas.

[Col. 0834B] Hoc patriarcha noster
   Sub carceris catena
   Geminis simul ministris [1Kb] [5Kb]
[60]    [Col. 0835A] Interpres approbavit.

Quorum reversus unus
   Dat poculum tyranno:
   Ast alterum rapaces
   Fixum vorant volucres.

[65] Ipsum deinde regem,
   Perplexa somniantem,
   Monuit famem futuram
   303 Clausis cavere acervis.

Mox praesul, ac tetrarches,
[70]    Regnum per omne jussus
   Sociam tenere virgam,
   Dominae resedit aulae.

O quam profunda justis
   Arcana per soporem
[75]    [Col. 0835B] Aperit tuenda Christus!
   Quam clara, quam tacenda!

Evangelista summi
   [Col. 0836A] Fidissimus magistri,
   Signata quae latebant,
[80]    Nebulis videt remotis.

Ipsum Tonantis agnum,
   De caede purpurantem,
   Qui conscium futuri
   Librum resignat unus.

[85] 304 Hujus manum potentem
   Gladius perarmat anceps,
   Et fulgurans utrinque
   Duplicem minatur ictum.

Quaesitor ille solus
[90]    Animaeque corporisque,
   Ensisque bis timendus
   Prima ac secunda mors est.

[Col. 0836B] Idem tamen benignus
   Ultor retundit iram,
[95]    Paucosque non piorum [1Kb] [7Kb]
   [Col. 0837A] Patitur perire in aevum.

305 Huic inclytus perenne
   Tribuit pater tribunal:
   Hunc obtinere jussit
[100]    Nomen supra omne nomen:

Hic praepotens cruenti
   Exstinctor Antichristi:
   Qui de furente monstro
   Pulchrum refert tropaeum.

[105] Quam bestiam capacem,
   Populosque devorantem,
   Quam sanguinis charybdin,
   Joannes exsecratur.

306 Hanc nempe, quae sacratum
[110]    Praeferre nomen ausa
   [Col. 0837B] Imam petit gehennam,
   [Col. 0838A] Christo perempta vero.

Tali sopore justus
   Mentem relaxat heros,
[115]    Ut spiritu sagaci
   Coelum peragret omne.

Nos nil meremur horum,
   Quos creber implet error.
   Concreta quos malarum
[120]    Vitiat cupido rerum.

Sat est quiete dulci
   Fessum fovere corpus:
   Sat, si nihil sinistrum
   307 Vanae minentur umbrae.

[125] Cultor Dei, memento,
   Te fontis et lavacri
   [Col. 0838B] Rorem subisse sanctum; [1Kb] [6Kb]
   [Col. 0839A] Te chrismate innotatum.

308 Fac, cum vocante somno
[130]    Castum petis cubile,
   Frontem, locumque cordis
   Crucis figura signet.

Crux pellit omne crimen:
   Fugiunt crucem tenebrae:
[135]    Tali dicata signo
   Mens fluctuare nescit.

[Col. 0840A] Procul, o procul vagantum
   Portenta somniorum.
   Procul esto pervicaci
[140]    309 Praestigiator astu.

O tortuose serpens,
   Qui mille per Maeandros,
   Fraudesque flexuosas
   Agitas quieta corda,

[145] Discede, Christus hic est: [1Kb] [10Kb]
   [Col. 0841A] Hic Christus est, liquesce:
   Signum, quod ipse nosti,
   Damnat tuam catervam.

Corpus licet fatiscens
[150]    Jaceat recline paulum,
   310 Christum tamen sub ipso
   Meditabimur sopore.



VII. HYMNUS JEJUNANTIUM.



   O Nazarene, lux Bethlem, Verbum Patris,
   Quem partus alvi virginalis protulit,
   Adesto castis, Christe, parcimoniis,
   Festumque nostrum rex serenus aspice,
[5]    311 Jejuniorum dum litamus victimam.

Nil hoc profecto purius mysterio
   [Col. 0842A] Quo fibra cordis expiatur vividi:
   Intemperata quo domantur viscera,
   Arvina putrem ne resudans crapulam
[10]    Obstrangulatae mentis ingenium premat.

Hinc subjugatur luxus, et turpis gula;
   Vini, atque somni degener socordia,
   Libido sordens, inverecundus lepos,
   Variaeque pestes languidorum sensuum
[15]    Parcam subactae disciplinam sentiunt.

Nam si licenter diffluens potu, et cibo,
   Jejuna rite membra non coerceas,
   Sequitur, frequenti marcida oblectamine,
   312 Scintilla mentis ut tepescat nobilis,
[20]    Animusque pigris stertat in praecordiis.

Frenentur ergo corporum cupidines, [2Kb] [5Kb]
   [Col. 0843A] Detersa et intus emicet prudentia:
   Sic excitato perspicax acumine,
   Liberque flatu laxiore spiritus
[25]    Rerum parentem rectius precabitur.

Helia tali crevit observantia,
   Vetus sacerdos, ruris hospes aridi:
   Fragore ab omni quem remotum, et segregem
   Sprevisse tradunt criminum frequentiam.
[30]    Casto fruentem Syrtium silentio.

313 Sed mox in auras igneis jugalibus,
   Curruque raptus evolavit praepeti,
   Ne de propinquo sordium contagio
   Dirus quietum mundus afflaret virum,
[35]    Olim probatis inclytum jejuniis.

Non ante coeli principem septemplicis
   Moses tremendi fidus interpres throni
   [Col. 0843B] Potuit videre, quam decem recursibus
   [Col. 0844A] Quater volutis sol peragrans sidera
[40]    Omni carentem cerneret substantia.

Victus precanti solus in lacrymis fuit:
   Nam flendo pernox irrigatum pulverem
   Humi madentis ore pressit cernuo:
   Donec loquentis voce praestrictus Dei
[45]    314 Expavit ignem non ferendum visibus.

Joannes hujus artis haud minus potens,
   Dei perennis praecucurrit Filium:
   Curvos viarum qui retorsit tramites,
   Et flexuosa corrigens dispendia,
[50]    Dedit sequendam calle recto lineam.

Hanc obsequelam praeparabat nuntius,
   Mox adfuturo construens iter Deo,
   Clivosa planis, confragosa ut lenibus
   [Col. 0844B] Converterentur, neve quidquam devium
[55]    Illapsa terris inveniret Veritas. [1Kb] [6Kb]

[Col. 0845A] Non usitatis ortus hic natalibus,
   Oblita lactis jam vieto in pectore
   Matris tetendit serus infans ubera:
   315 Nec ante partu de senili effusus est,
[60]    Quam praedicaret virginem plenam Deo.

Post in patentes ille solitudines,
   Amictus hirtis bestiarum pellibus,
   Setisve tectus, hispida et lanugine,
   Secessit, horrens inquinari, ac pollui
[65]    Contaminatis oppidorum moribus.

[Col. 0846A] Illic dicata parcus abstinentia
   Potum, cibumque vir severae industriae
   In usque serum respuebat vesperum,
   Parvum locustis, et favorum agrestium
   316 Liquore pastum corpori suctus dare.

Hortator ille primus, et doctor novae
   Fuit salutis: nam sacrato in flumine
   Veterum piatas lavit errorum notas:
   Sed tincta postquam membra defaecaverat,
   Coelo refulgens influebat Spiritus. [2Kb] [11Kb]

[Col. 0847A] Hoc ex lavacro labe dempta criminum,
   317 Ibant renati non secus, quam si rudis
   Auri recocta vena pulchrum splendeat:
   Micet metalli sive lux argentei,
[80]    Sudum polito praenitens purgamine.

Referre prisci stemma nunc jejunii
   318 Libet, fideli proditum volumine,
   Ut diruendae civitatis incolis
   Fulmen benigni mansuefactum Patris
[85]    Pie, repressis ignibus, pepercerit.

Gens insolenti praepotens jactantia
   Pollebat olim: quam fluentem nequiter
   [Col. 0848A] Corrupta vulgo solverat lascivia:
   Et inde bruto contumax fastidio
[90]    Cultum superni negligebat numinis.

Offensa tandem jugis indulgentiae
   Censura, justis excitatur motibus,
   Dextram perarmat rhomphaeali incendio,
   Nimbos crepantes, et fragosos turbines
[95]    Vibrans tonantum nube flammarum quatit.

Sed poenitendi dum datur diecula,
   319 Si forte vellent improbam libidinem,
   Veteresque nugas condomare ac frangere,
   Suspendit ictum terror exorabilis, [1Kb] [5Kb]
[100]    [Col. 0849A] Paulumque dicta substitit sententia.

Jonam prophetam mitis ultor excitat,
   Poenae imminentis iret ut praenuntius.
   Sed nosset ille cum minacem judicem
   Servare malle, quam ferire ac plectere,
[105]    Tectam latenter vertit in Tharsos fugam.

Celsam paratis pontibus scandit ratem:
   Udo revincta fune puppis solvitur.
   Itur per altum: fit procellosum mare.
   Tum causa tanti quaeritur periculi:
[110]    Sors in fugacem missa vatem decidit.

Jussus perire solus e cunctis reus,
   Cujus voluta crimen urna expresserat,
   Praeceps rotatur, et profundo immergitur.
   320 Exceptus inde belluinis faucibus,
[115]    [Col. 0849B] Alvi capacis vivus hauritur specu.

   ransmissa raptim praeda cassos dentium
   Eludit ictus, incruentam transvolans
   [Col. 0850A] Impune linguam; ne retentam mordicus
   Offam molares dissecarent uvidi,
[120]    Os omne transit, et palatum praeterit.

Ternis dierum, ac noctium processibus
   Mansit ferino devoratus gutture.
   Errabat illic per latebras viscerum;
   Ventris maeandros circumibat tortiles
[125]    Anhelus, extis intus aestuantibus.

Intactus exin tertiae noctis vice
   Monstri vomentis pellitur singultibus,
   321Qua murmuranti fine fluctus frangitur,
   Salsosque candens spuma tundit pumices,
[130]    Ructatus exit, seque servatum stupet.

In Ninivitas se coactus percito
   Gressu reflectit; quos ut increpaverat,
   [Col. 0850B] Pudenda censor imputans opprobria,
   Impendet, inquit, ira summi vindicis,
[135]    Urbemque flamma mox cremabit: credite [2Kb] [6Kb]

[Col. 0851A] Apicem deinceps ardui montis petit,
   Visurus inde conglobatum turbidae
   Fumum ruinae, cladis et dirae struem,
   Tectus flagellis multinodi germinis,
[140]    Nato et repente perfruens umbraculo.

322 Sed moesta postquam civitas vulnus novi
   Hausit doloris, heu! supremum palpitat.
   Cursant per ampla congregatim moenia
   Plebs, et senatus, omnis aetas civium,
[145]    Pallens juventus, ejulantes feminae.

Placet frementem publicis jejuniis
   Placare Christum: mos edendi spernitur.
   Glaucos amictus induit monilibus
   Matrona demptis, proque gemma, et serico
[150]    [Col. 0852A] Crinem fluentem sordidus spargit cinis.

Squalent recincta veste pullati patres,
   Setasque plangens turba sumit textiles.
   Impexa villis virgo bestialibus,
   Nigrante vultum contegit velamine,
[155]    Jacens arenis et puer provolvitur.

   323 Rex ipse Goos aestuantem murices
   Laenam revulsa dissipabat fibula,
   Gemmas virentes, et lapillos sutiles,
   Insigne frontis exuebat vinculum
[160]    Turpi capillos impeditus pulvere.

Nullus bibendi, nemo vescendi memor:
   Jejuna mensas pubes omnis liquerat: [1Kb] [5Kb]
   [Col. 0853A] Quin et negato lacte vagientium
   Fletu madescunt parvulorum cunulae:
[165]    324 Succum papillae parca nutrix derogat.

Greges et ipsos claudit armentalium
   Solers virorum cura, ne vagum pecus
   Contingat ore rorulenta gramina,
   Potum strepentis neve fontis hauriat;
[170]    Vacuis querelae personant praesepibus.

Mollitus his, et talibus, brevem Deus
   Iram refrenat, temperans oraculum
   Prosper sinistrum: prona nam clementia
   Haud difficulter supplicum mortalium
[175]    Solvit reatum, fitque fautrix flentium.

Sed cur vetustae gentis exemplum loquor?
   Pridem caducis cum gravatus artubus
   [Col. 0853B] Jesus, dicato corde jejunaverit:
   [Col. 0854A] Praenuncupatus ore qui prophetico
[180]    325 Emmanuel est, sive NOBISCUM DEUS

Qui corpus istud molle naturaliter,
   Captumque laxo sub voluptatum jugo,
   Virtutis arcta lege fecit liberum,
   Emancipator servientis plasmatis,
[185]    Regnantis ante victor et cupidinis.

Inhospitali namque secretus loco,
   Quinis diebus octies labentibus,
   Nullam ciborum vindicavit gratiam,
   Firmans salubri scilicet jejunio
[190]    Vas appetendis imbecillum gaudiis.

Miratur hostis, posse limum tabidum
   Tantum laboris sustinere, ac perpeti.
   326 Explorat arte sciscitator callida,
   [Col. 0854B] Deusne membris sit receptus terreis: [2Kb] [5Kb]
[195]    [Col. 0855A] Sed, increpata fraude, post tergum ruit.

Hoc nos sequamur quisque nunc pro viribus,
   Quod consecrati tu magister dogmatis
   Tuis dedisti, Christe, sectatoribus,
   Ut cum vorandi vicerit libidinem,
[200]    Late triumphet imperator spiritus.

Hoc est, quod atri livor hostis invidet,
   Mundi polique quod gubernator probat,
   Altaris aram quod facit placabilem,
   Quod dormientis excitat cordis fidem,
[205]    327 Quod limat aegram pectorum rubiginem.

Perfusa non sic amne flamma exstinguitur,
   Nec sic calente sole tabescunt nives,
   Ut turbidarum scabra culparum seges
   Vanescit almo trita sub jejunio,
[210]    Si blanda semper misceatur largitas.

[Col. 0855B] Est quippe et illud grande virtutis genus
   Operire nudos, indigentes pascere,
   [Col. 0856A] Opem benignam ferre supplicantibus,
   Unam paremque sortis humanae vicem
[215]    Inter potentes atque egenos ducere.

Satis beatus quisque dextram porrigit
   Laudis rapacem, prodigam pecuniae,
   Cujus sinistra dulce factum nesciat.
   Illum perennes protinus complent opes
[220]    Ditatque fructus fenerantem centuplex.



328 VIII. HYMNUS POST JEJUNIUM.



Christe, servorum regimen tuorum,
Mollibus qui nos moderans habenis,
Leniter frenas, facilique septos
   Lege coerces,

[5] Ipse cum portans onus impeditum
Corporis, duros tuleris labores,
[Col. 0856B] Major exemplis, famulos remisso
   Dogmate palpas. [1Kb] [6Kb]

[Col. 0857A] Nona submissum rotat hora solem,
[10] 329 Partibus vixdum tribus evolutis,
Quarta devexo superest in axe
   Portio lucis.

Nos brevis voti, dape vindicata,
Solvimus festum, fruimurque mensis
[15] Affatim plenis, quibus imbuatur
   Prona voluptas.

Tantus aeterni favor est magistri:
Doctor indulgens ita nos amico
Lactat hortatu, levis obsequela ut
[20]    Mulceat artus.

330 Addit et, ne quis velit invenusto
[Col. 0858A] Sordidus cultu lacerare frontem:
Sed decus vultus, capitisque pexum
   Comat honorem.

[25] Terge jejunans, ait, omne corpus,
Neve subducto faciem rubore
Luteus tingat color, aut notetur
   Pallor in ore.

Rectius laeto tegimus pudore,
[30] Quidquid ad cultum Patris exhibemus.
Cernit occultum Deus, et latentem
   Munere donat.

331 Ille ovem morbo residem, gregique
Perditam sano, male dissipantem [1Kb] [12Kb]
[Col. 0859A] Vellus affixis vopribus per hirtae
   Devia silvae,

Impiger pastor revocat, lupisque
Gestat exclusis, humeros gravatus
Inde purgatam revehens aprico
[40]    Reddit ovili.

Reddit et pratis, viridique campo,
Vibrat impexis ubi nulla lappis
Spina, nec germen sudibus perarmat
   Carduus horrens:

[45] Sed frequens palmis nemus, et reflexa
332 Vernat herbarum coma: tum perennis
Gurgitem vivis vitreum fluentis
   Laurus obumbrat.

Hisce pro donis tibi, fide pastor,
[50] [Col. 0859B] Servitus quaenam poterit rependi?
Nulla compensant pretium salutis
   Vota precantum.

[Col. 0860A] Quamlibet spreto sine more pastu
Sponte confectos tenuemus artus,
[55] Teque contemptis epulis rogemus
   Nocte dieque:

Vincitur semper minor obsequentum
Cura, nec munus Genitoris aequat,
Frangit et cratem luteam laboris
[60]    Grandior usus.

Ergo, ne limum fragilem solutae
Deserant vires, et aquosus albis
Humor in venis dominetur, aegrum
   Corpus enervans,

[65] 333 Laxus ac liber modus abstinendi
Ponitur cunctis, neque nos severus
Terror impellit: sua quemque cogit
   [Col. 0860B] Velle potestas.

Sufficit, quidquid facias, vocato
[70] Numinis nutu prius, inchoare, [1Kb] [17Kb]
[Col. 0861A] Sive tu mensam renuas, cibumve
   Sumere tentes,

Annuit dexter Deus, et secundo
334Prosperat vultu: velut hoc salubre
[75] Fidimus nobis fore, quod dicatas
   Carpimus escas.

Sit bonum, supplex precor, et medelam
Conferat membris, animumque pascat
Sparsus in venas cibus obsecrantum
[80]    Christicolarum.



IX. HYMNUS OMNI HORA.
[Col. 0862A]

Da, puer, plectrum, choreis ut canam fidelibus
335 Dulce carmen, et melodum, gesta Christi insignia.
Hunc camoena nostra solum pangat, hunc laudet lyra.
   Christus est, quem rex sacerdos adfuturum protinus
[5] Infulatus concinebat voce, chorda, et tympano, [1Kb] [19Kb]
[Col. 0863A] Spiritum coelo influentem per medullas hauriens
   336 Facta nos, et jam probata pangimus miracula,
Testis est orbis, nec ipsa terra, quod vidit, negat,
Cominus Deum docendis proditum mortalibus.
[10]    Corde natus ex parentis ante mundi exordium,
Alpha, et cognominatus: ipse fons et clausula
Omnium, quae sunt, fuerunt, quaeque post futura sunt.
   337 Ipse jussit, et creata dixit ipse et facta sunt,
[Col. 0864A] Terra, coelum, fossa ponti, trina rerum machina,
[15] Quaeque in his vigent sub alto solis, et lunae globo.
   Corporis formam caduci, membra morti obnoxia
Induit, ne gens periret primoplasti ex germine,
Merserat quem lex profundo noxialis tartaro.
   O beatus ortus ille, virgo cum puerpera
[20] Edidit nostram salutem, feta sancto Spiritu,
Et puer redemptor orbis os sacratum protulit.
   Psallat altitudo coeli, psallite omnes angeli:
338 Quidquid est virtutis usquam psallat in laudem Dei: [1Kb] [7Kb]
[Col. 0865A] Nulla linguarum silescat, vox et omnis consonet.
[25]    Ecce, quem vates vetustis concinebant saeculis,
Quem prophetarum fideles paginae spoponderant,
Emicat promissus olim: cuncta collaudent eum.
   Cantharis infusa lympha fit Falernum nobile,
Nuntiat vinum minister promptum ex hydria.
[30]    Ipse rex sapore tinctis obstupescit poculis.
339 Membra morbis ulcerosa, viscerum putredines,
[Col. 0866A] Mando, ut abluantur, inquit; fit ratum, quod jusserat,
Turgidam cutem repurgant vulnerum piamina.
   Tu perennibus tenebris jam sepulta lumina
[35] Illinis limo salubri, sacri et oris nectare:
Mox apertis hac medela lux reducta est orbibus.
   Increpas ventum furentem, quod procellis tristibus
Vertat aequor fundo ab imo, vexet et vagam ratem:
340 Ille jussis obsecundat, mitis unda sternitur,
[40]    Extimum vestis sacratae furtim mulier attigit: [1Kb] [6Kb]
[Col. 0867A] Protinus salus secuta est, ora pallor deserit,
Sistitur rivus, cruore qui fluebat perpeti.
   Exitu dulcis juventae raptum ephebum viderat:
Orba quem mater supremis funerabat fletibus.
[45] Surge, dixit. Ille surgit, matri et astans redditur.
   Sole jam quarto carentem, jam sepulcro absconditum
Lazarum jubet vigere, reddito spiramine:
Fetidum jecur reductus rursus intrat halitus.
   Ambulat per stagna ponti, summa calcat fluctuum:
[50] [Col. 0868A] Mobilis liquor profundi pendulam praestat viam,
Nec fatiscit unda sanctis pressa sub vestigiis.
   Suetus antro bustuali sub catenis frendere,
341 Mentis impos efferatis percitus furoribus
Prosilit, ruitque supplex, Christum adesse ut senserat.
[55]    Pulsa pestis lubricorum milleformis daemonum,
Corripit gregis suilli sordida spurcamina,
Seque nigris mergit undis, fit pecus lymphaticum.
   Ferte qualis ter quaternis ferculorum fragmina, [1Kb] [9Kb]
[Col. 0869A] 342 Affatim referta jam sunt accubantum millia,
[60] Quinque panibus peresis, et gemellis piscibus.
   Tu cibus, panisque noster, tu perennis suavitas:
Nescit esurire in aevum, qui tuam sumit dapem,
Nec lacunam ventris implet, sed fovet vitalia.
   Clausus aurium meatus, et sonorum nescius,
[65] Purgat ad praecepta Christi crassa quaeque obstacula,
Vocibus capax fruendis, ac susurris pervius.
   Omnis aegritudo cedit, languor omnis pellitur,
Lingua fatur, quam veterna vinxerant silentia,
343 Gestat et suum per urbem laetus aeger lectulum.
[70]    [Col. 0870A] Quin et ipsum, ne salutis inferi expertes forent,
Tartarum benignus intrat, fracta cedit janua,
Vectibus cadit revulsis cardo dissolubilis.
   Illa prompta ad irruentes, ad revertentes tenax,
Objice extrorsum recluso porta reddit mortuos,
[75] Lege versa limen atrum jam recalcandum patet.
   Sed Deus dum luce fulva mortis antra illuminat,
344 Dum stupentibus tenebris candidum praestat diem,
Tristia squalentis aethrae palluerunt sidera.
   Sol refugit, et lugubri sordidus ferrugine [1Kb] [50Kb]
[80] [Col. 0871A] Igneum reliquit axem, seque moerens abdidit:
Fertur horruisse mundus noctis aeternae chaos.
   Solve vocem, mens, sonoram, solve linguam mobilem,
[Col. 0872A] 345 Dic tropaeum passionis, dic triumphalem crucem,
Pange vexillum, notatis quod refulget frontibus.
[85]    O novum caede stupenda vulneris miraculum! [1Kb] [5Kb]
[Col. 0873A] 346 Hinc cruoris fluxit unda, lympha parte ex altera:
Lympha nempe dat lavacrum, tum corona ex sanguine est.
   Vidit anguis immolatam corporis sacri hostiam,
Vidit, et fellis perusti mox venenum perdidit,
[90] Saucius dolore multo, colla fractus sibila.
   Quid tibi, profane serpens, profuit rebus novis
Plasma primum perculisse versipelli astutia?
347 Diluit culpam recepto forma mortalis Deo.
   Ad brevem se mortis usum dux salutis dedidit,
[95] Mortuos olim sepultos ut redire insuesceret,
Dissolutis pristinorum vinculis peccaminum.
   [Col. 0873B] Tunc patres, sanctique multi conditorem praevium
Jam revertentem secuti, tertio demum die
[Col. 0874A] Carnis indumenta sumunt, eque bustis prodeunt.
[100]    Cerneres coire membra de favillis aridis,
348 Frigidum venis resumptis pulverem tepescere,
Ossa, nervos, ac medullas glutino cutis tegi.
   Post, ut occasum resolvit, vitae et hominem reddidit,
Arduum tribunal alti victor ascendit Patris,
[105] Inclytam coelo reportans passionis gloriam.
   Macte judex mortuorum, macte rex viventium,
Dexter in parentis arce qui cluis virtutibus,
Omnium venturus inde justus ultor criminum.
   Te senes, et te juventus, parvulorum te chorus,
[110] Turba matrum, virginumque, simplices puellulae, [1Kb] [10Kb]
   [Col. 0875A] Voce concordes pudicis perstrepant concentibus.
Fluminum lapsus, et undae, littorum crepidines,
   Imber, aestus, nix, pruina, silva, et aura, nox, dies,
   Omnibus te concelebrent saeculorum saeculis.



349 X. HYMNUS CIRCA EXSEQUIAS DEFUNCTI.



   Deus, ignee fons animarum,
   [Col. 0876A] Duo qui socians elementa,
   Vivum simul, ac moribundum,
   350 Hominem, Pater, effigiasti.

[5] Tua sunt, tua, rector, utraque,
   Tibi copula jungitur horum:
   Tibi, dum vegetata cohaerent,
   Et spiritus, et caro servit.

Rescissa sed ista seorsum [1Kb] [5Kb]
[10]    [Col. 0877A] 351 Solvunt hominem, perimuntque:
   Humus excipit arida corpus,
   Animae rapit aura liquorem.

Quia cuncta creata necesse est
   Labefacta senescere tandem,
[15]    Compactaque dissociari,
   Et dissona texta retexi.

[Col. 0878A] 352 Hanc tu, Deus optime, mortem
   Famulis abolere paratus,
   Iter inviolabile monstras,
[20]    Quo perdita membra resurgant.

Ut, dum generosa caducis,
   Ceu carcere clausa, ligantur,
   Pars illa potentior exstet, [1Kb] [5Kb]
   [Col. 0879A] Quae germen ab aethere traxit.

[25]    353 Si terrea forte voluntas
   Luteum sapit, et grave captat
   Animus quoque pondere victus
   Sequitur sua membra deorsum.

At si generis memor ignei
[30]    Contagia pigra recuset,
   Vehit hospita viscera secum,
   Pariterque reportat ad astra.

Nam quod requiescere corpus
   Vacuum sine mente videmus,
[35]    Spatium breve restat, ut alti
   Repetat collegia sensus.

Venient cito saecula, cum jam
   Socius calor ossa revisat,
   354 Animataque sanguine vivo
[40]    [Col. 0880A] Habitacula pristina gestet.

Quae pigra cadavera pridem
   Tumulis putrefacta jacebant,
   Volucres rapientur in auras,
   Animas comitata priores.

[45] Hinc maxima cura sepulcris
   Impenditur: hinc resolutos
   Honor ultimus accipit artus,
   Et funeris ambitus ornat.

355 Candore nitentia claro
[50]    Praetendere lintea mos est,
   Aspersaque myrrha sabaeo
   Corpus medicamine servat.

Quidnam sibi saxa cavata,
   Quid pulchra volunt monumenta?
[55]    [Col. 0880B] Nisi quod res creditur illis [1Kb] [21Kb]
   [Col. 0881A] Non mortua, sed data somno?

Hoc provida Christicolarum
   Pietas studet, ut pote credens,
   356 Fore protinus omnia viva,
[60]    Quae nunc gelidus sopor urget.

Qui jacta cadavera passim
   Miserans tegit aggere terrae,
   Opus exhibet ille benignum
   Christo pius omnipotenti.

[65] Quin lex eadem monet omnes
   357 Gemitum dare sorte sub una,
   Cognataque funera nobis
   [Col. 0882A] Aliena in morte dolere.

Sancti sator ille Tobiae,
[70]    Sacer, ac venerabilis heros,
   Dapibus jam rite paratis
   Jus praetulit exsequiarum.

Jam stantibus ille ministris
   Cyathos, et fercula liquit,
[75]    Studioque accinctus humandi,
   Fleto dedit ossa sepulcro.

Veniunt mox praemia coelo,
   Pretiumque rependitur ingens:
   Nam lumina nescia solis [2Kb] [4Kb]
[80]    [Col. 0883A] Deus illita felle serenat.

Jam tunc docuit pater orbis,
   Quam sit rationis egenis
   Mordax, et amara medela,
   358 Cum lux animam nova vexat.

[85] Docuit quoque non prius ullum
   Coelestia cernere regna,
   Quam nocte, et vulnere tristi
   Toleraverit aspera mundi.

Mors ipsa beatior inde est,
[90]    Quod per cruciamina lethi
   Via panditur ardua justis,
   Et ad astra doloribus itur.

Sic corpora mortificata
   Redeunt melioribus annis:
[95]    [Col. 0883B] Nec post obitum recalescens
   Compago fatiscere novit.

Haec, quae modo pallida tabo
   Color albidus inficit, ora
   Tunc flore venustior omni
[100]    Sanguis cute tinget amoena.

Jam nulla deinde senectus
   Frontis decus invida carpet,
   Macies neque sicca lacertos
   Succo tenuabit adeso.

[105] [Col. 0884A] 359 Morbus quoque pestifer, artus
   Qui nunc populatur anhelos
   Sua tunc tormenta resudans
   Luet inter vincula mille.

Hunc eminus aere ab alto
[110]    Victrix caro, jamque perennis
   Cernet sine fine gementem,
   Quos moverat ipse, dolores.

Quid turba superstes inepta
   Clangens ululamina miscet
[115]    Cur tam bene condita jura
   Luctu dolor arguit amens?

Jam moesta quiesce querela,
   Lacrymas suspendite, matres,
   Nullus sua pignora plangat:
[120]    [Col. 0884B] Mors haec reparatio vitae est,

Sic semina sicca virescunt
   Jam mortua, jamque sepulta:
   Quae reddita cespite ab imo
   Veteres meditantur aristas.

[125] 360 Nunc suscipe, terra, fovendum,
   Gremioque hunc concipe molli:
   Hominis tibi membra sequestro,
   Generosa et fragmina credo.

Animae fuit haec domus olim, [1Kb] [6Kb]
[130]    [Col. 0885A] Factoris ab ore creatae:
   Fervens habitavit in istis
   Sapientia principe Christo.

Tu depositum tege corpus:
   Non immemor ille requiret
[135]    Sua munera fictor, et auctor;
   Propriique aenigmata vultus.

361 Veniant modo tempora justa,
   Cum spem Deus impleat omnem.
   Reddas patefacta, necesse est
[140]    [Col. 0886A] Qualem tibi trado figuram.

Non, si cariosa vetustas
   Dissolverit ossa favillis,
   Fueritque cinisculus arens
   Minimi mensura pugilli,

[145] Nec, si vaga flamina, et aurae
   Vacuum per inane volantes,
   Tulerint cum pulvere nervos,
   Hominem periisse licebit.

362 Sed dum resolubile corpus [2Kb] [8Kb]
[150]    [Col. 0887A] Revocas, Deus, atque reformas,
   Quanam regione jubebis
   Animam requiescere puram?

Gremio senis abdita sancti
   Recubabit, ut est Eleazar:
[155]    363 Quem floribus undique septum
   Dives procul aspicit ardens.

Sequimur tua dicta, Redemptor,
   Quibus, atra e morte triumphans,
   Tua per vestigia mandas
[160]    Socium crucis ire latronem.

Patet ecce fidelibus ampli
   Via lucida jam paradisi,
   [Col. 0888A] Licet et nemus illud adire,
   Homini quod ademerat anguis.

[165] Illic, precor, optime ductor,
   Famulam tibi praecipe mentem
   Genitali in sede sacrari,
   Quam liquerat exsul, et errans.

Nos tecta fovebimus ossa
[170]    Violis, et fronde frequenti:
   364 Titulumque, et frigida saxa
   Liquido spargemus odore.



XI. HYMNUS VIII KALENDAS JANUARIAS.



   Quid est, quod arctum circulum [2Kb] [7Kb]
   [Col. 0889A] 365 Sol jam recurrens deserit?
   Christusne terris nascitur,
   Qui lucis auget tramitem?

[5] Heu, quam fugacem gratiam
   Festina volvebat dies!
   Quam pene subductam facem
   Sensim recisa exstinxerat!

Coelum nitescat laetius,
[10]    Gratetur et gaudens humus:
   [Col. 0890A] Scandit gradatim denuo
   Jubar priores lineas.

366 Emerge, dulcis pusio.
   Quem mater edit castitas,
[15]    Parens, et expers conjugis,
   Mediator, et duplex genus.

Ex ore quamlibet Patris
   Sis ortus, et Verbo editus, [1Kb] [5Kb]
   [Col. 0891A] 367 Tamen paterno in pectore
[20]    Sophia callebas prius.

368 Quae prompta coelum condidit,
   Coelum, diemque, et caetera.
   Virtute Verbi effecta sunt
   Haec cuncta: nam Verbum Deus.

[25] Sed ordinatis saeculis,
   Rerumque digesto statu,
   Fundator ipse, et artifex
   [Col. 0892A] Permansit in Patris sinu:

Donec rotata annalium
[30]    Transvolverentur millia,
   Atque ipse peccantem diu
   Dignatus orbem viseret.

Nam caeca vis mortalium
   Venerans inanes naenias,
[35]    369 Vel aera, vel saxa algida, [1Kb] [19Kb]
   [Col. 0893A] Vel ligna credebat Deum.

Haec dum sequuntur, perfidi
   Praedonis in jus venerant,
   Et mancipatam fumido
[40]    Vitam barathro immerserant.

Stragem sed istam non tulit
   370 Christus cadentum gentium;
   Impune ne forsan sui
   Patris periret fabrica.

[45] Mortale corpus induit,
   [Col. 0894A] Ut excitato corpore
   Mortis catenam frangeret,
   Hominemque portaret Patri.

Hic ille natalis dies,
[50]    Quo te Creator arduus
   Spiravit, et limo indidit,
   371 Sermone carnem glutinans.

Sentisne, virgo nobilis,
   Matura per fastidia
[55]    Pudoris intactum decus [1Kb] [7Kb]
   [Col. 0895A] Honore partus crescere?

O quanta rerum gaudia
   Alvus pudica continet!
   Ex qua novellum saeculum
[60]    Procedit, et lux aurea.

Vagitus ille exordium
   372 Vernantis orbis prodidit:
   Nam tunc renatus sordidum
   Mundus veternum depulit.

[65] Sparsisse tellurem reor
   Rus omne densis floribus,
   Ipsasque arenas Syrtium
   Fragrasse nardo, et nectare.

[Col. 0896A] Te cuncta nascentem, puer,
[70]    Sensere dura, et barbara:
   Victusque saxorum rigor
   Obduxit herbam cotibus.

Jam mella de scopulis fluunt:
   Jam stillat ilex arido
[75]    Sudans amomum stipite:
   Jam sunt myricis balsama.

O sancta praesepis tui,
   373 Aeterne rex, cunabula,
   Populisque per saeclum sacra
[80]    Mutis et ipsis credita.

Adorat haec brutum pecus, [1Kb] [2Kb]
   [Col. 0897A] Indocta turba scilicet:
   374 Adorat excors natio,
   Vis cujus in pastu sita est.

[85] 375 Sed cum fideli spiritu
   Concurrat ad praesepia
   Pagana gens, et quadrupes,
   Sapiatque, quod brutum fuit:

[Col. 0898A] Negat patrum prosapia,
[90]    Perosa praesentem Deum:
   Credas venenis ebriam,
   Furiisve lymphatam rapi.

Quid prona per scelus ruis?
   Agnosce, si quidquam tibi
[95]    Mentis resedit integrae, [2Kb] [6Kb]
   [Col. 0899A] Ducem tuorum principum.

Hunc, quem latebrae, et obstetrix
   376 Et virgo feta, et cunulae,
   Et imbecilla infantia
[100]    Regem dederunt gentibus,

Peccator, intueberis
   Celsum coruscis nubibus,
   Dejectus ipse, et irritis
   Plangens reatum fletibus:

[105] Cum vasta signum buccina
   [Col. 0900A] 377 Terris cremandis miserit,
   Et scissus axis cardinem
   Mundi ruentis solverit:

Insignis ipse, et praeminens
[110]    Meritis rependet congrua:
   His lucis usum perpetis,
   Illis gehennam, et tartarum.

Judaea, tunc fulmen crucis
   Experta, qui sit, senties,
[115]    378 Quem, te furoris praesule, [2Kb] [6Kb]
   [Col. 0901A] Mors hausit, et mox reddidit.



XII. HYMNUS DE EPIPHANIA.



   Quicunque Christum quaeritis,
   Oculos in altum tollite:
   Illic licebit visere
   Signum perennis gloriae.

[5] Haec stella, quae solis rotam
   379 Vincit decore, ac lumine,
   Venisse terris nuntiat
   Cum carne terrestri Deum.

Non illa servit noctibus,
[10]    Secuta lunam menstruam:
   Sed sola coelum possidens
   Cursum dierum temperat.

Arctoa quamvis sidera
   [Col. 0902A] In se retortis motibus
[15]    Obire nolint: attamen
   Plerumque sub nimbis latent.

Hoc sidus aeternum manet:
   Haec stella nunquam mergitur:
   Nec nubis occursu abdita
[20]    Obumbrat obductam facem.

Tristis cometa intercidat,
   380 Et si quod astrum Sirio
   Fervet vapore, jam Dei
   Sub Juce destructum cadat.

[25] En Persici ex orbis sinu,
   Sol unde sumit januam,
   Cernunt periti interpretes
   Regale vexillum magi. [3Kb] [3Kb]

[Col. 0903A] Quod ut refulsit, caeteri
[30]    Cessere signorum globi:
   Nec pulcher est ausus suam
   381 Conferre formam Lucifer.

Quis iste tantus, inquiunt,
   Regnator, astris imperans:
[35]    Quem sic tremunt coelestia,
   Cui lux, et aethra inserviunt?

Illustre quiddam cernimus,
   Quod nesciat finem pati:
   Sublime, celsum, interminum,
[40]    Antiquius coelo, et chao.

Hic ille rex est gentium,
   Populique rex Judaici,
   Promissus Abrahae patri,
   [Col. 0903B] Ejusque in aevum semini.

[45] Aequanda nam stellis sua
   Cognovit olim germina
   Primus sator credentium,
   Nati immolator unici.

[Col. 0904A] Jam flos subit Davidicus,
[50]    Radice Iesse editus:
   382 Sceptrique per virgam virens,
   Rerum cacumen occupat.

Exin sequuntur perciti
   Fixis in altum vultibus,
[55]    Qua stella sulcum traxerat,
   Claramque signabat viam.

Sed verticem pueri supra
   Signum pependit imminens,
   Pronaque submissum face
[60]    Caput sacratum prodidit.

Videre quod postquam magi,
   Eoa promunt munera,
   Stratique votis offerunt
   [Col. 0904B] Thus, myrrham, et aurum regium.

[65] Agnosce clara insignia
   Virtutis, ac regni tui,
   Puer o, cui trinam Pater [1Kb] [26Kb]
   [Col. 0905A] 383 Praedestinavit indolem.

Regem, Deumque annuntiant
[70]    Thesaurus, et fragrans odoi
   Thuris Sabaei: at myrrheus
   Pulvis sepulcrum praedocet.

Hoc est sepulcrum, quo Deus,
   Dum corpus exstingui sinit,
[75]    384 Atque id sepultum suscitat,
   Mortis refregit carcerem.

[Col. 0906A] O sola magnarum urbium
   Major Bethlem: cui contigit
   Ducem salutis coelitus
[80]    Incorporatum gignere

Altrice te, summo Patri
   Haeres creatur unicus
   385 Homo ex Tonantis Spiritu,
   Idemque sub membris Deus.

[85]    Hunc et prophetis testibus, [2Kb] [5Kb]
   [Col. 0907A] Iisdemque signatoribus,
   Testator, et sator jubet
   Adire regnum, et cernere.

Regnum, quod ambit omnia,
[90]    Dia, et marina, et terrea,
   A solis ortu ad exitum,
   Et tartara, et coelum supra.

Audit tyrannus anxius,
   Adesse regum principem:
[95]    386 Qui nomen Israel regat,
   Teneatque David regiam.

Exclamat amens nuntio:
   Successor instat, pellimur:
   Satelles, i, ferrum rape,
[100]    Perfunde cunas sanguine.

Mas omnis infans occidat,
   Scrutare nutricum sinus,
   Interque materna ubera
   Ensem cruentet pusio.

[105] Suspecta per Bethlem mihi
   [Col. 0908A] Puerperarum est omnium
   Fraus, nequa furtim subtrahat
   Prolem virilis indolis.

Transfigit ergo carnifex,
[110]    Mucrone districto furens,
   387 Effusa nuper corpora
   Animasque rimatur novas.

Locum minutis artubus
   Vix interemptor invenit,
[115]    Quo plaga descendat patens
   Juguloque major pugio est.

O barbarum spectaculum!
   Illisa cervix cautibus
   Spargit cerebrum lacteum,
[120]    Oculosque per vulnus vomit.

Aut in profundum palpitans
   [Col. 0908B] Mersatur infans gurgitem,
   Cui subter arctis faucibus
   Singultat unda, et halitus.

[125] Salvete, flores martyrum, [2Kb] [6Kb]
   [Col. 0909A] Quos lucis ipso in limine
   388 Christi insecutor sustulit,
   Ceu turbo nascentes rosas

Vos prima Christi victima,
[130]    Grex immolatorum tener,
   Aram ante ipsam simplices
   Palma, et coronis luditis.

Quid proficit tantum nefas?
   Quid crimen Herodem juvat?
[135]    Unus tot inter funera
   Impune Christus tollitur,

Inter coaevi sanguinis
   Fluenta solus integer:
   389 Ferrum, quod orbabat nurus,
[140]    [Col. 0910A] Partus fefellit virginis.

Sic stulta Pharaonis mali
   Edicta quondam fugerat,
   Christi figuram praeferens
   Moses, receptor civium.

[145]    Cautum, et statutum jus erat,
   Quo non liceret matribus,
   Cum pondus alvi absolverent,
   Puerile pignus tollere.

Mens obstetricis sedulae,
[150]    Pie in tyrannum contumax,
   Ad spem potentis gloriae
   Furata servat parvulum.

Quem mox sacerdotem sibi [2Kb] [6Kb]
   [Col. 0911A] 390 Assumpsit orbis conditor,
[155]    Per quem notatam saxeis
   Legem tabellis traderet.

Licetne Christum noscere
   Tanti per exemplum viri?
   Dux ille, caeso Aegyptio,
[160]    Absolvit Israel jugo.

At nos, subactos jugiter
   Erroris imperio gravi,
   Dux noster, hoste saucio,
   Mortis tenebris liberat.

[165] Hic expiatam fluctibus
   Plebem marino in transitu
   Repurgat undis dulcibus,
   Lucis columnam praeferens.

391 Hic praeliante exercitu,
[170]    [Col. 0912A] Pansis in altum brachiis,
   Sublimis Amalech premit,
   Crucis quod instar tunc fuit.

Hic nempe JESUS verior,
   Qui longa post dispendia
[175]    Victor suis tribulibus
   Promissa solvit jugera:

Qui ter quaternas denique
   Refluentis amnis alveo
   Fundavit, et fixit petras,
[180]    392 Apostolorum stemmata.

Jure ergo se Judae ducem
   Vidisse, testantur magi,
   Cum facta priscorum ducum
   Christi figuram pinxerint.

[185] Hic rex priorum judicum, [2Kb] [5Kb]
   [Col. 0913A] Rexere qui Jacob genus,
   Dominaeque rex Ecclesiae,
   Templi et novelli, et pristini.

Hunc posteri Ephraim colunt,
[190]    393 Hunc sancta Manasse domus,
   Omnesque suscipiunt tribus,
   Bis sena fratrum semina.

Quin et propago degener,
   Ritum secuta inconditum,
[195]    Quaecunque dirum fervidis
   Baal caminis coxerat:

Fumosa avorum numina.
   [Col. 0914A] Saxum, metallum, stipitem,
   Rasum, dolatum, sectile,
[200]    In Christi honorem deserit.

Gaudete, quidquid gentium est,
   Judaea, Roma et Graecia,
   394 Aegypte, Thrax, Persa, Scytha:
   Rex unus omnes possidet.

[205] Laudate vestrum principem,
   Omnes, beati ac perditi,
   Vivi, imbecilli ac mortui:
   Jam nemo posthac mortuus.



[1Kb] [7Kb] INCIPIT LIBER APOTHEOSIS.



Praefatio.
[Col. 0915]

[Col. 0915A] 395 Est tria summa Deus, trinum specimen, vigor unus.
396 Corde Patris genita est Sapientia, Filius ipse est:
Sanctus ab aeterno subsistit Spiritus ore.
Tempore nec senior Pater est, nec numine major:
[Col. 0916A] Nam sapiens retro semper Deus edidit ex se,
Per quod semper erat gignenda ad saecula, Verbum.
Edere sed Verbum Patris est, at caetera Verbi,
Assumptum gestare hominem, reparare peremptum,
397 Conciliare Patri, dextraque in sede locare. [2Kb] [6Kb]
[10] [Col. 0917A] Spiritus ista Dei complet: Deus ipse fideles
In populos charisma suum diffundere promptus,
Et Patris, et Christi virtutem in corpora transfert.
   Est vera secta? te, magister, consulo:
      Rectamne servamus fidem?
   An viperina non cavemus dogmata
      Et nescientes labimur?
[5]    Arctam salutis vix viam discernere est
      Inter reflexas semitas.
   398 Tam multa surgunt perfidorum compita,
      Tortis polita erroribus,
   Obliqua sese conferunt divortia
[10]       Hinc inde textis orbitis
   [Col. 0918A] Quas si quis errans, ac vagus sectabitur,
      Rectum relinquens tramitem:
   Scrobis latentis pronus in foveam ruet,
      Quam fodit hostilis manus:
[15]    Manus latronum, quae viantes obsidet,
      Iter sequentes devium.
   Quid non libido mentis humanae struat?
      Quid non malorum pruriat?
   Statum lacessunt omnipollentis Dei
[20]       Calumniosis litibus:
   399 Fidem minutis dissecant ambagibus,
      Ut quisque lingua est nequior:
   Solvunt, ligantque quaestionum vincula
      Per syllogismos plectiles. [2Kb] [5Kb]
[25]    [Col. 0919A] Vae captiosis sycophantarum strophis!
      Vae versipelli astutiae!
   Nodos tenaces recta rumpit regula,
      Infesta dissertantibus.
   Idcirco mundi stulta delegit Deus,
[30]       400 Ut concidant sophistica,
   Deque imbecillis subjugavit fortia
      Simplex ut esset credere.
   Lapis ecce nostro fixus offensaculo est,
      Impingat in quem vanitas:
[35]    Signum caventi, non caventi scandalum:
      Hunc sternit, illum dirigit.
   Dum plura tentat caecus incerto gradu,
      Incurrit id, quod obvium est.
   [Col. 0920A] Fax sola fidei est praeferenda gressibus,
[40]       Ut recta sint vestigia.
   Queis in tenebris hostis errantes tamen
      401 Pulsat, trahitque, et proterit:
   Qui sparsa ad ipsum commeantum transitum
      Frumenta saevus devorat:
[45]    Qui laeta Christi culta fur interpolat,
      Addens avenas aemulas,
   Quas de veneni lacte in herbam fertilem
      Patitur colonus crescere,
   Ne forte culmum fibra inanis spiceum
[50]       Simul revulsa internecet.
   Exspectat ergo, dum dolosa, et farrea
      Fervens coquat maturitas, [1Kb] [1Kb]
   [Col. 0921A] Det ventilabro lecta quaeque ut horreis,
      Urat recrementum focis.
[55]    [Col. 0922A] Refert sed ipsa nosse, quae messem necant,
      Zizaniorum semina.
[1Kb] [7Kb]


APOTHEOSIS.
[Col. 0921]

[Col. 0921A] 402 Plurima sunt, sed pauca loquar, ne dira relatu
Dogmata catholicam maculent male prodita linguam.
403 Ille Patrem pellens solio detrudit in arctum
[Col. 0922A] Corporis humani gestamen, nec pavet ipsum
[5] Objectare neci, duroque affigere ligno.
Passibilisne Deus? cujus species, et imago
Nulli visa unquam; nec enim comprendier illa
Majestas facilis sensuve, oculisve, manuve.
[Col. 0922B] Joannis magni celebris sententia praesto est, [2Kb] [15Kb]
[10] [Col. 0923A] Haud unquam testata Deum potuisse videri.
Ille Pater, quem nulla acies violenta tuendo
Eminus ardentis penetravit acumine visus:
404 Qui se forma hominis non induit, et deitatis
Immensum assumpto non temperat ore, modove.
[15] Aut evangelici pietas spernenda libelli
Jam, blaspheme, tibi est, aut nunquam visa beati
Vis intacta Patris, non admiscenda caducis.
Sed tamen et Patris est specimen, quod cernere fas sit,
Humanis aliquando oculis concurrere promptum:
[20] [Col. 0924A] Quod quamvis hebes intuitus speculamine glauco,
Humentique acie potuit nebulosus adire.
Quisque hominum vidisse Deum memoratur, ab ipso
405 Infusum vidit natum: nam Filius hoc est,
Quod de Patre micans se praestitit inspiciendum
[25] Per species, quas posset homo comprendere visu.
Nam mera majestas est infinita, nec intrat
Obtutus, aliquo nisi se moderamine formet.
Hoc vidit princeps generosi seminis Abram,
Jam tunc dignati terras invisere Christi
[30] Hospes homo, in triplicem numen radiasse figuram. [2Kb] [5Kb]
[Col. 0925A] Hoc colluctantis tractarunt brachia Jacob.
Ipse dator legis divinae accedere coram
406 Jussus, amicitiae collato qui stetit ore
Cominus, et sacris conjunxit verba loquelis,
[35] Carnis in effigie Christum se cernere sensit.
Sed majora petens, animum per vota tetendit
Inconcessa homini, plus quam mortale laborans
Ipsum, quantus erat, sine corpore visere Christum.
Denique post multi sermonis mutua, postque
[40] Conspectum praesentis heri, et consortia longa,
Quaeso, ait, ut liceat te nunc, Deus optime, nosse.
Respondit Dominus: Mea, non me, cernere justis
Posteriora dabo; quid apertius, absque aliena,
Quam sumat, facie, Verbum non posse videri,
[45] [Col. 0925B] Posse tamen, cum malit idem, nunquam Patre viso,
[Col. 0926A] Terrenis oculis, habitu se ostendere nostro?
Saepe et in angelicas, vel mortales memoratum est
Induci species, queat ut sub imagine cerni.
Hoc Verbum est, quod vibratum Patris ore benigno
[50] 407 Sumpsit virgineo fragilem de corpore formam.
Inde figura hominis nondum sub carne, Moysi
Objecta, effigiem nostri signaverat oris,
Quod quandoque Deus Verbi virtute coactum
Sumpturus corpus, faciem referebat eamdem.
[55] Sed tamen et sentam visa est excita cremare
Flamma rubum. Deus in spinis volitabat acutis,
Vulnificasque comas innoxius ignis agebat,
[Col. 0926B] 408 Esset ut exemplo Deus illapsurus in artus [2Kb] [5Kb]
[Col. 0927A] Spiniferos, sudibus quos texunt crimina densis,
[60] Et peccata malis hirsuta doloribus implent.
Inculto nam stirpe frutex vitiosus iniquis
Luxuriam virgis inhonesto effundere succo
Coeperat, et nodos per acumina crebra ligabat.
Cernere erat, steriles subito splendescere frondes,
[65] Accensisque citum foliis magno impete late
Collucere Deum, nec spinea laedere texta,
Lambere sanguineos fructus, et poma cruenta,
Stringere mortiferi vitalia germina ligni.
Quandoquidem tristes purgantur sanguine culpae,
[70] Quem contorta rubus densis cruciatibus edit.
Ergo nihil visum, nisi quod sub carne videndum,
409 Lumen, imago Dei, Verbum Deus, et Deus ignis,
[Col. 0928A] Qui sentum nostri peccamen corporis implet.
Nam lucis genitor, Verbi sator, auctor et ignis
[75] Creditur extra oculos, ut apostolus edocet auctor,
Qui negat, intuitu fontem deitatis adiri.
Credite, nemo Deum vidit, mihi credite, nemo.
Visibilis de fonte Deus, non ipse Deus fons
Visibilis, cerni potis est, qui nascitur: at non
[80] Innatus cerni potis est; latet os Patris illud,
Unde Deus: qui visibilem se praestitit olim,
Tale aliquid formans in sese, quale secuta est
410 Passio, quae corpus sibi vindicat: ardua nam vis
Est impassibilis: quoniam natura superni
[85] Ignis ad horrificas nescit descendere poenas,
Nec capit humanis angoribus excruciari:
[Col. 0928B] Pura, serena, micans, liquido praelibera motu, [2Kb] [5Kb]
[Col. 0929A] Subdita nec cuiquam, dominatrix ut pote rerum:
Cui non principium de tempore, sed super omne
[90] Tempus, et ante diem majestas cum Patre summo,
Imo animus Patris, et ratio, et via consiliorum.
Quae non facta manu, nec voce creata jubentis,
Protulit imperium, patrio ructata profundo.
Hanc igitur non flagra secant, non sputa salivis
[95] 411 Aspergunt, alapis non vexat palma relisis;
Nec perfossa cruci clavorum vulnera figunt.
His affecta caro est hominis, quem femina praegnans
Enixa est sub lege uteri, sine lege mariti.
Ille famem patitur, fel potat, et haurit acetum;
[100] Ille pavet mortis faciem, tremit ille dolorem.
[Col. 0929B] Dicite, sacrilegi doctores, qui Patre summo
Desertum jacuisse thronum contenditis illo
Tempore, quo fragiles Deus est illapsus in artus;
Ergo Pater passus? quid non malus audeat error?
[105] Ille puellari conceptus sanguine crevit?
Ipse verecundae distendit virginis alvum?
[Col. 0930A] Et jam falsiloqua est divini pagina libri,
Quae Verbum in carnis loquitur fluxisse figuram?
At non, qui Verbi Pater est, caro factus habetur.
[110] Fige gradum, Scriptura, tuum, nil mobile et anceps
Affirmasse decet. Pater est, quem cernere nulli
Est licitum: Pater est, qui nunquam visus in orbe est,
412 Nec mundana inter radiavit lumina coram.
Verbum conspicuum misit, missumque recepit,
[115] Cum voluit: Verbo praestrinxit viscera purae
Virginis, et Verbo struxit puerilia membra.
Ipse quidem in terris virtute, et numine praesens
Semper adest quocunque loci, nec pars vacat ulla
[Col. 0930B] Majestate Patris, nusquam est Genitor Deus absens:
[120] Per Verbum sed semper adest, atque inde Philippo
Christus ait: Tanto tecum jam tempore versor,
Et Patrem te nosse negas, quem perspicis in me?
Est invisibilis donum Patris edere natum [1Kb] [7Kb]
[Col. 0931A] Visibilem, per quem valeat Pater ipse videri:
[125] Nec solis sanctorum oculis, sed lumine cassis,
Caecorum caecos loquor: atra socordia quorum
Corde tenebroso verum perpendere nescit.
413 Quem si perspicuum mortalibus inficiaris,
Fare age, quem videat Babylonis ab arce tyrannus
[130] Innocuas inter flammas procul expatiantem,
Calcantem rapidos inadustis fratribus ignes?
Nempe, ait, o proceres, tres vasta incendia anhelis
Accepere viros fornacibus: additus unus
Ecce vaporiferos ridens intersecat ignes.
[135] Filius ille Dei est, fateorque et victus adoro.
[Col. 0931B] Irrisas remo vete faces, taedasque tepentes
[Col. 0932A] Subtrahite, en friget succensi sulphuris ardor.
Filius, haud dubium est, agit haec miracula rerum,
414 Quem video; Deus ipse, Dei certissima proles,
[140] Imperat immensis ardoribus, et domat iras,
Insultans famulante rogo, piceosque furores
Comprimit, et rabiem flammarum algescere cogit.
Barbaricos calida aura sinus non tangere jussa
Praeterit, et tenues stridens transcurrit amictus;
[145] Ipse per Assyrias vetitus vapor ire tiaras,
Ne coma fusa humeris fumo obsordescat amaro.
Haec ait, et varios jubet obmutescere cantus,
Organa, sambucas, citharas, calamosque, tubasque. [2Kb] [3Kb]
[Col. 0933A] 415 Stulta superstitio tacuit: vox festa quievit,
[150] Quae male conspicuae celebrabat imaginis aurum.
Carmina sanctorum resonant jam sola virorum,
Concentu triplici regem laudantia coeli,
Qui mare, qui terras, qui lucida sidera fecit,
Ignibus et mediis securos texit alumnos.
[155] Semper in auxilium sermo Patris omnipotentis
Descendit servando homini: mortalia semper
Admiscenda sibi proprio curavit amore,
Ut socianda caro, dominoque implenda perenni,
Degenerem vitam, quam tunc animalis agebat,
[160] 416 Exemplo mutaret heri, similesque per artus
[Col. 0933B] Cernere consortem terreni assuesceret oris,
Participemque suum visu velut obside nosse,
Et consanguineo paulatim accedere Christo.
[Col. 0934A] Ergo animalis homo quondam, nunc Spiritus illum
[165] Transtulit ad superi naturam seminis, ipsum
Infundendo Deum, mortalia vivificantem.
Nunc nova materies, solidata intercute flatu,
Materies sed nostra tamen, de virgine tracta,
Exuit antiquae corrupta exordia vitae,
[170] Immortale bonum proprio spiramine sumens.
Filius ille hominis, sed Filius ille Tonantis,
Jam solus vultum Patris aspicit, et videt ipsum.
Nemo Patrem novit, nisi Filius, et cui monstrat
Filius, et nostri mediator, et Omnipotentis.
[175] Denique concludam brevis ut compendia summae,
[Col. 0934B] 417 Non Pater in carnem descendit, sed Patris arcem
Sumpta caro ascendit: natus per utrumque cucurrit. [2Kb] [6Kb]
   [Col. 0935A] Cede, profanator Christi, jam cede, Sabelli,
Depositorque Patris, natique insane negator.
[180] Nonne patrem violas, dum natum scire recusas?
Quandoquidem non est genitor, nisi filius exstet:
Nec vocitare patrem potis es, quem germine fraudas:
Sed fortasse velis patriae pietatis honore
Despoliare Deum, contentus nomine nudo,
[185] [Col. 0936A] Quod Deus est, adimasque decus patris, et generis vim.
418 Ecquis in idolio recubans inter sacra mille,
Ridiculosque deos venerans sale, cespite, thure,
Non putat esse Deum summum, et super omnia solum?
Quamvis Saturnis, Junonibus, et Cytheraeis.
[190] Portentisque aliis fumantes consecret aras;
Attamen in coelum quoties suspexit, in uno [6Kb] [14Kb]
[Col. 0937A] 419 Constituit jus omne Deo: cui serviat ingens
Virtutum ratio, variis instructa ministris.
Quae gens tam stolida est animis, tam barbara linguis,
[195] Quaeve superstitio tam sordida, quae caniformem,
Latrantemque throno coeli praeponat Anubem?
[Col. 0938A] Nemo Cloacinae, aut Eponae super astra deabus
420 Dat solium, quamvis olidam persolvat acerram,
Sacrilegisque molam manibus, rimetur et exta.
[200] Consule barbati deliramenta Platonis,
Consule et, hircosus cynicus quod somniat, et quos [3Kb] [20Kb]
[Col. 0939A] 421 Texit Aristoteles torta vertigine nervos.
Hos omnes quamvis anceps labyrinthus, et error
Circumflexus agat, quamvis promittere et ipsi
[205] Gallinam soleant, aut gallum, clinicus ut se
Dignetur praestare Deus morientibus aequum:
422 Cum ventum tamen ad normam rationis, et artis,
Turbidulos sensus, et litigiosa fragosis
Argumenta modis concludunt numen in unum:
[210] [Col. 0940A] Cujus ad arbitrium sphera mobilis atque rotunda
Volvatur, serventque suos vaga sidera cursus.
Non recipit natura hominis, modo quadrupes ille
Non sit, et erecto spectet coelestia vultu,
Non recipit, neget ut regimen pollere supremum.
[215] 423 Istud et ipse Numae tacitus sibi sensit haruspex,
Semifer et Cottus sentit cane milite pejor. [2Kb] [4Kb]
[Col. 0941A] Sed nos, qui dominum libris, et corpore jam bis
Vidimus, ante fide, mox carne, et sanguine coram,
Quique voluminibus vatum, cruce teste, probatis,
[220] Rimantes digitos costarum in vulnera cruda
Mersimus, et manuum visu dubitante lacunas
424 Scrutati, aeternum regem cognovimus Iesum,
Abjurare Deo titulum, nomenque paternum,
Credimus esse nefas, qui regem protulit ex se,
[225] Non regem populi Parthorum, aut Romulidarum;
Sed regem summae, et mediae rationis, et imae,
Atque ideo rerum dominum, et super omnia regem.
[Col. 0942A] Carnis habet medium, summum Patris, et Stygis imum.
Defluit his gradibus, rursusque revolvitur in se
[230] Est Deus, est et homo, et fit mortuus, et Deus idem est.
Omnia percurrit naturae munia pronae,
425 Ut sursum Patris in gremium replicata reportet,
Mortua quae fuerant: ipsos quoque subvehat artus.
Haec fore cum veterum cecinissent organa vatum,
[235] Nos oculis, manibus, congressu, voce, loquela
Experti, heroum tandem intelleximus orsa
Priscorum, et viso patefacta oracula Christo. [1Kb] [6Kb]
[Col. 0943A] Haec est nostra salus, hinc vivimus, hinc animamur,
Hoc sequimur: nunquam detracto nomine nati
[240] Appellare patrem: patris et sine nomine nunquam
Natum nosse Deum; nunquam, nisi sanctus, et unus
Spiritus intersit, natumque, Patremque vocare.
Sic tamen haec constare tria, ut ne separe ductu
Tres faciam: tribus his subsistat sed Deus unus.
[245] Nec pater ipse autem, qui filius: ut, quia natum
Scimus ab innato, vere pater, et sata vere
Sit soboles: nec sit genitor sibi filius ipse.
[Col. 0944A] 426 Perquam ridiculum est, et futile, natus ut ex se,
Sive pater natus fuerit, sive ipse repente,
[250] Nascendi nova materies, ac se Deus ultro
Ediderit, natumque sibi se fecerit ipsum.
Nil falsum, aut mendax divina vocabula fingunt.
Qui pater est, gignendo pater: tum filius ex hoc
Filius, auctore ut genitus quod sit Patre summo:
[255] Summus et ipse tamen: nec enim minor, aut Patre dispar.
Unde in utroque operis forma indiscreta, nisi omnem
Vim majestatis patriae generosus haberet [2Kb] [5Kb]
[Col. 0945A] Filius, idque Deus genitor, quod filius esset?
427 Pergunt ulterius scrutantes, quid sit id ipsum
[260] Gignere, si fas est humanos tendere sensus
Usque ad secretum, quod tempora cuncta, diesque
Praevenit antiquos, et principium super ipsum
Eminet, et quodcunque potest homo quaerere, transit.
Cum sit difficilis via noscere principiorum
[265] Semina, cui dabitur mortali exquirere, quidnam
Ultra principium Deus egerit? aut quo pacto
Ediderit Verbum, quod principio caret omni?
Hoc solum scimus, quod traditur, esse Deum, quem
[Col. 0945B] Non genitus genitor generaverit, unus et unum,
[270] [Col. 0946A] Integer integrum, non coeptum, sed tamen ortum,
Et comperpetuum retro patri, sed patre natum.
428 Sed nec decisus Pater est, ut pars Patris esset
Filius: extendens nec se substantia tractim
Produxit, minuitve aliquid de numine pleno,
[275] Dum mutata novum procudit portio natum.
Non convertibilis, nec demutabilis unquam
Est Deus, aut gignendo aliquid sibi detrahit: atqui
Totus, et ex toto Deus est, de lumine lumen.
Quando autem lumen sine lumine? quando refulgens
[280] Lux fulgore caret? quando est, ut proditus ignis [2Kb] [6Kb]
[Col. 0947A] 429 Ignem diminuat? quando Pater, et Deus, et lux,
Non lucis Deus, et pater est? qui, si pater olim
Non fuit, et serum genuit post tempora natum,
Fit novus, inque novum jus proficit. Absit, ut unquam
[285] Plenus proficiat, qui non eget incremento.
Et Deus, et genitor, lumenque, et gloria semper
Ille fuit: nec post sibi contulit, ut pater esset.
Sic fit, ut aeternum credamus cum patre Christum,
Illo auctore satum, cui nullus praefuit auctor.
[290] Haec tu si dubitas nati mysteria Christi,
Perdite, catholica non es de plebe: sed unus
[Col. 0948A] De grege thurifero venerator, Deucalionum
Devotus cippo, ficulni et stipitis unctor.
Quin potius scrutare Dei signacula in ipso
[295] Fonte vetustatis, percurre scrinia primi
430 Scriptoris, quem non bardus pater, aut avus augur,
Fabula nec veteris famae, nec garrula nutrix,
Nec sago clangore loquax, et stridula cornix
Rem docuere Dei: sed coram proditus ipse,
[300] Ipse Deus trepidum mortalem mitis amico
Imbuit eloquio, seque, ac sua summa retexit.
Nimirum meminit scriptor doctissimus, illo
Orbis principio non solum, nec sine Christo
Informasse Patrem facturae plasma novellae.
[305] Fecit, ait, condens hominem Deus, et dedit olli [1Kb] [5Kb]
[Col. 0949A] 431 Ora Dei, quidnam est aliud, quam dicere, Solus
Non erat? atque Deo Deus assistebat agenti,
Cum dominus faceret domini sub imagine plasma?
Christus forma Patris, nos Christi forma, et imago.
[310] Condimur in faciem Domini bonitate paterna,
Venturo in nostram faciem post saecula Christo.
Possum multa sacris exempla excerpere libris,
Ni refugis, quae te doceant, non in Patre solo
Vim majestatis positam, sed cum Patre Christum
[315] Esse Deum: velut illud ait genealogus idem.
A domino dominus flammas pluit in Sodomitas.
[Col. 0949B] 432 Quis dominus? de quo domino? si solus ab arce
[Col. 0950A] Siderea spectat Pater, aut ardescit in iras?
Filius armatam domini patris ignibus iram
[320] Spargebat dominus, sunt unum fulmen utraque.
   Haec si Judaicos sic intellecta rigassent
Auditus, stupidas ut possent tangere fibras:
Audissent dominum virtutum, qui pereuntes
Venerat ut servaret oves: sed ab auribus omnis
[325] Fluxerat ornatus, caput et jam coctile Baal
Finxerat, auriculasque suo spoliarat honore.
Dux populi peccantis adest de monte corusci
Luminis, alloquioque Dei; tabulasque tremendo
Incisas digito caeca ad tentoria defert.
[330] 433 Sed cadit in faciem plebs, non visura profundae
Legis in effigie scriptum per enigmata Christum.
[Col. 0950B] Infelix, quae luce oculos praestricta paventes [2Kb] [6Kb]
[Col. 0951A] Texerit, et presso faciem velarit amictu!
At nos detecto Christum velamine coram
[335] Cernimus, atque Deum vultu speculamur aperto:
Nec sub lege gravi depressa fronte jacemus:
Sed legis radium sublimi agnoscimus ore.
Heu frondosa prius ramis felicibus arbos,
Pinguibus heu quondam radix oleagina baccis!
[340] Ecce tibi inserto revirescit nunc oleastro
434 Truncus, et externi vestitur cortice libri.
Jam miserere tui, non se silvestris olivi
Surculus exsultans alieno stipite jactat:
Sed monet, ut generis proprii memor unguine amaro
[345] Contristare comas desuescas, stirpe nec imo
[Col. 0951B] Invideas missis in celsa cacumina virgis.
Blasphemas Dominum, gens ingratissima, Christum.
[Col. 0952A] Pascha tuum, dic, dic, cujus de sanguine festum
Tam solemne tibi est? quis tandem caeditur agnus
[350] Anniculus? sacer ille tibi redeuntibus annis:
Sed sacer in pecude, stultum est sic credere sacrum,
Sanguine balantis summos contingere postes,
Lascivire choris, similaginis azymon esse,
435 Cum fermentati turgescant crimine mores.
[355] Non sapis, imprudens, nostrum te effingere pascha?
Legis et antiquae praeductis pingere sulcis
Omne sacramentum, retinet quod passio vera:
[Col. 0952B] Passio, quae nostram defendit sanguine frontem,
Corporeamque domum signato collinit ore? [2Kb] [5Kb]
[360] [Col. 0953A] Hanc fugit exclusis Aegyptia plaga flagellis,
Haec regis Pharii regnum ferale resolvit,
Deque potestatis mundanae grandine densa
Eripit Abraham cum stirpe, et gente fideli.
Abrahae genus est verum: cui sanguis in ore
[365] 436 Creditur, inscriptusque rubet: cui visus in orbe,
Haud dubitante fide, Deus est, Deus ex Patre verus.
Ille Deum vidit, visum mox credidit: at tu
Posteritas carnis, carnaliter omnia credens,
Carnis opus sub lege geris, quam spiritus implet
[370] Interior: nec enim coelo lex carnea fluxit,
Quam tu carne colis: sed Christo feta, meamque
[Col. 0953B] Spem paritura utero; quam spem? nisi luminis almum
Lumen, et adventum Domini, quem viderat Abrae
[Col. 0954A] Prima fides, nostrisque pater promiserat olim
[375] Perspiciendum oculis, et legis voce probandum:
Nec solum legis: nam quae jam littera Christum
Non habet, aut quae non scriptorum armaria Christi
Laude referta, novis celebrant miracula libris?
Hebraeus pangit stylus, Attica copia pangit,
[380] Pangit et Ausoniae facundia tertia linguae.
437 Pilatus jubet ignorans: I, scriba, tripictis
Digere versiculis, quae sit suffixa potestas.
Fronte crucis titulus sit triplex, triplice lingua.
Agnoscat Judaea legens, et Graecia norit,
[385] Et venerata Deum percenseat aurea Roma.
Quidquid in aere cavo reboans tuba curva remugit;
[Col. 0954B] Quidquid ab arcano vomit ingens spiritus haustu,
Quidquid casta chelys, quidquid testudo resultat, [2Kb] [13Kb]
[Col. 0955A] Organa disparibus calamis quod consona miscent,
[390] 438 Aemula pastorum quod reddunt vocibus antra:
Christum concelebrat, Christum sonat, omnia Christum
Muta etiam, fidibus sanctis animata, loquuntur.
O nomen praedulce mihi! lux, et decus, et spes,
Praesidiumque meum! requies o certa laborum!
[395] Blandus in ore sapor, fragrans odor, irriguus fons,
Castus amor, pulchra species, sincera voluptas!
Si gens surda negat sibi tot praeconia de te,
[Col. 0956A] Tam multas rerum voces, elementaque, tantae
Nuntia laetitiae, stolidas intrare per aures:
[400] Audiat insanum bacchantis energima monstri,
439 Quod rabidus clamat capta inter viscera daemon,
Et credat miseranda suis; torquetur Apollo,
Nomine percussus Christi, nec fulmina verbi
Ferre potest: agitant miserum tot verbera linguae,
[405] Quot laudata Dei resonant miracula Christi.
Intonat antistes Domini: Fuge, callide serpens,
Exue te membris, et spiras solve latentes.
Mancipium Christi, fur corruptissime, vexas. [2Kb] [5Kb]
[Col. 0957A] 440 Desine, Christus adest, humani corporis ultor:
[410] Non licet, ut spolium rapias, cui Christus inhaesit.
Pulsus abi, ventose liquor: Christus jubet, exi.
Has inter voces medias Cyllenius ardens
Ejulat, et notos suspirat Juppiter ignes.
Ecce gerasenos legio ruit effera porcos,
[415] Et, post multiplices busti sub rupe catenas,
Poenarum gemitus longis grunnitibus edit.
Clamarat sed ab ore hominis: Cognoscimus, Iesu,
Nate Deo, nate sceptris, et germine David,
Qui sis, quid venias; qua nos virtute repellas,
[420] [Col. 0958A] 441 Novimus, adventusque que tui terrore jacemus.
Haec, Judaea, tuas vox non pervenit ad aures?
Pervenit: mentem sed non penetravit egenam
Lucis, et a primis foribus disclusa refugit.
Audiit adventum Domini, quem solis Iberi
[425] Vesper habet, roseus et quem novus excipit ortus.
Laxavit Scythicas verbo penetrante pruinas
Vox evangelica, Hyrcanas quoque fervida brumas
Solvit, ut exutus glacie, jam mollior amnis
Caucasea de cote fluat Rhodopeius Hebrus.
[430] Mansuevere Getae, feritasque cruenta Geloni
442 Lacte mero sitiens exsanguia pocula miscet, [2Kb] [6Kb]
[Col. 0959A] Libatura sacros Christi de sanguine potus.
Novit et Atlantis pridem plaga perfida Mauri
Dedere crinitos ad Christi altaria reges.
[435] Ex quo mortalem praestrinxit spiritus alvum,
Spiritus ille Dei, Deus, et se corpore matris
Induit, atque hominem de virginitate creavit:
Delphica damnatis tacuerunt sortibus antra,
Non tripodas cortina regit, non spumat anhelus
[440] 443 Fata Sibyllinis fanaticus edita libris.
Perdidit insanos mendax Dodona vapores,
[Col. 0960A] Mortua jam mutae lugent oracula Cumae,
Nec responsa refert Libycis in syrtibus Ammon:
Ipsa suis Christum Capitolia Romula moerent
[445] Principibus lucere Deum, destructaque templa
Imperio cecidisse ducum; jam purpura supplex
Sternitur Aeneadae rectoris ad atria Christi,
Vexillumque crucis summus dominator adorat.
Principibus tamen e cunctis non defuit unus,
[450] 444 Me puero, ut memini, ductor fortissimus armis, [2Kb] [5Kb]
[Col. 0961A] Conditor et legum, celeberrimus ore, manuque.
Consultor patriae, sed non consultor habendae
Relligionis, amans tercentum millia divum,
Perfidus ille Deo, quamvis non perfidus Urbi,
[455] Augustum caput ante pedes curvare Minervae
Fictilis, et soleas Junonis lambere, plantis
Herculis advolvi, genua incerare Dianae:
445 Quin et Apollineo frontem submittere gypso,
Aut Pollucis equum suffire ardentibus extis.
[460] Forte litans Hecaten placabat sanguine multo:
Pontificum festis ferienda securibus illic
Agmina vaccarum steterant, vitulasque revincta
Fronte coronatas umbrabat torta cupressus.
Jamque insertato reserabat viscera cultro
[465] [Col. 0962A] Vittatus de more senex, manibusque cruentis
Tractabat trepidas lethali frigore fibras,
Postremosque animae pulsus in corde tepenti
Callidus interpres numeris, et fine notabat,
Cum subito exclamat media inter sacra sacerdos
[470] Pallidus: En quid ago? majus, rex optime, majus,
Nescio quod numen nostris intervenit aris,
Quam sufferre queant spumantia cymbia lacte,
446 Caesarum sanguis pecudum, verbena, coronae.
Accitas video longe dispergier umbras.
[475] Territa Persephone vertit vestigia retro,
Exstinctis facibus, tracto fugitiva flagello. [2Kb] [6Kb]
[Col. 0963A] Nil agit arcanum murmur: nil Thessala prosunt
Carmina: turbatos revocat nulla hostia manes.
Nonne vides, ut thuribulis frigentibus ignis
[480] Marceat? ut canis pigrescat pruna favillis?
Ecce palatinus pateram retinere minister
Non valet, elisa destillant balsama dextra,
Flamen et ipse suas miratur vertice laurus
Cedere, et incertum frustratur victima ferrum.
[485] Nescio, quis certe subrepsit Christicolarum
447 Hic juvenum; genus hoc hominum tremit infula, et omne
Pulvinar divum. Lotus procul absit, et unctus.
Pulchra reformatis redeat Proserpina sacris.
[Col. 0964A] Dixit, et exsanguis collabitur: ac velut ipsum
[490] Cerneret exerto minitantem fulmine Christum,
Ipse quoque exanimis posito diademate princeps
Pallet, et astantes circumspicit, ecquis alumnus
Chrismatis inscripto signaret tempora signo:
448 Qui Zoroastreos turbasset fronte susurros.
[495] Armiger e cuneo puerorum flavicomantum
Purpurei custos lateris deprenditur unus;
Nec negat, et gemino gemmata hastilia ferro
Projicit, ac signum Christi se ferre fatetur.
Prosiluit pavidus dejecto antistite princeps,
[500] Marmoreum fugiens nullo comitante sacellum, [1Kb] [4Kb]
[Col. 0965A] Tum tremefacta cohors, dominique oblita, supinas
Erigit ad coelum facies, atque invocat Iesum.
Jamne piget facti? jam poenitet? en tibi Christum,
Infelix Judaea, Deum: qui sabbata solvens
[505] Terrea, mortales aeterna in sabbata sumpsit,
Gentibus emicuit, praefulsit regibus, orbem
449 Possidet, imperii dominam sibi credere Romam
Compulit, et simulacra deum Tarpeia subegit.
Disce tuis miseranda malis, quo vindice tandem
[510] Vana superstitio, lex et carnaliter acta
Plectatur: cujus virtus te proterat ultrix.
Destructone jacent Salomonia saxa metallo,
[Col. 0965B] Aedificata manu? jacet-illud nobile templum.
Cur jacet? artificis quia dextra solubilis illud
[515] Caementum struxit resolubile; jure solutum est,
Et jacet: in nihilum quoniam redit omne politum.
Quod fieri recipit, recipit quandoque perire.
Si nostrum contra quod sit, vis discere, templum:
Est illud, quod nemo opifex fabriliter aptans
[520] Composuit, quod nulla abies, pinusve dolata
Texuit, exciso quod nunquam marmore crevit:
Cujus onus nullis fultum sublime columnis
[Col. 0966A] Fornice curvato tenui super arce pependit:
450 Sed Verbo factum domini, non voce sonora;
[525] Sed Verbo, quod semper erat, Verbum caro factum est:
Hoc templum aeternum est, hoc finem non habet, hoc tu
Expugnare volens, flagris, cruce, felle petisti.
Destructum jacuit poenis vexantibus, esto:
Matris enim ex utero, quod destrueretur, habebat,
[530] Sed quod morte brevi materna ex parte solutum est,
Majestate Patris vivum lux tertia reddit.
Vidisti, angelicis comitatum coetibus, alte
[Col. 0966B] Ire meum, cujus servor munimine, templum:
Illius aeternae suspendunt culmina portae,
[535] Ac per inaccessas scalarum gloria turres
Tollitur, et gradibus lucet via candida summis.
At tua congestae tumulant holocausta ruinae.
Quid mereare, Titus docuit, docuere rapinis
Pompeianae acies: quibus exstirpata per omnes
[540] Terrarum pelagique plagas tua membra feruntur.
Exsiliis vagus huc illuc fluitantibus errat
Judaeus, postquam patria de sede revulsus,
Supplicium pro caede luit, Christique negati [2Kb] [5Kb]
[Col. 0967A] 451 Sanguine respersus commissa piacula solvit.
[545] En quo priscorum virtus defluxit avorum!
Servit ab antiquis delapsa fidelibus haeres
Nobilitas, sed jam non nobilis: illa recentem
Susceptat captiva fidem; vis tanta novellae
Credulitatis inest. Christum confessa, triumphat
[550] Gens infida prius; Christi sed victa negatrix
Subditur imperio, dominos sortita fideles.
   Sunt, qui Judaico cognatum dogma furori
452 Instituunt, media Christum ratione secuti.
Hoc tantum, quod verus homo est; at coelitus illum
[555] [Col. 0968A] Affirmant non esse Deum, pietate fatentur,
Majestate negant, morum pro laude sacratum
Concelebrant, adimunt naturae summa supernae.
Omne opus egregium, per quod solertia pollens
Emicat, ingenii est, aut roboris; illud acuto
[560] Corde viget; duris excellit viribus istud.
Mortale est sed utrumque homini: nam cana senescunt
Ingenia, et validos consumunt saecla lacertos.
Haec nos in Domini virtute et laude perenni
453 Non sequimur; sequimur, nullo quod semine terrae
[565] Germinat: immundum quod non de labe virili
Sumit principium; tener illum seminat ignis, [2Kb] [5Kb]
[Col. 0969A] Non caro, nec sanguis patrius, nec foeda voluptas.
Intactam thalami virtus divina puellam
Sincero flatu per viscera casta maritat.
[570] Incomperta ortus novitas jubet, ut Deus esse
Credatur Christus sic conditus; innuba virgo
Nubit Spiritui, vitium nec sentit amoris.
Pubertas signata manet, gravis intus, et extra
Incolumis, florens de fertilitate pudica
[575] Jam mater, sed virgo tamen; maris inscia mater.
Quid renuis? quid inane caput, non credule, quassas?
454 Angelus hoc sancto pronuntiat ore, placetne
Credere, et angelicis aurem reserare loquelis?
[Col. 0969B] Ipsa coruscantis monitum sacra virgo ministri
[580] [Col. 0970A] Credidit, atque ideo concepit credula Christum.
Credentes nam Christus adit; dubitabile pects
Sub titubante fide refugo contemnit honore.
Virginitas, et prompta fides Christum bibit alvo
Cordis, et intactis condit paritura latebris.
[585] Crede, quod emissus solio Patris angelus infit:
Vel, si concretus liquidam de sidere vocem
Non capit auditus, mulier quid conjuge praegnans
Clamet anus, credens, et tandem sobrius audi.
455 Mira fides! utero puer interceptus anili
[590] Virgineum dominum materno ex ore salutat
Primus, et infantem non natus nuntiat infans
Jam nostrum vagire sibi: nam pusio nondum
Norat, et ora Deo reserabat garrula Christo.
[Col. 0970B] Promite secretos fastos: date, pandite librum, [1Kb] [7Kb]
[595] [Col. 0971A] Evomuit spirante Deo quem sanctus Isaias.
Percensere libet, calamique revolvere sulcos,
Sidereis quos illa notis manus aurea duxit.
Ite hinc, dum rutilos apices submissus adoro,
Dum lacrymans veneror, dumque oscula dulcia figo.
[600] 456 Gaudia concipiunt lacrymas, dant gaudia fletum
Advenit promissa dies, quam dixerat iste
Adfore versiculus, cum virgo puerpera, teste
Haud dubie sponso, pacti cui cura pudoris,
[Col. 0972A] Edidit, Emmanuelque meum me cernere fecit.
[605] Estne Deus jam noster homo? versatur, et astat
Nobiscum, nomenque probat, versumque vetustis
Obscurum saeclis praesenti illuminat ore.
Estne Deus, cujus cunas veneratus Eous
Lancibus auratis regalia fercula supplex
[610] Virginis ad gremium pannis puerilibus offert?
Quis tam pennatus, rapidoque simillimus austro
Nuntius aurorae populos, atque ultima Bactra
457 Attigit, illuxisse diem lactantibus horis, [3Kb] [5Kb]
[Col. 0973A] Qua tener innupto penderet ab ubere Christus?
[615] Vidimus hunc, aiunt, puerum per sidera ferri,
Et super antiquos signorum ardescere tractus.
Diriguit trepidans Chaldaeo in vertice pernox
Astrologus, cessisse anguem, fugisse leonem,
458 Contraxisse pedes lateris manco ordine Cancrum,
[620] Cornibus infractis domitum mugire juvencum,
Sidus et Hircinum laceris marcescere villis.
Labitur hinc pulsus puer Hydrius: inde Sagittae:
Palantes geminos fuga separat: improba Virgo
Prodit amatores tacitos in fornice mundi.
[625] Quique alii horrificis pendent in nubibus ignes,
459 Luciferum timuere novum: rota lurida solis
[Col. 0974A] Haeret, et excidium sentit jam jamque futurum,
Seque die medio velandum tegmine glauco,
Splendoremque poli periturum nocte diurna,
[630] Orbe repentinis caput obnubente tenebris.
Hunc ego non cumulem myrrhaeque, et thuris, et auri
Muneribus? Scio quem videam, quae dona rependam.
Hunc ego non venerer, qui coelo visus, humique
Inventus rex, atque Deus moderatur utrumque
[635] Naturae specimen, tumuloque inferna refringens
Regna, resurgentes secum jubet ire sepultos?
Coelum habitat, terris intervenit, abdita rumpit
Tartara: vera fides, Deus est, qui totus ubique est. [2Kb] [4Kb]
[Col. 0975A] Nunquid vana viros aut mens, aut lingua fefellit?
[640] 460 Nunquid fortuitis frustrantia dona dederunt
Casibus, aut caeco votum sub honore dicarunt?
Quae porro causa, aut ratio submittere colla
Ante pedes Mariae, puerique crepundia parvi,
Si tantum mortalis erat, nec summa potestas
[645] Implebat teneros divinis flatibus artus?
Sed jam tolle magos, thus, aurum, myrrhea dona,
Quae verum docuere Deum; praesepia, pannos,
Matris adoratum gremium, face sideris ardens.
Ipsa Deum virtus factorum, et mira loquantur.
[650] Insanos video subito mitescere ventos,
[Col. 0975B] Cum jubeat Christus: video luctantia magnis
Aequora turbinibus tranquillo marmore tendi
Imperio Christi; video, calcatus eumdem
Cum patitur gurges, tergum solidante liquore.
[655] Ipse super fluidas plantis nitentibus undas
Ambulat, ac presso firmat vestigia fluctu.
Increpat ipse notos, et flatibus otia mandat.
Quis jubeat saevis aquilonibus: Ite, silete
Carceribus vestris, amploque facessite ponto,
[660] [Col. 0976A] Sit nisi coelipotens, aquilonum conditor idem?
461 Ninguidus agnoscit boreas, atque imbrifer eurus
Nimborum Dominum, tempestatumque potentem,
Excitamque hiemem verrunt ridente sereno.
Quis pelagi calcarit aquas? quis per vada glauca
[665] Gressibus impressis spatiatus, triverit udum
Non submersus iter, sola pendulus, et pede sicco,
Aequoreae nisi factor aquae? qui spiritus olim,
Ore superfusus patrio, volitabat in undis
Nondum discretis, nec certo littore clausis?
[670] Sustinuit gressum Domini famulus liquor, ac se,
Mobilitate carens, solidos substrinxit ad usus.
[Col. 0976B] Quid diversa Dei memorem facta inclyta Christi,
Altius inspecta quem majestate negator,
462 Haud dubitans hominem, tute ipse fatebere numen
[675] Illevit caecos oculos, et lumina limo
Reddidit, humectam sacro sputamine terram
Contrectans digitis. Luteum medicamen operta
Nox habuit: tenebras obducta uligo removit:
Insuper ostendit, quonam caligo lavacro [2Kb] [15Kb]
[680] [Col. 0977A] Expurganda foret. Variis Siloa refundit
Momentis latices, nec fluctum semper anhelat:
Sed vice distincta largos lacus accipit haustus.
Agmina languentum sitiunt spem fontis avari,
Membrorum maculas puro ablutura natatu.
[685] Certatim interea roranti pumice raucas
Exspectant scatebras, et sicco margine pendent,
Hoc limum jubet impositum de fonte lavari
Christus, et infusa vultum splendescere luce.
463 Norat enim limo sese informasse figuram
[690] Ante tenebrosam, proprii medicamen et oris
Adjecisse novo, quem primum finxerat, Adae.
Nam sine divino Domini perflamine summi
Arida terra fuit, nulli prius apta medelae:
Sed postquam liquidus coelesti spiritus ore
[695] [Col. 0977B] Virgineam respersit humum, medicabilis illa est:
[Col. 0978A] Inde trahit succum, lentoque humore salutem
Illinit, infunditque diem baptismate lota.
Caecus adest, oculis jam Christi ex ore retectis,
Seque luto, et nitidis lucem sumpsisse fluentis
[700] Clamat, et auctorem stupefacta per oppida monstrat.
Auctorem lucis, largitoremque dierum,
Non dedignatum medicae purgamen aquai
Corpore sub proprio monstrare errantibus aegris
464 Millibus ex multis paucissima quaeque retexam,
[705] Summatim relegens, totus quae non capit orbis.
Quinque in deserto panes jubet, et duo pisces
Apponi in pastum populis: qui forte magistrum,
Non revocante fame, stipabant undique septum,
[Col. 0978B] Immemoresque cibi vicos, castella, macellum, [2Kb] [5Kb]
[710] [Col. 0979A] Oppida, mercatus, et conciliabula, et urbes
Respuerant, largo contenti dogmate vesci.
Multa virum strato fervent convivia feno.
Centenos simul accubitus iniere sodales,
Seque per innumeras infundunt agmina mensas,
[715] Pisciculis (jam crede Deum) saturanda duobus,
Et paucis crescente cibo per fragmina crustis.
Ambesis dapibus cumulatim aggesta redundant
465 Fercula, bis senos micarum molibus implent
Post coenam cophinos, crudus conviva resudat
[720] Congeriem ventris, gemit et sub fasce minister.
Quis cumulare potest epulas in grandia parvas?
Quis, nisi qui corpus, pastumque, et corporis omnem
[Col. 0979B] Condens ex nihilo nulla existente creavit
Mundum materia? Non sicut sculptor ab aeris
[725] 466 Rudere decoctam consuescit vivere massam.
[Col. 0980A] Sed Deus omnipotens orbem sine semine finxit.
Nil erat omne, quod est: nil id, procedere, et esse,
Atque novum fieri, mox et grandescere jussum est.
Parvum de nihilo primum fuit: addita parvo
[730] Incrementa modis auxerunt omnia plenis.
Ergo ego, cum videam manibus sic crescere Christ
Parva alimenta hominum, possum dubitare, per ipsum
Exiguas rerum species, elementaque mundi
Ex nihilo primum modica, et mox grandia sensim
[735] Crevisse, ex modicis quae consummata videmus?
[Col. 0980B] Ac ne post hominum pastus calcata perirent,
Neve relicta lupis, aut vulpibus, exiguisve
Muribus in praedam nullo custode jacerent:
Bis sex appositi, cumulatim qui bona Christi [2Kb] [5Kb]
[740] [Col. 0981A] Servarent, gravidis procul ostentata canistris.
Sed quid ego haec autem titubanti voce retexo,
Indignus qui sancta canam? procede sepulcro
467 Lazare; dic, cujus vocem tellure sub ima
Audieris: quae vis penetraverit abdita lethi?
[745] Quod cum te Christus penitus nigrante profundo
Immersum vocat, ut redeas, ceu proximus, audis,
Nec remoratus ades? quae tam vicina Charybdis
Regna tenebrarum tenui distantia fine
Conjungit superis? ubi taenara tristia vasto
[750] In praeceps dejecta chao, latebrosus et ille
Amnis inexpletis volvens incendia ripis?
Ante fores tumuli, quas saxa immania duro
[Col. 0981B] Objice damnarant, scopulis substructa cavatis,
Stat Dominus, nomenque ciet frigentis amici.
[755] [Col. 0982A] Nec mora, funereus revolutis rupious norror
Evomit exsequias gradiente cadavere vivas.
468 Solvite jam laetae redolentia vincla sorores,
Solus odor sparsi spiramen aromatis efflat,
Nec de corporeo nidorem sordida tabo
[760] Aura refert, oculos sanie stillante solutos
Pristinus in speculum decor excitat, et putrefactas
Tincta rubore genas paulatim purpura vestit.
Quis potuit fluidis animam suffundere membris?
Nimirum qui membra dedit: qui fictilis ulvae
[765] Perflavit venam madidam: cui tabida gleba
Traxit sanguineos infecto humore colores.
O mors, auritis jam mitis legibus! o mors,
[Col. 0982B] Surda prius, jam docta sequi, quodcunque jubetur, [2Kb] [5Kb]
[Col. 0983A] 469 Cui tantum de te licuit? convicta fatere,
[770] Esse Deum, solus qui me tibi praeripit, lesum.
Abde negatores Christi, nemo invidet, abde:
Utere sorte tua, blasphemis nocte tenendis
Perpetua: plebem justorum capta resolve,
Qui norunt hominem, atque Deum sic dicere Christum,
[775] Ut verus, summusque Deus mortalia gestet.
Ipse gerit, quod struxit, opus, nec ferre pudescit,
Factor quod peperit: corpus loquor, atque animae vim.
Finxerat hoc digitis, animam sufflaverat ore.
Totum hominem Deus assumit: quia totus ab ipso est,
[780] [Col. 0983B] Et totum redimit, quem sumpserat, omne reducens,
Quidquid homo est: istud tumulis, ast illud abysso.
   [Col. 0984A] 470 Occurrit dubitans hic dissertator, et illud
Objicit: Anne fides capit, ut substantia, flante
Inspirata Deo, cruciatum sentiat, atque
[785] Inferni petat ima poli, barathroque coquatur?
Crede, animam non esse Deum: sed crede, creatis
Majorem cunctis: ipsam quoque crede creatam.
Formata est namque ore Dei, quae non erat ante:
Sed formata habitu pulcherrima, pictaque rebus
[790] Divinis, et plena Deo, similisque creanti.
Non tamen ipsa Deus: quoniam generatio non est,
Sed factura Dei est. Solus de corde parentis
Filius emicuit: verus Deus ille. Sed istud
[Col. 0984B] 471 Collatum est animae, subito ut quae non erat, esset.
[795] Ille coaeternus Patris est, et semper in ipso: [2Kb] [4Kb]
[Col. 0985A] Nec factus, sed natus, habet, quodcunque paternum est.
Haec similis, velut umbra, Dei est. Sic ipse locutus
Factor utroque hominem meditans de figmine junctum
Aedificare sui similem; sed non habet umbra,
[800] Quod corpus solidum, cujus imitatio in umbra est:
Atque aliud verum est, aliud simulatio veri.
Est similis, saeclis quod non consumitur ullis;
Quod sapiens, justique capax, reginaque rerum
Imperat: antevidet, perpendit, praecavet, instat;
[805] Verborum, morumque opifex, instructaque mille
Artibus, et coelum sensu percurrere docta.
[Col. 0985B] 472 His animam similem sibi conditor effigiavit,
Caetera dissimilem; quippe hanc comprendere promptum est,
[Col. 0986A] Quam modus, et species determinat; at Deus ingens,
[810] Atque superfusus trans omnia, nil habet in se
Extremum, ut claudi valeat, sensuve teneri.
Incomprensa manet virtus, cui linea defit
Ultima, quam spatium non mensurabile tendit.
Ergo animam factam, magno et factore minorem,
[815] Majoremque aliis, atque omnibus imperitantem,
Corruptela putris nascentem turbida carnis
Concipit, ac membris tabentibus interfusam
Participat de faece sua; fit mixta deinde
Peccandi natura luto cum simplice flatu.
[820] Sed fortasse animam, Domini quia fluxit ab ore,
Compositam, factamque neges; velut ipsa Dei pars,
[Col. 0986B] 473 Quod dictu scelus est, tetras trahat oblita culpas,
Et pessum damnata ruens; chaos intret opertum.
Sit res illa Dei, non abnuo: pars tamen illa [2Kb] [4Kb]
[825] [Col. 0987A] Haudquaquam dicenda Dei est, quae tempore coepit:
Nec prior, aut senior, quam primum plasma, putanda est.
Tunc etenim factam video, cum cordis amici
Intravit germana domum, limique recentis
Hospita, et ipsa recens fraterna sedit in aula.
[830] Illa quidem flatus Domini est: sed spiritus, et vis
Non est plena Dei, tanto moderamine missa,
Quanto flans voluit flandi servare tenorem.
Est impossibile spectare profunda Sabaoth:
Sed speculum Deitatis homo est. In corpore discas
[835] 474 Rem non corpoream solers, interprete Christo,
[Col. 0987B] Qui Patrem proprium mortali in corpore monstrat.
Perspice, quam varios fundamus ab ore vapores.
Spiramus quoties animae sufflabilis auras.
[Col. 0988A] Nunc flatum tepidum calor exhalatus annelat
[840] Rorantes nebulas udis de faucibus efflans:
Cum libet, in gelidum flabrali frigore ventum
Spiritus existit tenuis, et sibilat aer.
Adde et distinctum, quem musica tibia flatum
Concipit: aut ille est presso modulamine parcus.
[845] 475 Aut tumidum largo sublimat flamine bombum,
Aut raucos frangit modulos, aut lene susurrat,
Aut exile trahens sonitus producit acutos,
Aut murmur tenerum sublidit voce minuta.
Haec cum te videas mortali in corpore posse,
[850] Cur non Aeternum potuisse infundere credas,
Qualem animam voluit? praescriptis quam quia condens
[Col. 0988B] Efflavit, fuditque modis, sit facta, necesse est.
Denique multa sapit, sed non sapit omnia nostrae
Vis animae, certum sapere, ac praenoscere jussa. [2Kb] [8Kb]
[855] [Col. 0989A] Jam, cui certus inest modus, et cui nosse negatum est
Omnia, factura est: nam condita, et aucta probatur.
Collige de simili, sitne haec factura: creavit
Nempe manus Domini corpus mortale, lutumque
Composuit digitis: nunquid manus articulatim
[860] Est digesta Dei? nunquid vola? nunquid et ungues
476 Claudere flexibiles? patulam seu tendere palmam?
Ista figura manus nostrae est, quam non habet in se
Incircumscriptus Dominus: sed tradita forma est,
[Col. 0989B] Humanis quae nota animis daret intellectum.
[865] Ut per corpoream speciem plasmasse feratur
Corporis effigiem: sic est plasmata vicissim
Flatu incorporeo res flabilis, oris et esse
[Col. 0990A] Fertur opus, tenuis per quod constructa refulsit
Forma animae, atque rudi factam se munere sensit.
[870] Si non est factura manus caro nostra, nec oris
Est factura anima, flatu, et spiramine coepta,
Inque locum deducta aliquem; namque omne, quod hora
Natalis profert, locus accipit, et locus ullus
Quod cohibere potest, modicum est, nec in omnia fusum.
[875] Et quod tam modicum est, ut certa sede locetur,
Jam titubare potest; et quod titubaverit, intra
Naturam vitii est; vitiosum denique tristem
477 Decidit in poenam; Deus hoc, mihi credite, non est.
[Col. 0990B] Aut, si majestas anima est, ostendite quid sit,
[880] Quod lapsam, Christique inopem nova gratia mundat, [2Kb] [3Kb]
[Col. 0991A] Spiritus et sanctus baptismate justificatam
Nobilitat, famulaeque decus, quod defuit, addit:
Quod quia praestatur meritis, meritisque negatur,
Absurde fertur Deus, aut pars esse Dei, quae
[885] Divinum, summumque bonum de fonte perenni
478 Nunc bibit obsequio, nunc culpa, aut crimine perdit,
Et modo supplicium recipit, modo libera calcat.
Miraris, peccare animam, quae carne coactam
[Col. 0992A] Sortita est habitare domum, cum peccet et ipse
[890] Angelus, hospitium qui nescit adire caducum
Cratis tabifluae. Peccat, quia factus et ipse est,
Non genitus; quocunque modo sit factus, id unus
Scit factor Dominus; factum mihi credere sat sit.
Solus labe caret peccati Conditor orbis,
[895] Ingenitus, genitusque Deus, Pater, et Patre natus, [2Kb] [6Kb]
[Col. 0993A] Solus, et exceptus tormentum admittere triste,
479 Inviolatus agit, nec quidquam sentit acerbi.
Exsortem dic esse animam crucis, atque doloris,
Si culpae immunem, vacuamque a crimine nosti.
[900] Quae peccare valet, valet et succumbere poenae.
Ipsa quidem sincera fuit, dum conditur olim,
Quae collata rudem fecit viviscere limum;
Ut pote de liquido naturae semine primos
Accipiens habitus, superoque expressa sereno.
[905] Sex mox, ut gravido jussa est innectier arvo,
Suavibus illecebris nimium blandita refrixit,
Deque volutabris pretiosum polluit ignem,
Dum transgressa Dei positum fas improba calcat.
Haec prima est natura animae, sic condita simplex,
[910] Decidit in vitium per sordida foedera carnis.
[Col. 0994A] Exin tincta malo peccamine principis Adae.
Infecit genus omne hominum, quod pullulat inde;
Et tenet ingenitas animarum infantia in ortu
480 Primi hominis maculas, nec quisquam nascitur insons.
[915] Vitandus tamen error erit, ne traduce carnis
Transfundi in sobolem credatur fons animarum
Sanguinis exemplo; cui texta propagine vena est.
Non animas animae pariunt; sed lege latenti
Fundit opus natura suum, quo parvula anhelent
[920] Vascula, vitalisque adsit scintilla coactis.
Quae quamvis infusa novum penetret nova semper
481 Figmentum, vetus illa tamen de crimine avorum
Ducitur: illuto quoniam concreta veterno est. [2Kb] [6Kb]
[Col. 0995A] Inde secunda redit generatio, et inde lavatur
[925] Naturae illuvies, iterumque renascimur intus
Perfusi, ut veterem splendens anima exuat Adam.
Quae, quia materiam peccati ex fomite carnis
Consociata trahit, necnon simul ipsa sodali
Est incentivum peccaminis, implicat ambas
[930] Vindex poena reas, peccantes mente sub una,
Peccandique cremat socias cruciatibus aequis.
482 His crucibus Christus nos liberat, incorruptae
Matris, et innocui gestator corporis. Unus
Naturam poenae expositam, sed non vitiorum
[935] Naturam expositam contactibus indui Iesus:
Atque ideo poenae nil debuit: intemeratus,
[Col. 0995B] Fraude carens, omni culparum aspergine liber.
Quid peccatorum prosapia corpore in illo,
[Col. 0996A] Quid Christi in membris peccati saeva satelles
[940] Poena ageret? quid mors hominis sine crimine posset?
Nimirum cassis conatibus, et sine nervis
Concideret, sterilis peccati fomite nullo.
Mors alitur culpa: culpam qui non habet, ipso
Pastus defectu mortem consumit inanem.
[945] Sic mors in Domini consumpta est corpore Christi
Sic periit, solitum dum non habet arida pastum.
Suspice quapropter solum inculpabile numen,
483 Virtutem Patris, et Christi, et jam desine nostrae
Invidiam conflare animae, quod sit Deus, aut quod
[950] [Col. 0996B] Portio parva Dei, cum Christo abscidere quidquam, [1Kb] [4Kb]
[Col. 0997A] Et resecare Deo partem, vel carpere tantum
Numen non liceat, plenum sibi semper, et in se.
   Est operae pretium nebulosi dogmatis umbram
484 Prodere, quam tenues atomi compage minuta
[955] Instituunt: sed cassa cadit, ventoque liquescit
Assimilis, fluxu nec se sustentat inani.
Aerium Manichaeus ait sine corpore vero
Pervolitasse Deum, mendax phantasma, cavamque
Corporis effigiem, nil contrectabile habentem.
[960] Ac primum specta, an deceat quidquam simulatum
Assignare Deo, cujus mera gloria falsi
Nil recipit: membris hic se fallacibus aptans
Fingeret esse hominem ventosa subdolus arte?
[Col. 0997B] Mentitus toties, cum diceret, inveteratis
[965] [Col. 0998A] Do veniam morbis, simul et peccata remitto.
485 Filius est hominis, pestem qui pellere carnis,
Et scelerum nexus laxare, ac solvere possit.
Surge valens, surge innocuus, jam tolle grabatum,
Filius hoc hominis jubeo. Dignusne videtur,
[970] Qui testis sibi sit, seque, ac sua carnea norit?
Quid, cum discipulos, hominis quid Filius esset
Passurus, fido jam praescius ore monebat?
Nonne fatebatur, se cum virtute paterna
Esse hominem verum? quod si non credo, fefellit.
[975] Si natura Dei quae sit, Manichaee, requiris:
Omne quod est, verum est; nam si mendosus agit quid, [2Kb] [6Kb]
[Col. 0999A] Nec Deus est; mendum divinus non capit usus,
Objicis aeterno Domino, quod lubricus ad nos
Venerit, assimulans aliud, quam verus habebat.
[980] Obmutesce, furor: linguam, canis improbe, morde
Ipse tuam, lacero consumens verba palato.
Latranti obsistit Mattheus, rabiemque refellit:
486 Qui notat omne genus carnalis stirpis, ad usque
Corporeum Christum, per sex septena virorum
[985] Nomina descendens, et venam sanguinis alti
Ex atavis longo texens per stemmata filo.
Septimus hebdomadae venit superaddere sextae
Hunc numerum Christus: placidum qui conficit annum,
[Col. 0999B] Cuncta remittentem contractibus illaqueata
[990] [Col. 1000A] Multimodis, hominemque hominis de morte levantem.
Imperfectus enim limus mortalis erat tunc:
487 Vir solus perfectus adest, atque integer Iesus:
Cui nihil ex septem septenis defuit, ex quo
Perficeret mortale genus virtute perenni.
[995] Hic ille est, nobis qui septima sabbata complet,
Ut caro nostra Deo tandem sociata quiescat,
Quam bis terna malis vexabant sabbata noxis.
Curramus notis gradibus, regumque sequamur
Progeniem: Christum invenies de carne parentum
[1000] Effluxisse hominum; qui sit de semine David,
Stirpe recensita numerandus sanguinis haeres.
[Col. 1000B] Quid, cum sanctiloquus revoluto germine Lucas [2Kb] [5Kb]
[Col. 1001A] Sursum versus agit seriem, scandente nepotis
488 Corpore, perque atavos cursum relegente vetustos?
[1005] Septenos decies conscendit Christus in ortus,
Et duo; nam totidem doctores misit in orbem:
Descensos nascendo gradus, redeundo retexit
Actus ad usque apicem terreni corporis Adam.
Inde parens Deitas recipit sua, nostraque mixtim,
[1010] Fitque Dei summi per Christum filius Adam.
Restat, ut aeriam fingas ab origine gentem,
Aerios proceres, Levin, Judam, Simeonem,
Aerium David, magnorum corpora regum
Aeria, atque ipsam fecundae virginis alvum
[1015] Aere fallaci, nebulisque, et nube tumentem.
[Col. 1001B] Vanescat sanguis perflabilis: ossa liquescant
Mollia: nervorum pereat textura volantum.
Omne, quod est gestum, notus auferat irritus: aurae
Dispergant tenues, sit fabula, quod sumus omnes.
[1020] [Col. 1002A] Et quid agit Christus, si me non suscipit? aut quem
Liberat infirmum, si dedignatur adire
Carnis onus, manuumque horret monumenta suarum?
489 Indignumne putat luteum consciscere corpus,
Qui non indignum quondam sibi credidit ipsum
[1025] Pertractare lutum, cum vas componeret arvo
Nondum viscereo: sed inertis glutine limi,
Impressoque putres sub pollice duceret artus?
Tantus amor terrae, tanta est dilectio nostri!
Dignatur praepinguis humi comprendere mollem
[1030] Divinis glebam digitis, nec sordida censet
[Col. 1002B] Haerentis massae contagia. Jusserat, ut lux
Confieret: facta est, ut jusserat; omnia jussu
Imperitante novas traxerunt edita formas.
Solus homo emeruit Domini formabile dextra
[1035] Os capere, et fabro Deitatis figmine nasci. [1Kb] [4Kb]
[Col. 1003A] Quorsum igitur limo tanta indulgentia nostro
Contigit, ut Domini manibus tractatus, honora
490 Arte sacer fieret, tactu jam nobilis ipso?
Decrerat quoniam Christum Deus incorrupto
[1040] Admiscere solo: sanctis quod fingere vellet
Dignum habuit digitis, et charum condere pignus.
Destituit natura quidem destructa coactae
Telluris formam, mortique obnoxia cessit:
Sed natura Dei nunquam solvenda, caducam
[1045] Tellurem nostro vitiatam primitus usu
Esse suam voluit, ne jam vitiabilis esset.
Christus nostra caro est: mihi solvitur, et mihi surgit.
Solvor morte mea, Christi virtute resurgo,
Cum moritur Christus, cum flebiliter tumulatur,
[1050] [Col. 1003B] Me video: e tumulo cum jam remeabilis astat,
[Col. 1004A] 491 Cerno Deum: si membrorum phantasma meorum est,
Et phantasma Dei est: mendax in utraque, necesse est,
Sit Christus specie, si Christus fallere novit.
Si non verus homo est, quem mors hominem probat ipsa,
[1055] Nec verus Deus est, operis quem gloria prodit
Esse Deum; vel crede mori, vel adesse refelle,
Et gemina verum Christum ratione negato.
Nam quid magnificum, si non est mortuus Iesus,
Et redit? illa Dei virtus memorabilis est, ut
[1060] Occisus redeat superis, surgatque sepultus.
Quisque Deum Christum vult dicere, dicat, eumdem
Esse hominem, ne majestas sua fortia perdat.
[Col. 1004B] Nosco, meum in Christo corpus consurgere: quid me [1Kb] [3Kb]
[Col. 1005A] Desperare jubes? veniam, quibus ille revenit
[1065] Calcata de morte, viis; quod credimus, hoc est.
492 Et totus veniam: nec enim minor, aut alius, quam
Nunc sum, restituar: vultus, vigor, et color idem,
Qui modo vivit, erit; nec me vel dente, vel ungue
Fraudatum revomet patefacti fossa sepulcri.
[1070] Qui jubet, ut redeam, non reddet debile quidquam:
Nam si debilitas redit, instauratio non est.
Quod casus rapuit, quod morbus, quod dolor hausit,
Quod truncavit edax senium populante veterno,
[Col. 1005B] Omne revertenti reparata in membra redibit.
[1075] [Col. 1006A] Debet enim mors victa fidem, ne fraude sepulcri
Reddat curtum aliquid; quamvis jam curta vorarit
Corpora, debilitas tamen, et violentia morbi
Virtus mortis erat; reddet, quod particulatim
Sorbuerat quocunque modo, ne mortuus omnis
[1080] Non redeat, si quid pleno de corpore desit.
Pellite corde metum, mea membra, et credite vosmet
Cum Christo reditura Deo; nam vos gerit ille,
493 Et secum revocat: morbos ridete minaces;
Inflictos casus contemnite; tetra sepulcra
[1085] [Col. 1006B] Despuite; exsurgens quo Christus provocat, ite.



[1Kb] [7Kb] INCIPIT LIBER HAMARTIGENIA.
[Col. 1007]


Praefatio.


[Col. 1007A] 494 Fratres ephebi, fossor, et pastor, duo,
495 Quos feminarum prima primos procreat,
Sistunt ad aram de laborum fructibus
Deo sacranda munerum primordia.
[5] Hic terrulentis, ille vivis fungitur:
Certante voto discrepantes immolant,
[Col. 1008A] Fetum bidentis alter, ast alter scrobis.
Deus minoris comprobavit hostiam,
Rejecit illam, quam paravit grandior.
[10] Vox ecce summo missa persultat throno:
Cain, quiesce; namque si recte offeras,
496 Oblata nec tu lege recta dividas, [2Kb] [5Kb]
[Col. 1009A] Perversa nigram vota culpam traxerint.
Armat deinde parricidalem manum
[15] Frater, probatae sanctitatis aemulus;
Germana curvo colla frangit sarculo,
Mundum recentem caede tingit impia,
Sero expiandum, jam senescentem, sacro
Cruore Christi quo peremptor concidit.
[20] Mors prima coepit innocentis vulnere,
Cessit deinde vulnerato innoxio.
Per crimen orta, dissoluta est crimine;
Abel quod ante perculit, Christum dehinc,
Finita et ipsa est, finis exortem petens.
[25] Ergo ex futuris prisca coepit fabula,
Factoque primo res notata est ultima,
Ut ille mortis inchoator rusticus
497 Insulsa terrae deferens libamina,
[Col. 1010A] Deumque rerum mortuarum deputans,
[30] Rastris redacta digna sacris crederet,
Viventis atrox aemulator hostiae.
Agnosco nempe, quem figura haec denotet,
Quis fratricida, quis peremptor invidus
Prave sacrorum disciplinam dividat,
[35] Mactare dum se vota censet rectius.
Marcion, arvi forma corruptissimi,
Docet, Duitas discrepare a spiritu,
498 Contaminatae dona carnis offerens,
Et segregatim numen aeternum colens.
[40] Qui si quiescat, nec monentem negligat,
Pacem quietam diligat germanitas,
Unum, atque vivum fassa vivorum Deum.
Hic se caduco dedicans mysterio,
Summam profanus dividit substantiam, [1Kb] [4Kb]
[45] [Col. 1011A] Malum, bonumque, ceu duorum separans
Regnum deorum, sceptra committit duo;
Deum esse credens, quem fatetur pessimum,
Cain cruentus, unitatis invidus,
Mundi colonus, immolator squalidus;
[50] Cujus litamen sordet, et terram sapit,
Terram caduci corporis, venam putrem,
Humore denso conglobatam, et pulvere:
Natura cujus fraude floret fertili,
Fecunda fundens noxiorum crimina,
[55] [Col. 1012A] 499 Animaeque vitam labe carnis enecat.
Caro in sororem tela mentem dirigit:
Mens in cerebro ventilatur ebrio,
Ex quo furores succulentos colligit
Madens veneno corporis lymphatico.
[60] Deum perennem findit in duos deos:
Audet secare numen insecabile.
Cain peremptor, denegans unum Deum,
Cain triumphat, morte fratris allitus.



HAMARTIGENIA.
[Col. 1011] [1Kb] [2Kb]

[Col. 1011C] 500 Quo te praecipitat rabies tua, perfide Cain,
Divisor blaspheme Dei? tibi conditor unus
[Col. 1012C] Non liquet, et bifidae caligant nubila lucis.
Insincera acies duo per divortia semper
[5] Spargitur, in geminis visum frustrata figuris. [2Kb] [5Kb]
[Col. 1013A] Terrarum tibi forma duplex obludit, ut excors
Dividuum regnare Deum super aethera credas.
Bina boni, atque mali glomerat discrimina sordens
Hic mundus: domino sed coelum obtemperat uni
[10] Non idcirco duos retinent coelestia reges,
Quod duo sunt opera humanas agitantia curas.
Exterior terrenus homo est, qui talia cernens,
Conjicit, esse duo variarum numina rerum,
Dum putat esse Deum, qui prava effinxerit olim,
[15] 501 Et qui recta itidem condens induxerit, ambos
Autumat esse deos natura dispare summos.
Quae tandem natura potest consistere duplex,
[Col. 1013B] Aut regnare diu: quam fons divisus ab arce
Separat, alternaque apicum ditione recidit?
[20] Aut unus Deus est, rerum cui summa potestas:
At quae jam duo sunt, minuuntur dispare summo.
Porro nihil summum, nisi plenis viribus unum:
[Col. 1014A] Distantes quoniam, proprium dum quisque revulso
Vindicat imperio, nec summa, nec omnia possunt,
[25] Jus varium non est plenum: quia non habet alter,
Quidquid dispar habet, cumulum discretio carpit.
Nos plenum sine parte Deum testamur, et unum:
In quo Christus inest, idem quoque plenus, et unus,
502 Qui viget, ac viguit super omnia, quique vigebit,
[30] Participem nullum collato foedere passus.
Summa potestatum simplex, dominatio rerum,
[Col. 1014B] Virtutum sublime caput, fons unicus orbis,
Naturalis apex, generisque, et originis auctor:
Ex quo cuncta fluunt, et lux, et tempora, et anni,
[35] Et numerus, qui post aliquid dedit esse secundum: [1Kb] [5Kb]
[Col. 1015A] Unus enim princeps numeri est, nec dinumerari
Tantum unus potis est: sic, cum Pater, ac Deus alter
Non sit item Christus non sit genitore secundus,
503 Aut numero anterior, cui Filius unicus uni est,
[40] Ille Deus, meritoque Deus: quia primus, et unus;
In virtute sua primus; tum primus in illo,
Quem genuit: quid enim differt, generatio simplex?
Unum semper erit gignens, atque unus ab uno
Ante chaos genitus, numeroque, et tempore liber.
[45] [Col. 1016A] Quis dixisse duos rem majestate sub una
Regnantem, propriamque sibi, retroque perennem
Ausit, et unius naturae scindere vires?
504 Nunquid adoptivum genitor sibi sumpsit, ut alter
Externi generis numerum praestare duorum
[50] Debeat, et geminum distans inducere numen?
Forma Patris veri verus stat Filius, ac se
Unum rite probat, dum formam servat eamdem.
Non amor ascitus sociat, nec jungit utrumque
Conjurata fides; pietas sed certa, genusque
[55] Unum, quod Deus est, summam revocatur ad unam. [2Kb] [4Kb]
[Col. 1017A] Haec tibi, Marcion, via displicet; hanc tua damnat
Secta fidem, dominis coelum partita duobus.
Quae te confundunt nebulae? quis somnus inerti
Incubat ingenio, cui per phantasmata duplex
[60] Occurrit species, bivio dispersa superno?
505 Si vim mentis hebes stupor obsidet, aspice saltem
Obvia terrenis oculis elementa, quibus se
Res occulta Dei dignata est prodere signis.
Hanc heresin praesaga Patris praeviderat olim
[65] Majestas fore: quae rectorem lucis, et orbis
Scinderet in partes, geminatum segrege regno.
Idcirco specimen posuit spectabile nostris
Exemplumque oculis, nequis duo numina credat
[Col. 1017B] Imperitare vagis mundi per inania formis.
[70] Una per immensam coeli caveam revolutos
Praebet flamma dies, texit sol unicus annum.
Triplex ille tamen nullo discrimine, trina
Subnixus ratione viget, splendet, volat, ardet,
[Col. 1018A] Motu agitur, fervore cremat, tum lumine fulget.
[75] Sunt tria nempe simul, lux, et calor, et vegetamen:
506 Una, eademque tamen rota sideris indi scretis
Fungitur his, uno servat tot munera ductu,
Et tribus una subest mixtim substantia rebus.
Non conferre Deo, velut aequiparabile, quidquam
[80] Ausim, nec domino famulum componere signum:
Ex minimis sed grande suum voluit Pater ipse
Conjectare homines: quibus ardua visere non est.
Parvorum speculo non intellecta notamus,
Et datur occultum per proxima quaerere verum.
[85] [Col. 1018B] Nemo duos soles, nisi sub glaucomate, vidit:
Aut, si fusca polum suffudit palla serenum,
Oppositus quoties radiorum spicula nimbus
507 Igne repercusso mentitos spargit in orbes.
Sunt animis etiam sua nubila, crassus et aer: [2Kb] [4Kb]
[90] [Col. 1019A] Est glaucoma, aciem quod tegmine velet aquoso,
Libera ne tenerum penetret meditatio coelum,
Neve Deum rapidis comprendat sensibus unum.
Spargitur in bifidas malesana intentio luces,
Et duplices geminis auctoribus exstruit aras.
[95] Si duo sunt igitur, cur non sunt multa deorum
Millia? cur numero Deitas contenta gemello est?
An non in populos dispersa examina divum
Fundere erat melius, mundumque implere capacem
Semideis passim nullo discrimine monstris,
[100] Quis fera barbaries perituros mactat honores?
Dissona discretum retinent si numina coelum,
Convenit et nebulis, et fontibus, et reboanti
[Col. 1019B] Oceano, et silvis, et collibus, et speluncis,
Fluminibus, ventis, fornacibus, atque metallis
[105] Assignare deos proprios: sua cuique jura.
508 Vel, si gentiles sordet venerarier umbras,
Et placet, esse duos sceptris socialibus aequos,
Dic age, quis terras ditionis sorte retentet?
[Col. 1020A] Quis regat aequoreas aeterna lege procellas?
[110] Ede cohaeredum distinctum jus dominorum.
Unus, ais, tristi residet sublimis in arce,
Auctor nequitiae, scelerum Deus, asper, iniquus:
Qui, quodcunque malum vitioso fervet in orbe,
Sevit, et anguino medicans nova semino succo,
[115] Rerum principium mortis de fomite traxit.
Ipse opifex mundi terram, mare, sidera fecit:
Condidit ipse hominem, lutulenta et membra coegit
Effigians, quod morbus edat, quod crimine multo
Sordeat, informi tumulus quod tabe resolvat.
[120] Ast alii pietatis amor, placidumque medendi
[Col. 1020B] 509 Ingenium, recreans homines, mortalia servans.
Testamenta duo fluxerunt principe utroque;
Tradidit iste novum melior, vetus illud acerbus.
Haec tua, Marcion, gravis, et dialectica vox est; [2Kb] [4Kb]
[125] [Col. 1021A] Imo haec attoniti phrenesis manifesta cerebri.
Novimus, esse patrem scelerum; sed novimus, ipsum
Haudquaquam tamen esse deum; quin imo gehennae
Mancipium, Stygio qui sit damnandus Averno.
Marcionita deus, tristis, ferus, insidiator,
[130] Vertice sublimis; cinctum cui nubibus atris
Anguiferum caput et fumo stipatur, et igni;
Liventes oculos suffundit felle perusto,
510 Invidia impatiens justorum gaudia ferre,
Hirsutos juba densa humeros errantibus hydris
[135] Obtegit, et virides allambunt ora cerastae.
Ipse manu laqueos per lubrica fila reflexos
[Col. 1021B] In nodum revocat, facilique ligamine tortas
Innectit pedicas, nervosque in vincula tendit.
[Col. 1022A] Ars olli captare feras, animalia bruta
[140] Irretire plagis, retinacula denique caecis
Indeprensa locis erranti opponere praedae.
Hic ille est venator atrox, qui caede frequenti
Incautas animas non cessat plectere Nebroth;
Qui mundum curvis anfractibus, et silvosis
[145] Horrentem scopulis, versuto circuit astu.
Fraude alios, tectisque dolis innectere adortus;
511 Porro giganteis alios luctando lacertis
Frangere, funereos late exercere triumphos.
Improba mors, quid non mortalia pectora cogis?
[150] Ipse suam (pudet heu!), contempto principe vitae,
Perniciem veneratur homo: colit ipse cruentum
[Col. 1022B] Carnificem, gladiique aciem jugulandus adorat.
In tantum miseris peccati nectare captis [2Kb] [6Kb]
[Col. 1023A] Dulce mori est; tanta in tenebris de peste voluptas!
[155] Qui mala principio genuit, deus esse putatur,
Quique bona infecit vitiis, et candida nigris.
Par furor illorum, quos tradit fama dicatis
512 Consecrasse deas, Febrem, Scabiemque sacellis.
Inventor vitii non est deus; angelus illud
[160] Degener infami conceptum mente creavit;
Qui prius augustum radiabat sidus, et ingens
Ex nihilo splendor nutrito ardebat honore.
Ex nihilo nam cuncta retro, factumque, quod usquam est:
[Col. 1024A] At non ex nihilo deus, et sapientia vera,
[165] Spiritus et sanctus; res semper viva, nec unquam
Coepta, sed aerios etiam molita ministros.
Horum de numero quidam, pulcherrimus ore,
Majestate ferox, nimiis dum viribus auctus
Inflatur, dum grande tumens sese altius effert,
[170] 513 Ostentatque suos licito jactantius ignes:
Persuasit, propriis genitum se viribus, ex se
Materiam sumpsisse sibi, qua primitus esse
Inciperet, nascique suum sine principe coeptum. [2Kb] [5Kb]
[Col. 1025A] Hinc schola subtacitam meditatur gignere sectam,
[175] Quae docet, e tenebris subitum micuisse tyrannum:
Qui, velut aeterna latitans sub nocte, retrorsum
Vixerit, et tecto semper regnaverit aevo.
Aemulus, ut memorant, opera ad divina repente
Corrumpenda, caput caligine protulit atra.
[180] Hoc ratio sed nostra negat: cui non licet unam
Infirmare fidem, sacro quae tradita libro est.
514 Nil, ait, absque Deo factum, sed cuncta per ipsum,
Cuncta: nec est alius quisquam, nisi factus ab ipso.
[Col. 1026A] Sed factus de stirpe bonus, bonitatis in usum
[185] Proditus, et primo generis de fonte serenus,
Deterior mox sponte sua, dum decolor illum
Inficit invidia, stimulisque instigat amaris:
Arsit enim scintilla odii de fomite zeli,
Et dolor ingenium subitus conflavit iniquum.
[190] Viderat argillam, simulacrum et structile flatu
Concaluisse dei; dominum quoque conditioni
515 Impositum, natura soli, pelagique, polique
Ut famulans homini locupletem fundere partum
Nosset, et effusum terreno addicere regi.
[195] Inflavit fermento animi stomachante tumorem
Bestia, deque acidis vim traxit acerba medullis,
Bestia, corde carens, cui tunc sapientia longi
Corporis enodem servabat recta juventam, [10Kb] [3Kb]
[Col. 1027A] Complicat esse novos sinuoso pectore nexus,
[200] Involvens nitidam spiris torquentibus alvum.
Simplex lingua prius, varia micat arte loquendi,
Et discissa dolis resonat sermone trisulco.
Hinc natale caput vitiorum: principe ab illo
516 Fluxit origo mali; qui se corrumpere primum,
[205] Mox hominem didicit, nullo informante magistro.
Ultimus exitium subverso praeside mundus
Sortitur, mundique omnis labefacta supellex.
Non aliter, quam cum incautum spoliare viantem
Forte latro aggressus, praedae prius immemor, ipsum
[210] Ense ferit dominum, pugnae nodumque, moramque,
[Col. 1027B] Quo pereunte trahat captivos victor amictus,
Jam non obstanti locuples de corpore praedo.
Sic homini subjecta domus, ditissimus orbis
Scilicet in facilem, domino peccante, ruinam
[215] Lapsus, herile malum jam tunc vitiabilis hausit.
Tunc lolium, lappasque leves per adultera culta
[Col. 1028A] Ferre malignus ager glebis male pinguibus ausus:
Triticeam vacuis segetem violavit avenis.
Tunc etiam innocuo vitulorum sanguine pasci,
[220] Jamque jugo edomitos rictu laniare juvencos,
Occiso pastore, truces didicere leones.
517 Necnon et querulis balatibus irritatus
Plenas nocte lupus studuit perrumpere caulas.
Omne animal diri callens solertia furti
[225] Imbuit, et tortos acuit fallacia sensus.
Quamvis maceries florentes ambiat hortos,
Sepibus et densis vallentur vitea rura,
Aut populator edet gemmantia germina bruchus,
Aut avibus discerpta feris lacerabitur uva.
[230] Quid loquar herbarum fibras, medicante veneno
[Col. 1028B] Tinctas, lethiferi fudisse pericula succi?
Noxius in teneris sapor aestuat ecce frutetis,
Cum prius innocuas tulerit natura cicutas,
Roscidus et viridem qui vestit flos rhododaphnen
[235] Pabula lascivis dederit sincera capellis.
Ipsa quoque oppositum destructo foedere certo [2Kb] [5Kb]
[Col. 1029A] 518 Transcendunt elementa modum, rapiuntque, ruuntque
Omnia, legirupis quassantia viribus orbem.
Frangunt umbriferos aquilonum praelia lucos,
[240] Et cadit immodicis silva exstirpata procellis.
Parte alia violentus aquis torrentibus amnis
Transilit objectas, praescripta repagula, ripas,
Et vagus eversis late dominatur in agris.
Nec tamen his tantam rabiem nascentibus ipse
[245] Conditor instituit: sed laxa licentia rerum
Turbavit placidas rupto moderamine leges,
Nec mirum, si membra orbis concussa rotantur,
Si vitiis agitata suis mundana laborat
Machina, si terras lues incentiva fatigat.
[250] Exemplum dat vita hominum, quo caetera peccent:
[Col. 1029B] Vita hominum, cui, quidquid agit, vesania, et error
Suppeditant, ut bella fremant, ut fluxa voluptas
[Col. 1030A] Diffluat, impuro fervescat ut igne libido,
519 Sorbeat ut cumulos nummorum faucibus amplis
[255] Gurges avaritiae, finis quam nullus habendi
Temperat, aggestis addentem vota talentis.
Auri namque fames parto fit major ab auro;
Inde seges scelerum, radix et sola malorum,
Dum scatebras fluviorum omnes, et operta metalla
[260] Eliquat ornatus, solvendi leno pudoris:
Dum venas squalentis humi scrutatur inepta
Ambitio, scalpens naturae occulta latentis,
Si quibus in foveis radiantes forte lapillos
Rimata inveniat, nec enim contenta decore
[265] Ingenito, externam mentitur femina formam.
[Col. 1030B] 520 Ac velut artificis Domini manus imperfectum
Os dederit, quod adhuc res exigat, aut hyacinthis
Pingere sutilibus redimitae frontis in arce, [2Kb] [4Kb]
[Col. 1031A] Colla vel ignitis sincera incingere sertis,
[270] Auribus aut gravidis virides suspendere baccas.
Nectitur et nitidis concharum calculus albens
Crinibus, aureolisque riget coma texta catenis.
Taedet sacrilegas matrum percurrere curas,
Muneribus dotata Dei quae plasmata fuco
[275] 521 Inficiunt, ut pigmentis cutis illita perdat,
Quod fuerat, falso non agnoscenda colore.
Haec sexus male fortis agit: cui pectore in arcto
Mens fragilis facili vitiorum fluctuat aestu.
Quid, quod et ipse caput muliebris corporis, et rex,
[280] [Col. 1032A] Qui regit invalidam propria de carne resectam
Particulam, qui vas tenerum ditione gubernat,
Solvitur in luxum? Cernas, mollescere cultu
Heroas vetulos, opifex quibus aspera membra
Finxerat, et rigidos duraverat ossibus artus.
[285] Sed pudet esse viros: quaerunt vanissima quaeque,
Queis niteant: genuina leves ut robora solvant,
522 Vellere non ovium, sed eoo ex orbe petitis
Ramorum spoliis fluitantes sumere amictus
Gaudent, et durum scutulis perfundere corpus.
[290] Additur ars, ut fila herbis saturata recoctis [2Kb] [4Kb]
[Col. 1033A] Illudant varias distincto stamine formas.
Ut quaeque est lanugo fere mollissima tactu,
Pectitur. Hunc videas lascivas praepete cursu
Venantem tunicas, avium quoque versicolorum
[295] Indumenta novis texentem plumea telis:
Illum pigmentis redolentibus, et peregrino
523 Pulvere femineas spargentem tupiter auras.
Omnia luxus habet nostrae vegetamina vitae,
Sensibus in quinque statuens quae condidit auctor.
[300] Auribus atque oculis, tum naribus atque palato
Quaeritur infectus vitiosis artibus usus.
Ipse etiam, toto pollet qui corpore, tactus,
Palpamen tenerum blandis e fotibus ambit.
[Col. 1033B] Proh dolor, ingenuas naturae occumbere leges,
[305] Captivasque trahi regnante libidine dotes!
[Col. 1034A] Perversum jus omne viget, dum quidquid habendum
Omnipotens dederat, studia in contraria vertunt.
Idcircone, rogo, speculatrix pupula molli
Subdita palpebrae est, ut turpia semivirorum
[310] Membra theatrali spectet vertigine ferri,
Incestans miseros foedo oblectamine visus?
524 Aut ideo spirant, mediaque ex arce cerebri
Demittunt geminas sociata foramina nares,
Ut bibat illecebras male conciliata voluptas,
[315] Quas pigmentato meretrix jacit improba crine?
Num propter lyricae modulamina vana puellae,
Nervorumque sonos, et convivale calentis
[Col. 1034B] Carmen nequitiae, patulas Deus addidit aures,
Perque cavernosos jussit penetrare meatus [2Kb] [4Kb]
[320] [Col. 1035A] Vocis iter? numquid madido sapor inditus ori
Vivit ob hanc causam, medicata ut fercula pigram
Ingluviem, vetitamque gulam ganeonis inescent?
Per varios gustus instructa ut prandia ducat
525 In noctem, lassetque gravem sua crapula ventrem?
[325] Quid durum, quid molle foret, quid lene, quid horrens,
Quid calidum, gelidumve, Deus cognoscere nosmet
Attactu voluit, palpandi interprete sensu.
At nos delicias plumarum et linea texta
Sternimus, atque cutem fulcro attenuante polimus.
[330] [Col. 1035B] Felix, qui indultis potuit mediocriter uti
Muneribus, parcumque modum servare fruendi!
Quem locuples mundi species, et amoena venustas,
Et nitidis fallens circumflua copia rebus
[Col. 1036A] Non capit, ut puerum, nec inepto addicit amori:
[335] Qui sub adumbrata dulcedine triste venenum
Deprendit latitare boni mendacis operto.
Sed fuit id quondam nobis sanctumque, bonumque
Principio rerum, Christus cum conderet orbem:
526 Vidit enim Deus, esse bonum: velut ipse Moyses
[340] Historicus mundi nascentis testificatur.
Vidit, ait, Deus, esse bonum, quodcunque creavit.
Hoc sequar, hoc stabili conceptum mente tenebo,
Inspirante Deo quod sanctus vaticinator
Prodidit antiquae recolens primordia lucis,
[345] [Col. 1036B] Esse bonum, quidquid Deus et sapientia fecit.
Conditor ergo boni Pater est, et cum Patre Christus.
Nam Deus, atque Deus Pater est, et Filius unus: [2Kb] [6Kb]
[Col. 1037A] Quippe unum natura facit: quae constat utrique
Una voluntatis, juris, virtutis, amoris.
[350] Non tamen idcirco duo numina, nec duo rerum
Artifices; quoniam generis dissensio nulla est.
527 Atque ideo nulla est operis distantia, nulla
Ingenii; peperitque bona omnia conditor unus.
Nil luteum de fonte fluit, nec turbidus humor
[355] Nascitur, aut primae violatur origine venae;
Sed, dum liventes liquor incorruptus arenas
Praelambit, putrefacta inter contagia sordet.
Nunquid equus, ferrum, taurus, leo, funis, olivum
In se vim sceleris, cum formarentur, habebant?
[360] [Col. 1037B] Quod jugulatur homo, non ferrum causa furoris,
[Col. 1038A] Sed manus est: nec equum vesania fervida circi
Auctorem levitatis habet, rapidive fragoris.
Mens vulgi rationis inops non cursus equorum
Perfurit: infami studio perit utile donum.
[365] Sic Lacedaemonias oleo maduisse palaestras
Novimus, et placidum servire ad crimina succum.
528 Inde per aerium pendens audacia funem,
Ardua securis scandit proscenia plantis.
Inde feras volucri temeraria corpora saltu
[370] Transiliunt, mortisque inter discrimina ludunt,
Sanguinis humani spectacula publicus edit
Consessus, legesque jubent venale parari
Supplicium, quo membra hominum, discerpta cruentis
[Col. 1038B] Morsibus, oblectent hilarem de funere plebem. [3Kb] [4Kb]
[375] [Col. 1039A] Mille alia stolidi bacchantia gaudia mundi
Percensere piget: quae veri oblita Tonantis
Humanum miseris volvunt erroribus aevum.
Nemo animum summi memorem genitoris in altum
Excitat, ad coelum mittit suspiria nemo:
[380] 529 Nec recolens apicem solii natalis ad ipsum
Respicit auctorem, nec spem super aera librat:
Sed mentem gravidis contentam stertere curis,
Indigno subdit domino, perituraque pronus
Diligit, et curvo quaerit terrestria sensu.
[385] Hoc pulchrum, quod terra parit, quod gloria confert
Lubrica, commendat quod perniciosa voluptas,
Quod, velut excitus difflato pulvere ventus,
[Col. 1039B] Praeterit, exemplo tenuis quod transvolat umbrae.
[Col. 1040A] His aegras animas morborum pestibus urget
[390] Praedo potens: tacitis quem viribus interfusum
Corda bibunt hominum. Serit ille medullitus omnes
Nequitias, spargitque suos per membra ministros.
Namque illic numerosa cohors sub principe tali
Militat, horrendisque animas circumsidet armis;
[395] 530 Ira, superstitio, moeror, discordia, luxus,
Sanguinis atra sitis, vini sitis, et sitis auri,
Livor, adulterium, dolus, obtrectatio, furtum,
Informes horrent facies, habituque minaces;
Ambitio ventosa tumet; doctrina superbit;
[400] Personat eloquium; nodos fraus abdita nectit.
Inde canina foro latrat facundia toto.
[Col. 1040B] Hinc gerit Herculeam vilis sapientia clavam,
Ostentatque suos vicatim gymnosophistas. [2Kb] [5Kb]
[Col. 1041A] 531 Incerat lapides fumosos idololatrix
[405] Relligio, et surdis pallens advolvitur aris.
Heu quantis mortale genus premit improbus hostis
Armigeris! quanto ferrata satellite ductor
Bella gerit; quanta victos ditione triumphat!
Surgit in auxilium Chananeus, atque agmina denset
[410] Casside terribilis, setarum pondera mento
Concutiens, dextramque gravi cum cuspide quassans.
Ast alia de parte furens exercitus ardet
532 Regis Amorrhaei: tum millia Gergeseorum
Effundunt aciem toto volitantia campo:
[415] Eminus hi feriunt, confligunt cominus illi.
[Col. 1042A] Ecce Jebusaicae fervent ad praelia turmae,
Aurea tela quibus, de sanguine tincta draconis,
Mortifero splendore nitent, radiantque, necantque.
Necnon terrificas pilis armare catervas
[420] Te Cethaee, juvat: sed gens Phereza sagittis
Insultat virtute pari, sed dispare ferro.
Postremum cuneum rex promovet Hevaeorum,
Squamosum thoraca gerens de pelle colubri.
His subnixa viris scelerum perversa potestas
[425] Edomat invalidas mentes: quae simplicitate
533 Indociles, bellique rudes sub foedere falso
Tristis amicitiae primum socia agmina credunt,
Mammoneamque fidem pacis sub amore sequuntur. [2Kb] [5Kb]
[Col. 1043A] Mox faciles ad vincla rapi, juga dura volentes
[430] Addictis subeunt cervicibus, et nebulonum
Spirituum jussis servire ferocibus optant.
Ille, supervacuis augens patrimonia fundis,
Finitimisque inhians contempto limite agellis,
Ducitur innexus manicis, et mille catenis
[435] Ante triumphales currus post terga revinctus,
Nec se barbaricis addictum sentit habenis:
Hic, qui ventosae scandit fastigia famae,
Inflaturque cavo pompae popularis honore,
Qui summum, solidumque bonum putat ambitionis
[440] Crescere successu, praeconum voce trementes
534 Exanimare reos, miserorum in corpora fasces
[Col. 1043B] Frangere, terribiles legum exercere secures,
In laqueum jam colla dedit, jam compede dura
Nectitur, et pedibus servilia vincula limat.
[445] [Col. 1044A] Credite, captivi mortales, hostica quos jam
Damnatos cohibent ergastula, quos famulatu
Poenarum virtus non intellecta coercet:
Haec illa est Babylon, haec transmigratio nostrae
Gentis, et horribilis victoria principis Assur,
[450] Carmine luctifico quam deflens Ieremias,
Orbatam propriis ululavit civibus urbem.
Num latet, aut dubium est, animas de semine Jacob
Exsilium gentile pati: quas Persica regna
535 Captivas retinent, atque in sua foedera cogunt?
[455] Illic natali desuescunt vivere ritu,
Moribus et patriis exutae, in barbara jura
Degenerant, linguamque novam, vestemque sequuntur,
[Col. 1044B] Deque profanato discunt sordescere cultu,
Nutricemque abolent petulanti e pectore Sion. [2Kb] [6Kb]
[460] [Col. 1045A] Jam patriae meminisse piget: jam mystica frangunt
Organa, et externi laudant anathemata regni.
Nonne fuit melius, saevum Memphitidis aulae
536 Imperium tolerasse patres, penitusque sinistris
Assedisse focis? positos Pharaonis iniqui
[465] Sub pedibus, limo, et paleis servire paratos,
Carnis et immodicae spurco ructamine crudos?
Quo tantum auxilii per prodigialia signa
Effudit Dominus, populum dum forte rebellem
Servat ope immerita, vinclis dum subdita colla
[470] Solvit, et Aegyptum virga serpente coercet?
Quid juvat aequoreum, pelago cedente, profundum
Pulverea calcasse via: cum conscia ponti
[Col. 1045B] Saxa sub ignoto patuerunt prodita coelo,
[Col. 1046A] Aruit et medio sitiens in gurgite limus?
[475] Si victor virtute Dei, mediasque tenebras
Luce columnari scindens exercitus olim,
Perdidit inventi vallem Botryonis opimam?
537 Si nescit versare solum, cui melle perenni
Gleba fluens niveos permiscet lactea rivos
[480] Si domitam Jerichon lituis, atque aere canoro
Rursus in antiquos patitur consurgere muros
Si ripis reflui Jordanis pellitur, et jam
Deserit ascriptam dimensa in jugera sortem?
Denique si structam tantis sudoribus urbem,
[485] Et quae nubigenas transcendunt culmina nimbos,
Defensare nequit? si nescit, quis lapis ille est
[Col. 1046B] Hostibus obsistens, ut inexpugnabile turris
Praesidium: quem non aerato machina rostro [2Kb] [3Kb]
[Col. 1047A] Arietat insiliens, nec ferrea verbera quassant?
[490] 538 Angulus hic portae in capite est: hic continet omnem
Saxorum seriem, constructaque limina firmat:
Quem qui rite suis per propugnacula muris
Noverit insertum, seque, ac sua moenia vallo
Praecingat triplici, celsa stans eminus arce,
[495] Fretus amore petrae, castis et pervigil armis:
Non illum regina Tyri, non accola magni
Euphratis Parthus rapiet, non decolor Indus,
Tempora pennatis redimitus nigra sagittis.
Quin, si fulmineos cogens ad bella gigantas
[500] Allophylus tua castra velit delere tyrannus,
Tutus eris: nec te firma statione movebit
Ipse Charon mundi, numen Marcionis: ipse,
Qui regit aerio vanas sub sole tenebras.
[Col. 1047B] 539 Nam vanum, quidquid sol aspicit: ex elementis
[505] Cuncta solubilibus, fluxoque creamine constant.
[Col. 1048A] Fallo, creaturam nisi doctor Apostolus omnem
Subjectam vanis non sponte laboribus orsus,
Perjuro ingemuit miserans servire latroni.
Errat, ait, qui luctamen cum sanguine nobis,
[510] Et carne, et venis ferventibus, et vitioso
Felle putat, calidisque animam peccare medullis.
Non mentem sua membra premunt, nec terrea virtus
Oppugnat sensus liquidos, bellove lacessit:
Sed cum spiritibus tenebrosis nocte dieque
[515] Congredimur, quorum dominatibus humidus iste,
Et pigris densus nebulis obtemperat aer.
Scilicet hoc medium, coelum inter, et infima terrae
[Col. 1048B] Quod patet, et vacuo nubes suspendit hiatu,
Frena potestatum variarum sustinet, ac sub
[520] Principe Belia rectoribus horret iniquis.
His colluctamur praedonibus, ut sacra nobis [2Kb] [3Kb]
[Col. 1049A] Oris apostolici testis sententia prodit.
540 Nemo habitum naturae, aut irritamina peccans
Corporis accuset: facile est frenare rebelles
[525] Affectus carnis, nimiosque retundere pulsus
Materiae fragilis, et viscera victa domare.
Quippe animus longe praestantior, utpote summo
Aethere demissus, subjectos si velit artus
Imperio quassare gravi, jussisque severis
[530] Dedere, regnanti domino vis nulla resistet.
Major inest vis illa homini, quae flatile virus
Ingerit, et tenuem tenui ferit aere mentem.
Parthica non aeque ventos transcurrit arundo,
Cujus iter nullus potis est comprendere visus:
[535] Praepes enim, volucres dum pennis transvolat auras,
[Col. 1049B] Improvisa venit, nec stridor nuntiat ante
Adventum lethi, quam pectoris abdita rumpat,
Securam rapiens medicato vulnere vitam.
Sed magis aligera est, magis et medicata sagitta,
[540] 541 Quam jacit umbrosi dominatio lubrica mundi,
Eludens excussa oculos, calamique volantis
[Col. 1050A] Praepete transcursu cordis penetralia figens.
Nec segnis natura animae est, aut tarda cavendi
Vulneris: ignitum quoniam Deus indidit olli
[545] Ingenium, purum, sapiens, subtile, serenum,
Mobile, sollicitum, velox, vegetabile, acutum:
Factorem modo casta suum veneretur, et ipsi
Militet, ac victum proculcet sobria mundum;
Nil de pestiferis opibus, aut falsificatis
[550] Terrarum spoliis stulto oblectamine libans,
Ne sub fasce jacens, alieno et dedita regno
Non queat argutas hostis vitare sagittas.
Sed quid ego omne malum mundique, hominumque maligni
Hostis ad invidiam detorqueo: cum mala nostra,
[555] [Col. 1050B] Ex nostris concreta animis, genus, et caput, et vim.
542 Quid sint, quid valeant, sumant de corde parente?
Ille quidem fomes nostrorum, et causa malorum est.
Sed tantum turbare potest, aut fallere quantum [3Kb] [4Kb]
[Col. 1051A] Nos volumus: qui decrepito suggesta leoni
[560] Armamenta damus: friget fera futile frendens,
Humani generis ni per suffragia gliscat.
Gignimus omne malum proprio de corpore nostrum:
Ut genuit David, alias pater optimus, unum
Crimen Abessalon: tetrum pater ille, sed unum
[565] Innocuas inter soboles genuit patricidam:
Ausus in auctorem generis qui stringere ferrum,
Ah pietas! signis contraria signa paternis
Egit, et unius commisit sanguinis arma.
Nostra itidem diros urente propagine natos
[570] Pectora parturiunt: versis qui protinus in nos
[Col. 1051B] 543 Morsibus insuescunt gignentum vivere poenis:
Depopulantur enim nimium fecunda parentum
[Col. 1052A] Viscera, et interitu genitalis stirpis aluntur.
Progeniem verum ille suam, rex utpote summus,
[575] Atque Dei vates, pariturae et virginis auctor,
Tristibus atque piis variaverat, ut Salomonis
Frater Abessalon sereret sua crimina justis
Pignoribus, dulcemque domum turbaret amaris.
Nos dignum Salomone nihil: nos degener implet
[580] Solus Abessalon, lacerans pia viscera ferro.
Si licet ex ethicis quidquam praesumere, vel si
De physicis exempli aliquid; sic vipera, ut aiunt,
Dentibus emoritur fusae per viscera prolis.
544 Mater morte sua, non sexu fertilis, aut de
[585] [Col. 1052B] Concubitu distenta uterum; sed cum calet igni
Percita femineo, moriturum obscena maritum
Ore sitit patulo; caput inserit ille trilingue [3Kb] [4Kb]
[Col. 1053A] Conjugis in fauces atque oscula fervidus intrat,
Insinuans oris coitu genitale venenum.
[590] Nupta, voluptatis vi saucia, mordicus haustum
Frangit amatoris blanda inter foedera guttur,
Infusasque bibit, caro pereunte, salivas.
His pater illecebris consumitur, at genitricem
Clausa necat soboles; nam postquam semine adulto
[595] Incipiunt calidis corpuscula parva latebris
Serpere, motatumque uterum vibrata ferire,
Aestuat interno pietatis crimine mater,
545 Carnificemque gemit damnati conscia sexus
Progeniem, septi rumpentem obstacula partus.
[600] Nam, quia nascendi nullus patet exitus, alvus
[Col. 1053B] Fetibus in lucem nitentibus excruciata
Carpitur, atque viam lacerata per ilia pandit.
Tandem obitu altricis prodit grex ille dolorum,
Ingressum vitae vix eluctatus, et ortum
[605] Per scelus exsculpens: lambunt natale cadaver
Reptantes catuli, proles, dum nascitur, orba,
[Col. 1054A] Haud experta diem, miserae nisi posthuma matris.
Non dispar nostrae conceptus mentis; ab ore
Vipereo infusum sic combibit illa venenum
[610] Conjuge Beliade, sic oscula devorat haustu,
Interiusque rapit, sic felle libidinis ardens
546 Impletur vitiis, perituro mixta marito.
Tunc praegnans lethale genus, concepta maligni
Fert opera ingenii, de semine complicis hydri:
[615] Quem poenis pensare prius sua facta necesse est
Corruptae pro stupro animae, proque orbe perempto.
Ipsam porro animam crudelia vulnera carpunt
Mille puerperiis, soboles dum parturit ex se
Contra naturam genitas, peccamina crebra
[620] [Col. 1054B] Scilicet, et pastos materno funere natos.
Hinc illa est Domini justa objurgatio Christi:
Nonne pater daemon, vos increpo, peccatores,
Concubitu carnis semen sitientis iniquum
Vos genuit? Sanctum, lector, percense volumen: [2Kb] [4Kb]
[625] [Col. 1055A] Quod loquor, invenies, Dominum dixisse profanis
Vera objectantem mortalibus. Ex Patre nam vos
547 Esse meo genitos, pietas, ait, ipsa probaret,
Ac pietatis opus: proh caeca libido! quid hoc est?
Quod, cum se thalamis desponsam mens bona justis
[630] Noverit, inque torum regis nuptura vocetur,
Et regis semper juvenis, senioque repulso
Divinum decus aeterno servantis in ore,
Malit adulterium, fulvo et se munere vilem
Vendat nocticolae spurcis complexibus indi,
[635] Aspernata Dei fusam per virginis artus
[Col. 1055B] Progeniem, dulcesque vocans in fornice natos?
Sentio, quam contra moveat pellacia, litem,
Quo dente obnitens spinosa calumnia pugnet,
[Col. 1056A] Nosque lacessito vocet ad luctamina vero.
[640] 548 Si non vult Deus, esse malum, cur non vetat? inquis.
Nil refert, auctor fuerit, fautorque malorum,
Anne opera in vitium sceleris pulcherrima verti,
Cum possit prohibere, sinat? qui si velit omnes
Innocuos agere omnipotens, nec sancta voluntas
[645] Degeneret, facto nec se manus inquinet ullo.
Condidit ergo malum Dominus, quod spectat ab alto,
Et patitur, fierique probat, tanquam ipse crearit.
Ipse creavit enim, quod, cum discludere possit,
Non abolet, longoque sinit grassarier usu.
[650] [Col. 1056B] Damna aures, Pater alme, meas, et claude meatus
Obbrutescentis capitis, ne pervia tales [2Kb] [4Kb]
[Col. 1057A] 549 Concipiat flexura sonos. Est perdere tanti
Exstinctum vitae officium de parte cerebri,
Immunem modo sese anima, expertemque nefandi
[655] Auditus, felix stolida conservet ab aure.
Quis ferat haec injecta Deo convicia, qui se
Divinis meminit praecellere nobilitatum
Muneribus? multa ut taceam, vel sola benignum
Res probat esse Deum, vetiti quod amore peremptos
[660] Excitat e tumulis homines, regnique per aevum
Participes jubet esse sui: qui, si foret auctor,
Servatorque mali, nunquam post damna salutis,
Peccantumque obitus redivivam ferre medelam
Vellet, et amissos opere instaurare secundo.
[665] [Col. 1058A] 550 Labi hominis, servare Dei est; meritus perit iste:
Ille abolet pereuntis opus, meritumque resolvit.
Argumentum ingens, Dominum, qui talia praestet,
Nolle malum, nec, quod post abluit, ante probare.
Invitone aliquis potis est peccare Tonante,
[670] Cui facile est in corde hominis componere sensus,
Quos libeat, fibrasque omnes animare pudicis
Pulsibus, et totum venis infundere honestum?
Nescis, stulte, tuae vim libertatis ab ipso
Formatore datam? nescis, ab origine quanta
[675] Sit concessa tibi famulo super orbe potestas,
Et super ingenio proprio, laxaequo soluto [2Kb] [5Kb]
[Col. 1059A] 551 Jure voluntatis, liceat cui velle, sequique,
Quod placitum, nullique animum subjungere vinclo?
An cum te dominum cunctis, quaecunque crearat,
[680] Praeficeret, mundumque tuis servire juberet
Imperiis, cumque arva, polum, mare, flumina, ventos
Dederet, arbitrium de te tibi credere avarus
Nollet, ut indigno, libertatemque negaret?
Quale erat, electus magni rex orbis ut esset,
[685] Non rex ipse sui, curto foedatus honore?
Nam quis honos domini est, cujus mens libera non est:
Una sed impositae servit sententia legi?
[Col. 1060A] Quae laus porro hominis, vel quod meritum, sine certo
Inter utramque viam discrimine vivere juste?
[690] Non fit sponte bonus, cui non est prompta potestas
Velle aliud, flexosque animi convertere sensus.
Atqui nec bonus est, nec collaudabilis ille,
552 Qui non sponte bonus: quoniam probitate coacta
Gloria nulla venit, sordetque ingloria virtus.
[695] Nec tamen est virtus, ni deteriora refutans
Emicet, et meliore viam petat indole rectam.
Vade, ait ipse parens, opifexque, et conditor Adae:
Vade, homo, et afflatu nostri praenobilis oris, [2Kb] [5Kb]
[Col. 1061A] 553 In subjecta potens, rerum arbiter, arbiter idem,
[700] Et judex mentis propriae, mihi subdere soli
Sponte tua, quo sit subjectio et ipsa soluto
Libera judicio; non cogo, nec exigo per vim:
Sed moneo, injustum fugias, justumque sequaris:
Lux comes est justi, comes est mors horrida iniqui;
[705] Elige rem vitae, tua virtus temet in aevum
Provehat, aeternum tua damnet culpa vicissim,
Praestet et alterutram permissa licentia sortem.
Hac pietate vagus, et tanto munere abundans,
554 Transit propositum fas, et lethalia prudens
[710] Eligit, atque volens, magis utile dum sibi credit,
[Col. 1061B] Quod, prohibente Deo, persuasit callidus anguis.
Persuasit certe hortatu, non impulit acri
[Col. 1062A] Imperio. Hoc mulier rea criminis exprobranti
Respondit Domino: suadelis se malefabris
[715] Illectam, suasisse viro: vir et ipse libenter
Consensit. Licuitne hortantem spernere recti
Libertate animi? licuit: namque et Deus ante
Suaserat, ut meliora volens sequeretur: at ille
Spernens consilium, saevo plus credidit hosti.
[720] Nunc inter vitae Dominum, mortisque magistrum
Consistit medius: vocat hinc Deus, inde tyrannus
Ambiguum, atque suis se motibus alternantem.
Accipe gestarum monumenta insignia rerum,
555 Praelusit quibus historia spectabile signum.
[725] Loth fugiens Sodomis ardentibus, omnia secum
[Col. 1062B] Pignora cara domus properabat, sede relicta,
Nubibus urbicremis subducere: sulphure cum jam [2Kb] [4Kb]
[Col. 1063A] Nimboso ignitus coelum subtexeret aer,
Flagrantemque diem crepitans incenderet imber.
[730] Angelus hanc hospes legem praescripserat ollis,
Emissus virtute Dei sub imagine dupla;
Omnis ut e portis iret domus, atque in apertum
Dirigeret constans oculos, nec pone reflexo
Lumine regnantes per moenia cerneret ignes.
[735] Nemo memor Sodomae, quae mundi forma cremandi est
Ut semel e muris gressum promoverit, ore
Post tergum verso, respectet funera rerum.
556 Loth monitis sapiens obtemperat; at levis uxor
Mobilitate animi torsit muliebre retrorsus
[740] Ingenium, Sodomisque suis revocabilis haesit.
[Col. 1063B] Traxerat Eva virum dirae ad consortia culpae;
Haec peccans sibi sola perit, solidata metallo
Diriguit fragili, saxumque liquabile facta
[Col. 1064A] Stat mulier, sicut steterat prius, omnia servans,
[745] Caute sigillati longum salis effigiata,
Et decus, et cultum, frontemque, oculosque, comamque,
Et flexam in tergum faciem, paulumque relata
Menta retro, antiquae monumenta rigentia noxae.
Liquitur illa quidem salsis sudoribus uda;
[750] 557 Sed nulla ex fluido plenae dispendia formae
Sentit deliquio; quantumque armenta saporum
Attenuant saxum, tantum lambentibus humor
Sufficit, attritamque cutem per damna reformat.
Hoc meruit titulo peccatrix femina sisti,
[755] Infirmum, fluidumque animum per lubrica solvens
Consilia, et fragilis jussa ad coelestia. Voti
Propositum contra non commutabile servat
[Col. 1064B] Loth ingressus iter, nec moenia respicit, alto
In cinerem collapsa rogo; populumque perustum, [3Kb] [5Kb]
[760] [Col. 1065A] Et mores populi, tabularia, jura, forumque,
Balnea, propolas, meritoria, templa, theatra,
Et circum cum plebe sua, madidasque popinas.
558 Quidquid agunt homines Sodomorum, incendia justis
Ignibus involvunt, et Christo judice damnant.
[765] Haec fugisse semel satis est: non respicit ultra
Loth noster: fragilis sed conjux respicit, et quae
Fugerat, inverso mutabilis ore revisit,
Atque inter patrias perstat durata favillas.
En tibi signatum libertatis documentum,
[770] Quo voluit nos scire Deus, quodcunque sequendum est,
Sub nostra ditione situm, passimque remissum
[Col. 1066A] Alterutram calcare viam. Duo cedere jussi
De Sodomis: alter se proripit, altera mussat.
Ille gradum celerat fugiens, contra illa renutat.
[775] Liber utrique animus: sed dispar utrique voluntas.
Dividit huc illuc rapiens sua quemque libido.
Talem muta sacris speciem notat orbita libris.
559 Aspice Ruth gentis Moabitidis, et simul Orphan.
Illa socrum Noemin fido comitatur amore;
[780] Deserit haec atqui thalamis, et lege jugali
Exutae, Hebraeisque toris, sacrisque vacantes,
Jure fruebantur proprio, sed pristinus Orphae [3Kb] [4Kb]
[Col. 1067A] Fanorum ritus praeputia barbara suasit
Malle, et semiferi stirpem nutrire Goliae.
[785] Ruth, dum per stipulas agresti amburitur aestu,
560 Fulcra Booz meruit, castoque ascita cubili
Christigenam fecunda domum, Davidica regna
Edidit, atque Deo mortales miscuit ortus.
Saepe egomet memini fratres geminos ad hiulcum
[790] Pervenisse simul bivium, nutante juventa,
Et dubitasse diu bifido sub tramite, quodnam
Esset iter melius: cum dextrum spinea silva
Sentibus arctaret, scopulosaque semita longe
Duceret aerium clivoso margine callem;
[795] At laevum nemus umbriferum per amoena vireta
Ditibus ornaret pomis, et lene jacentem
[Col. 1067B] Planities daret ampla viam: squalentibus unum
Contentum spinis reptasse per ardua saxa,
Porro alium campo sese indulsisse sinistro;
[800] Illum sideribus caput immiscere propinquis,
561 Hunc in coenosas subito cecidisse paludes.
[Col. 1068A] Omnibus una subest natura; sed exitus omnes
Non unus peragit, placitorum segrege forma.
Haud secus, ac si olim per sudum lactea forte
[805] Lapsa columbarum nubes descendat in arvum
Ruris frugiferi, laqueos ubi callidus auceps
Praetendit, lentoque illevit vimina visco,
Sparsit et insidias siliquis vel farre doloso.
Illiciunt alias fallentia grana, gulamque
[810] Innectunt avidam tortae retinacula setae,
Molle vel implicitas gluten circumligat alas:
Ast aliae, quas nullus amor prolectat edendi,
Gressibus innocuis sterili spatiantur in herba,
Suspectamque cavent oculos convertere ad escam.
[815] Mox, ubi jam coelo revolandum, pars petit aethram
[Col. 1068B] Libera sideream, plaudens super aera pennis:
Pars captiva jacet, laceris et saucia plumis
Pugnat humi, et volucres nequidquam suspicit auras.
Sic animas coeli de fontibus unicoloras [3Kb] [4Kb]
[820] [Col. 1069A] 562 Infundit natura solo: sed suavibus istic
Devinctae illecebris retinentur, et aethera paucae
Conscendunt reduces: multas viscosus inescat
Pastus, et ad superas percurrere non sinit auras.
Praescius inde Pater liventia tartara plumbo
[825] Incendit liquido, piceasque bitumine fossas
Infernalis aquae furvo suffodit Averno,
Et Phlegethonteo sub gurgite sanxit edaces
Perpetuis scelerum poenis inolescere vermes.
Norat enim, flatu ex proprio vegetamen inesse
[830] Corporibus nostris, animamque ex ore perenni
Formatam non posse mori: non posse vicissim
Pollutam vitiis sursum ad convexa reverti,
563 Mersandam penitus puteo ferventis abyssi.
[Col. 1069B] Vermibus, et flammis, et discruciatibus aevum
[835] Immortale dedit, senio ne poena periret,
Non pereunte anima. Carpunt tormenta, foventque
Materiem sine fine datam: mors deserit ipsa
[Col. 1070A] Aeternos gemitus, et flentes vivere cogit.
At diversa procul regionibus in paradisi
[840] Praemia constituit majestas gnara futuri
Spiritibus puris, et ab omni labe remotis,
Quique Gomorrhaeas non respexere ruinas:
Aversis sed rite oculis, post terga tenebras
Liquerunt, miseri properanda pericula mundi.
[845] Ac primum facili referuntur ad astra volatu,
Unde fluens anima structum vegetaverat Adam.
Nam, quia naturam tenuem declivia vitae
564 Pondera non reprimunt, nec tardat ferrea compes,
Concretum celeri relegens secat aera lapsu,
[850] Exsuperatque polum fervens scintilla remensum,
Carcereos exosa situs, quibus haeserat exsul.
[Col. 1070B] Tunc postliminio redeuntem suscipit alto
Cana fides gremio, tenerisque oblectat alumnam
Deliciis, multos post diversoria carnis
[855] Ore renarrantem querulo, quos passa, labores. [2Kb] [6Kb]
[Col. 1071A] Illic purpureo latus exporrecta cubili,
Floribus aeternis spirantes libat odores,
Ambrosiumque bibit roseo de stramine rorem.
565 Ditibus, et longo fumantibus intervallo,
[860] Fluminaque, et totos coeli sitientibus imbres
Implorata negat digitum insertare palato,
Flammarumque apices humenti exstinguere tactu.
Nec mirere, locis longe distantibus inter
Damnatas, justasque animas concurrere visus
[865] [Col. 1072A] 566 Conspicuos, meritasque vices per magna notari
Intervalla, polus medio quae dividit orbe.
   Errat, quisque animas nostrorum fine oculorum
Aestimat, involvit vitreo quos lucida palla
Objice, queis speculum concreta coagula texunt,
[870] Impediuntque vagas obducto humore fenestras.
Numne animarum oculis denso vegetamine guttae
Volvuntur teretes? aut palpebralibus extra [3Kb] [5Kb]
[Col. 1073A] Horrescunt setis, ciliove umbrante teguntur?
Illis viva acies, nec pupula parva, sed ignis
[875] Trajector nebulae, vasti et penetrator operti est.
Nil ferrugineum, solidumve tuentibus obstat.
567 Nocturnae cedunt nebulae: nigrantia cedunt
Nubila, praetenti cedit teres area mundi.
Nec tantum aerios visu transmittit hiatus
[880] Spiritus: oppositos sed transit lumine montes,
Oceani fines atque ultima littora Thules
Transadigit, volucresque oculos in tartara mittit.
Nostris nempe omnes pereunt sub nocte colores
Visibus, et caeco delentur tempore formae.
[885] Nunquid et exutae membris, ac viscere perdunt
568 Agnitione notas rerum, vel gressibus errant?
[Col. 1074A] Una animas semper facies habet, et color unus
Aeris, ut cuique est meritorum summa, sinistri,
Seu dextri: alternas nec commutabile tempus
[890] Convertit, variatque vices: longum atque perenne est,
Quidquid id est: unus volvit sua saecula cursus.
Expertus dubitas, animas percurrere visu
Abdita, corporeis oculis cum saepe quietis
Rore soporatis cernat mens viva remotos,
[895] Distantesque locos, aciem per rura, per astra,
Per maria intendens? nec enim se segregat ipsa
Ante obitum vivis ex artubus, aut fugit exsul
Sanguinis, et carnis penetralia, seque medullis [2Kb] [4Kb]
[Col. 1075A] Exuit, abductamve abigit de pectore vitam:
[900] 569 Viscerea sed sede manens, speculatur acutis
Omnia luminibus, et qua circumtulit acrem
Naturae levis intuitum, nullo objice rerum
Disclusa, ante oculos subjectum prospicit orbem,
Atque orbis sub mole situm sordens elementum.
[905] Objacet interea tellus, nec visibus obstat.
Quin, si stelligerum vultus convertat ad axem,
Nil intercurrens obtutibus impedit ignem
Pervigilis animae: quamvis denseta graventur
Nubila, et opposito nigrescat vellere coelum.
[910] Sic arcana videt tacitis cooperta futuris
Corporeus Joannes adhuc, nec carne solutus,
Munere sed somni, paulisper carne sequestra
[Col. 1075B] Liber ad intuitum, sensuque, oculisque peragrans
[Col. 1076A] Ordine dispositos venturis solibus annos.
[915] 570 Procinctum videt angelicum jam jamque cremandi
Orbis in excidium, raucos et percipit aure
Mugitus gravium mundi sub fine tubarum.
Haec ille ante obitum, membrorum carcere septus,
Secedente anima, non discedente, videbat.
[920] Nonne magis flatus sine corpore cuncta notabit,
Corporis involucris tumulo frigente repostis?
Certa fides, rapidos subterna nocte caminos,
Qui pollutam animam per saecula longa perenni
Igne coquunt, oculis longum per inane remoti
[925] Pauperis expositos; nec secius aurea dona
[Col. 1076B] 571 Justorum dirimente chao, rutilasque coronas [2Kb] [3Kb]
[Col. 1077A] Eminus ostendi poenarum carcere mersis.
Hinc paradisicolae post ulcera dira beato
Proditur, infelix, ululans in peste reatus,
[930] Spiritus: inque vicem meritorum mutua cernunt.
   O Dee cunctiparens, animae dator, o Dee Christe,
Cujus ab ore Deus subsistit Spiritus unus:
Te moderante regor, te vitam principe duco,
Judice te pallens trepido, te judice eodem
[935] Spem capio, fore, quidquid ago, veniabile apud te,
Quamlibet indignum venia faciamque, loquarque.
Confiteor (dimitte libens, et parce fatenti!)
[Col. 1077B] Omne malum merui: sed tu bonus arbiter aufer,
Quod merui: meliora favens largire precanti.
[940] Dona animae quandoque meae, cum corporis hujus
Liquerit hospitium, nervis, cute, sanguine, felle,
Ossibus exstructum, corrupta quod incola luxu
Heu! nimium complexa fovet cum flebilis hora
Clauserit hos orbes, et conclamata jacebit
[945] 572 Materies, oculisque suis mens nuda fruetur:
[Col. 1078A] Ne cernat truculentum aliquem de gente latronum,
Immitem, rabidum, vultuque et voce minaci,
Terribilem, qui me maculosum aspergine morum
In praeceps, ut praedo, trahat, nigrisque ruentem
[950] Immergat specubus, cuncta exacturus ad usque
Quadrantem minimum damnosae debita vitae.
Multa in thesauris Patris est habitatio, Christe,
Disparibus discreta locis; non posco beata
In regione domum: sint illic casta virorum
[955] Agmina, pulvereum quae dedignantia censum,
Divitias petiere tuas: sit flore perenni
Candida virginitas, animum castrata recisum.
At mihi tartarei satis est si nulla ministri
[Col. 1078B] Occurrat facies, avidae nec flamma gehennae
[960] Devoret hanc animam, mersam fornacibus imis.
Esto, cavernoso, quia sic pro labe necesse est
573 Corporea, tristis me sorbeat ignis Averno:
Saltem mitificos incendia lenta vapores
Exhalent, aestuque calor languente tepescat.
[965] Lux immensa alios, et tempora vincta coronis
Glorificent: me poena levis clementer adurat.




Volume back matter





[Col. 1079]
ORDO RERUM QUAE IN HOC TOMO CONTINENTUR.



S. GELASIUS PAPA I.
    Prolegomenon. 9
    EPISTOLAE ET DECRETA. 13
    EPISTOLA PRIMA.---Scribit Gelasius ad Euphemianum neminem ad sedis apostolicae communionem se posse admittere qui Acacii nomen non damnaverit. Quare eum hortatur ut quemadmodum Eutychetem reliquosque haereticos, sic quoque Acacium anathematizet. Ibid.
    EPIST. II.---Ad pontificatum assumptus de more Romanae Ecclesiae, fidei formulam Laurentio de Lignido episcopo praescribit. 19
    RESCRIPTUM episcoporum Dardaniae ad Gelasium; in quo gratias agunt quod ipsos monuerit a quibus cavendum sit. 21
    EPIST. III.---Nuntiat Gelasius episcopis Dardaniae se pontificem electum; catholicae fidei libellum transmittit, hortaturque ut cum Eutychianistis non communicent, et muneri pastorali invigilent. 22
    EPIST. III bis.---Ad Natalem abbatem. 24
    EPIST. IV.---Gelasii commonitorium ad Faustum, fungentem legationis officio Constantinopoli. 26
    EPIST. V.---Monet Honorium Dalmatiae episcopum Gelasius ne Pelagianam haeresim a tot pontificibus detestatam reviviscere sinat. 30
    EPIST. VI.---Scribit ad eumdem eum non debuisse mirari quod admonuerit invigilandum ne iterum Pelagiana haeresis pullularet. 32
    EPIST. VII (ad omnes episcopos per Picenum).---Tria praecipua Pelagianae haeresis capita refellit; primum, scilicet parvulos sine originali peccato nasci; secundum, hos pro solo peccato originali non damnatos; tertium, gratiam ad salutem non esse necessariam, illamque secundum hominum merita conferri. 34
    EPIST. VIII (ad Anastasium imperatorem).---Praemissa excusatione cur ad imperatorem non scripserit, illum hortatur ut apostolicae sedi obtemperet, et, Acacii nomine damnato, Ecclesiarum pacem restituendam curet. 41
    EPIST. IX (ad episcopos Lucaniae).---Nonnulla ecclesiastica instituta exponuntur. 47
    EPIST. X (ad episcopos Siciliae).---Ecclesiae facultates ab episcopis, clericis et pauperibus distribui debere; dioeceses et bona Ecclesiae ab episcopis triginta annos possessa eis non auferenda. 57
    EPIST. XI.---Scribens ad episcopos Dardaniae et Illyrici, commendat eorum religionem; Thessalonicensem episcopum, qui haereticorum nomina damnare recusavit, apostolicae sedis communione privatum esse, et Acacium, in excommunicatione mortuum, non posse absolvi significat. Ibid.
    EPIST. XII.---Aeonium, Arelatensem episcopum, monet mutuam charitatem cum fide catholica retinendam esse. 60
    EPIST. XIII (ad episcopos Dardaniae).---Acacium solius apostolicae sedis judicio jure damnatum ostendit. 61
    EPIST. XIV.---Tractatus Gelasii papae, in quo ponit exempla epistolarum Simplicii papae atque Felicis, quod Timothei Aeluri, vel Petri Alexandrini impietatem olim cognoverint, vel visi fuerint. Postea propriis prosequitur dictis, instruens quid adversus Graecos debeat responderi. 85
    EPIST. XV (ad episcopos Orientales).---Quod in Acacii aliorumque damnatione synodo nova opus non fuerit, et quod Petrum Alexandrinum absolvere Acacius sine sedis apostolicae auctoritate non potuerit. Tum de episcopis catholicis sede sua sine discussione dejectis. 90
    EPISTOLARUM GELASII DECEM FRAGMENTA. 99
    GELASII TOMUS de anathematis vinculo 102
    ADVERSUS Andromachum senatorem caeterosque Romanos qui Lupercalia secundum morem pristinum colenda constituerant. 110
    ADVERSUS Pelagi nam haeresim. 116
    DECRETUM.---Repeti non possunt quae triginta annis quiete possidentur. 137
    DECRETUM ALTERUM.---Non oportet ab eorum eleemosynis abstinere post mortem, quibus in vita communicare non destitimus. 137
    CONSTITUTA Gelasii papae, quae episcopi in sua ordinatione accipiunt. Ibid.
    EPIST. XV bis.---Narrat quae a Rustico Lugdunensi episcopo acceperit subsidia, et quantas ab Acacio sustineat persecutiones. 138
    [Col. 1080] Appendix prima, sive Varia fragmenta. 139
    Appendix secunda, sive Canones Gelasio ascripti. 141
    Appendix tertia, sive Conciliorum sub Gelasio habitorum relatio. 157

S. AVITUS.
    Prolegomena. 191
    EPISTOLAE. 199
    Gondobado regi, ibid.---Eidem, 202.---Eidem, 210.--- Eidem, 223.---Victorio episcopo, 224.---Papae Constantinopolitano, 227.---Eustorgio, 228.---Caesario episcopo, 229. ---Magno episcopo, 230.---Apollinaris episcopus Avito, 231. ---Avitus Contumelioso episcopo, 232.---Victurio episc., 233.---Viventiolo presbytero, 235.---Gondobadus Avito, 236. ---Avitus Gondobado, ibid.---Avitus Apollinari, 239.---Papae Hierosolymitano, ibid.---Stephano episcopo, 240.---Apollinari episcopo, 241.---Cuidam, 242.---Avitus, sub nomine Sigismundi regis, Symmacho papae, 243.---Gondobado regi, 244.---Sigismundo, 246.---Eidem, 247.---Fausto et Symmacho, 248.---Liberio praefecto, 249.---Apollinari, 250.---Aureliano, 251.---Elpidio diacono, ibid.---Senario, 252.---Petro diacono, 253.---Eufrasio, 254.---Gondobado regi, 255. ---Sigismundo, 256.---Chlodoveo regi, 257.---Avitus, sub alio nomine, ad Vitalianum senatorem, 259.---Celero senatori, 260.---Apollinari, 261.---Eidem, 263.---Heraclio, 264. ---Rescriptum Heraclii, 265.---Avitus Ansemundo, 256.--- Messiano, 268.---Viventiolo rhetori, ibid.---Viventiolo episcopo, 270.---Gemello episcopo, ibid.---Apollinari episcopo, ibid.---Victorio episcopo, 271.---Claudio episcopo. ibid.--- Gregorio episcopo, ibid.---Viventiolo episcopo, ibid.---Viventiolus Avito, 272.---Avitus Viventiolo episcopo, ibid.--- Constantio episcopo, ibid.---Apollinaris Avito episcopo, 273. ---Avitus Apollinari episcopo, ibid.---Viventiolo episcopo, ibid.---Maximo episc., 274.---Victorio episcopo, ibid.---Domno Sigismundo, 275.---Eidem, ibid.---Avitus, sub nomine Sigismundi ad imperatorem, 276.---Sigismundo, ibid. ---Ansemundo, 277.---Eidem, ibid.---Valeriano, ibid.---Caertio, ibid.---Helladio, 278.---Riconi, ibid.---Avitus, sub nomine Leoniani archidiaconi, ad Sapaudum, ibid.---Apollinari episcopo, 280.---Eidem, 281.---Quintiano episcopo, 282.---Sigismundo, 283.---Eidem, 284.---Avitus, sub nomine Sigismundi, ad imperatorem, ibid.---Avitus, iterum sub alio nomine, ad imperatorem Anastasium, 286.---Viro illustri Heraclio, 287.---Rescriptum Heraclii, 288.---Hormisdae papae, ibid.---Hormisdas Avito et aliis. 290
    HOMILIA de Rogationibus. 289
    OPUSCULORUM AVITI FRAGMENTA. 293
    POEMATUM DE MOSAICA HISTORIA LIBRI QUINQUE. 323
    Prologus. Ibid.
    LIBER PRIMUS.---De initio mundi. Ibid.
    LIBER II.---De originali peccato. 329
    LIBER III.---De sententia Dei. 337
    LIBER IV.---De diluvio mundi. 345
    LIBER V.---De transitu maris Rubri. 355.
    CARMINUM AVITI LIBER SEXTUS.---DE CONSOLATORIA LAUDE CASTITATIS. 369
    GALLANDII ADNOTATIO de aliis Aviti poematis ejusdem argumenti non editis. 381

AD SIRMONDIANAM AVITI EDITIONEM AUCTARIUM.
    AVITI EPISTOLA ad Gondobadum regem. 381
    EPISTOLA ALTERA, ejusdem ad Arigium. 384
    EPISTOLA TERTIA, ejusdem ad Stephanum episcopum. 386
    EPISTOLA QUARTA, ejusdem ad Gregorium episcopum. Ibid.
    FRAGMENTA libri de Divinitate Spiritus sancti. Ibid.
    COLLATIO EPISCOPORUM, praesertim Aviti, coram Gondobado. Ibid.
    EPISTOLA Symmachi papae ad Avitum (in hoc tomo memorata, edenda cum hujus papae operibus). 391
    SERMO AVITI feria tertia in Rogationibus. Ibid.

JOANNES DIACONUS.
    Prolegomenon. 397
    EPISTOLA AD SENARIUM.---De variis ritibus ad baptismum pertinentibus. 399

S. FAUSTINUS.
[Col. 1081]
    Edmondi Martene admonitio. 407
    HOMILIA de Passione Domini. Ibid.

JULIANUS POMERIUS.
    Notitia ex Cave. 411
    Admonitio libris de Vita contemplativa a Mangeantio praefixa in sua S. Prosperi Aquitani Parisiensi editione. Ibid.
    DE VITA CONTEMPLATIVA LIBRI TRES. 415
    LIBER PRIMUS. Ibid.
    Prologus. Ibid.
    CAPUT PRIMUM.---Quod ea sit vitae contemplativae proprietas, ubi Deus mundo corde videbitur. 418
    CAP. II.---De qualitate vitae futurae. 419
    CAP. III.---Quod eo judicio Dei ab iniquis separandi sunt sancti, quo ante sunt beati angeli ab immundis separati. 420
    CAP. IV.---De resurrectione, vel vita sanctorum. 421
    CAP. V.---Quod contemptores praesentium etiam hic contemplativae vitae beatitudo delectet. 423
    CAP. VI.---Quod perfectio contemplativae vitae quae hic haberi potest perfectioni futurae comparari non possit. Ibid.
    CAP. VII.---Quod Deum perfecte sancti videre non possint, nisi cum ad beatitudinem futurae vitae pervenerint. 424
    CAP. VIII.---Quae et quanta sit in hac carne vitae contemplativae perfectio, vel qualiter ei perfruendae mundi contemptores inhaereant. 425
    CAP. IX.---Quod tantum interest inter perfectionem vitae istius et futurae quantum interest inter perfectos qui peccare nolunt, et eos qui jam peccare non possunt. 426
    CAP. X.---Quod hic sancti Deum in assumpta creatura viderint. 427
    CAP. XI.---De qualitate glorificatorum corporum quae in resurrectione futura sunt. Ibid.
    CAP. XII.---Quantum inter contemplativam et activam vitam intersit. Ibid.
    CAP. XIII.---Quod sacerdotes sancti contemplativae vitae fieri participes possint. 429
    CAP. XIV.---Ubi locutor se excusat quod Ecclesiae magistros docere non audeat. 430
    CAP. XV.---De negligentia sacerdotis qui, doctrinae suae agendo contraria, personam non potest implere doctoris. Ibid.
    CAP. XVI.---Quale periculum maneat eos qui Ecclesiam sibi creditam vel relinquere volunt vel strenue gubernare contemnunt. 431
    CAP. XVII.---Ubi anxium quod Ecclesiam nec relinquere, nec regere possit, provocat, suggerendo quod eam melius regat exemplo. 432
    CAP. XVIII.---Quod parum valeat exemplo agenda monstrare, nisi etiam quae sint credenda docendo sacerdos ostenderit. Ibid.
    CAP. XIX.---De virtute fidei, quod ad eam non solum credere vel intelligere, sed etiam bene operari pertineat. 433
    CAP. XX.---Quod nihil prosit sacerdoti, etiamsi bene vivat, si male viventem tacendo non corrigat. 434
    CAP. XXI.---Luctuosa descriptio sacerdotis carnaliter viventis. 435
    CAP. XXII.---Quod, secundum sermonem prophetae, culpa sua pereant qui sacerdotum increpationes vel admonitiones contemnunt. 437
    CAP. XXIII.---Quod sacerdotes etiam qui aliter possunt, tam simpliciter docere debeant, ut omnes eos docentes intelligant. 438
    CAP. XXIV.---Quid intersit inter doctores qui Ecclesiam simpliciter docentes, aedificant, et eos qui eloquentiam suam luculentis declamationibus jactant. 439
    CAP. XXV.---Quales esse debeant sacerdotes qui volunt fieri vitae contemplativae participes. Ibid.
    LIBER SECUNDUS. 441
    Praefatio. Ibid.
    CAPUT PRIMUM.---Quod, pro diversitate peccantium, alii portandi sunt, alii castigandi. 443
    CAP. II.---De laude sanctorum sacerdotum. 444
    CAP. III.---De testimoniis apostolicis et expositione eorum. 445
    CAP. IV.---Objectio: Quare sacerdotes sancti, quorum cura est perdite viventes arguere, simulatores religionis aequanimiter ferant. 447
    CAP. V.---Responsio: Ostenditur quibus exigentibus causis quorumdam infirmitas blande tractetur. 449
    CAP. VI.---Quod illi peccata aliena impatienter accusant, qui sua non cogitant. 450
    CAP. VII.---Quantum remedii habeat confessio peccatorum, [Col. 1082] et quale mereatur occultatio dolosa supplicium. 451
    CAP. VIII.---Quod inique et non simpliciter arguente. vani sint ac divino judicio condemnandi. 452
    CAP. IX.---Quod sacerdotes nihil proprii habere debeant, et Ecclesiae facultates quasi communes suscipiant. 453
    CAP. X.---Cum quo damno animae suae ab Ecclesia, quae pauperes pascit, accipiant illi qui sibi de suo sufficiunt. 454
    CAP. XI.---Qui sunt qui etiam cum profectu animae suae opibus sustentantur Ecclesiae. 455
    CAP. XII.---Quid facere debeant clerici quorum infirmitas non potest sua contemnere. Ibid.
    CAP. XIII.---Quae sint gaudia vera vel verae divitiae; et quid impedimenti afferant bona praesentia amatoribus futurorum. 456
    CAP. XIV.---Qualiter intelligatur quod dicit Apostolus: Qui in sacrario operantur qui de sacrario sunt edunt. 457
    CAP. XV.---De cupiditate, qualiter eis quos semel, invaserit dominetur. 458
    CAP. XVI.---Quod Deum perfectius illi possideant qui terrenis possessionibus ex corde renuntiant. 459
    CAP. XVII.---Quod nihil proficiant qui, abstinentes a cibis, vitiis serviunt; nec prosit illis facultates abjicere, qui suas faciunt voluntates. 461
    CAP. XVIII.---Quanta bona primus homo abstinentiae bonum negligendo perdiderit. 463
    CAP. XIX.---De peccato primi hominis, et de malis quae illum peccantem, Deo judicante, secuta sunt. 464
    CAP. XX.---Quod omnia bona quae in Adam corrupti perdidimus, in Christo reparati recipimus. 465
    CAP. XXI.---Qualiter vivere debeant qui Christum imitari desiderant. 466
    CAP. XXII.---Quali temperantia uti debeant qui a voluptate delectabilium, vel ab immoderata perceptione ciborum communium atque a vini immoderato usu cupiunt abstinere. 467
    CAP. XXIII.---Quod utentes carnibus carnium concupiscentia polluat, non natura. 469
    CAP. XXIV.---Quam utile sit jejunio vel abstinentiae advenientium caritatem plerumque praeferre. 470
    LIBER TERTIUS. 471
    Praefatio. Ibid.
    CAPUT PRIMUM.---Quantum a veris virtutibus virtutum similitudines distent. 473
    CAP. II.---Quod superbia sit malorum omnium causa. 476
    CAP. III.---Quod superbia, ex qua procedunt omnia mala, humilitatis virtute vincatur, et omnia vitia tunc fugata depereant, si virtutibus cedant. 478
    CAP. IV.---De cupiditate, quae ita mixta est superbiae, ut nihil peccati fiat quod non ex utraque procedat. 479
    CAP. V.---Quo animi tormento invidos affligat invidia. 480
    CAP. VI.---In quae et quanta mala concupiscentia carnis erumpat, si ei mens corrupta consentiat Ibid.
    CAP. VII.---Quod etiam hi quos ab impudicitia quaelibet necessitas vetat, si vivere pudice consuescant, ad amorem castitatis ascendant. 483
    CAP. VIII.---Quibus indiciis possit ostendi superbia, quae vel in perditis aperta est, vel in fictis occulta. 484
    CAP. IX.---Quibus signis declaretur invidia. 486
    CAP X.---Quantis malis vanitas vanos involvat. 488
    CAP. XI.---De utilitate timoris, et quod efficaciter peccatis obsistat. 490
    CAP. XII.---De futuro judicio, vel aeternitate supplicii, et de qualitate gehennae. 491
    CAP. XIII.---De laude caritatis. 493
    CAP. XIV.---Qualiter possint ea quae caritate dixit Apostolus, intelligi. 494
    CAP. XV.---Quantum perfectionis caritas in se fundatis exhibeat. 496
    CAP. XVI.---De qualitate virtutis, et qualiter sibi consentientes informet. 498
    CAP. XVII.---Quibus gradibus conversi in culmen perfectionis ascendant. 500
    CAP. XVIII.---Quae sit quaternarii numeri credenda perfectio; et quod quatuor virtutes quae dictae sunt principales, ex fide viventes a Deo collatae justificent. 501
    CAP. XIX.---De temperantiae qualitate, vel opere. 502
    CAP. XX.---Quales esse debeant quos animi fortitudo nobilitat. 503
    CAP. XXI.---De justitia, vel fide, quae ex ipsa procedit. 505
    CAP. XXII.---De aequitate; quod ad eamdem pertineat humanae societatis utilitas. Ibid.
    CAP. XXIII.---Quod duo sint injustitiae genera. 506
    CAP. XXIV.---De liberalitate; et qualiter beneficentiae opus debeat exerceri. Ibid.
    [Col. 1083] CAP. XXV.---De differentia amorum, et quantum ab eis differat perfecta dilectio. 507
    CAP. XXVI.---Quid sit sua cuique tribuere. 508
    CAP. XXVII.---Quod actualem vitam tres virtutes, id est, temperantia, fortitudo, justitiaque consumment; et prudentia, quae est quarta virtus, menti cognitionem rerum latentium praestet. 509
    CAP. XXVIII.---De sociali virtute; et quod non recte faciant qui, cum possint, nihil humanae societati proficiunt. Ibid.
    CAP. XXIX.---Quod de prudentiae ac sapientiae fonte cognitionem omnium rerum bibant, qui percipiendae scientiae ferventer invigilant. 511
    CAP. XXX.---Quod prudentes nec aliis noceant, nec sibi noceri permittant; et quod eis ibi sit sine admixtione alicujus erroris consummata prudentia, ubi erit sine ullo peccato vita perfecta. 512
    CAP. XXXI.---De affectionibus quatuor: quod inter vitia numerari non debeant, si earum usus ex bona voluntate procedat. 514
    CAP. XXXII.---Quod hi affectus, sine quibus in hac vita recte non vivitur, in illa futura beatitudine non sint, quae nec timorem habitura est, nec dolorem. 517
    CAP. XXXIII.---Qualiter virtutes quatuor quae dictae sunt principales, aut in praesenti nos a peccato defendant, aut in aeternum nobiscum sine ullo peccato permaneant. 518
    CAP. XXXIV.---De toto opere se locutor excusat. Ibid.

DUO ANONYMI.
    Baluzii admonitio in libellos sequentes. 519
    DE GENEALOGIIS PATRIARCHARUM. 523
    DE COMPUTO PASCHALI LIBRI DUO. 545

INCERTUS AUCTOR.
    Observatio critica. 561
    ORDO MONASTICUS in veteri Scotiae monasterio de Kil-Ros olim observatus. 563

AURELIUS PRUDENTIUS.
    Epistola dedicatoria. 567
    PROLEGOMENA. 571
    CAPUT PRIMUM.---Ratio et divisio totius operis. Ibid.
    CAP. II.---Prudentii Vita. 578
    CAP. III.---Prudentii opera. 607
    CAP. IV.---Codd. mss. Prudentii operum. 619
    CAP. V.---Editiones, interpretes, versiones operum Prudentii. 640
    CAP. VI.---Magdeburgensium aliorumque de Prudentii doctrina judicium. 660
    CAP. VII.---De sanctorum cultu et veneratione, eorumque reliquiis, ex Prudentii carminibus. 664
    CAP. VIII.---De sacris imaginibus, de Crucis adoratione, et pontificis Romani primatu. 667
    CAP. IX.---Male reprehenditur Prudentius circa dogma libertatis et interpretationem Apostoli ad Ephesios cap. VI. 670
    CAP. X.---Lectio editionis Vulgatae Gen. III, 15, Et ipsa conteret caput tuum, insigniter ex Prudentio confirmata. 671
    CAP. XI.---Ritus ecclesiastici qui nunc vigent Prudentii aevo in Ecclesia usitati. Luminum usus et copia. 674
    CAP. XII.---Celeberrimum apud veteros Christianos pervigilium Paschae; Prudentii versus de novo lumine sabbati [Col. 1084] Paschalis; verus titulus hymni quinti Cathemerinn. 677
    CAP. XIII.---Respondetur ex Prudentio interrogantibus, cum Persio: »Dicite, pontifices, in sancto quid facit aurum?« 684
    CAP. XIV.---Quem morem in corporibus defunctorum sepeliendis Prudentii aetate adhibuerint Christiani. Ostenditur diversa ratio cur SS. Patres quosdam ritus in Ethnicis reprehenderint, in Christianis approbaverint. 687
    CAP. XV.---Quo sensu Prudentius animam liquidam et elementum dixerit. 693
    CAP. XVI.---Faveritne Prudentius Pythagoreis et Manichaeis super abstinentia a carnibus? 698
    CAP. XVII.---Oratio in fine Hamartigeniae exponitur et defenditur. 702
    CAP. XVIII.---Opinio Prudentii de poenis damnatorum in pervigilio sabbati paschalis mitigatis, an aliorum mentes occupaverit. 706
    CAP. XIX.---Cur Prudentius in extremi judicii die ad dexterum judicis latus transferri oraverit. 709
    CAP. XX.---Ignorantia quorumdam qui putarunt aenigma esse interpretationem sacrae Scripturae a Prudentio adhibitam in praefatione Psychomachiae. 712
    CAP. XXI.---Fidei catholicae et Ecclesiae catholicae appellatio quantum Prudentio aliisque antiquis Hispanis debeat. 719
    CAP. XXII.---Duae insignes trajectiones quorumdam versuum Prudentii in examen revocantur. 721
    CAP. XXIII.---Peccata metri Prudentio objecta. Opusculum ms. Ludovici Cavalli contra hymnos Breviarii Romani refellitur. 724
    CAP. XXIV.---Leges a Prudentio aliisque antiquis poetis Christianis in metro servatae. 727
    CAP. XXV.---Prudentius ab aliis corruptus, ab aliis male correctus, ab aliis defensus. Animadversiones de ejus prosodia. 736
    CAP. XXVI.---Metra Prudentiana. 744
    CAP. XXVII.---Latinitas Prudentii. 748
    CAP. XXVIII.---Veterum et recentiorum quorumdam de Prudentio testimonia Ejusdem antiqui imitatores. 751
    CAP. XXIX.---De variantium lectionum delectu. Quibus notis editiones et manuscripti codices in commentariis indicentur. 761
    PRUDENTII CARMINA. 767
    Prooemium. Ibid.
    LIBER CATHEMERINON. 775
    HYMNUS PRIMUS, ad Gallicinium. Ibid.
    HYMN. II, Matutinus. 785
    HYMN. III, Ante cibum. 796
    HYMN. IV, Post cibum. 811
    HYMN. V, De novo lumine paschalis sabbati. 818
    HYMN. VI. Ante somnum. 831
    HYMN. VII, Jejunantium. 841
    HYMN. VIII, Post jejunium. 866
    HYMN. IX, Omni hora. 872
    HYMN. X, Circa exsequias defuncti. 875
    HYMN. XI, VIII kalendas Januarias. 888
    HYMN. XII, De Epiphania. 901
    APOTHEOSIS. 915
    Praefatio. Ibid.
    INCIPIT LIBER APOTHEOSIS. 921
    HAMARTIGENIA. 1007
    Praefatio. Ibid.
    INCIPIT HAMARTIGENIA. 1011




FINIS TOMI QUINQUAGESIMI NONI.

