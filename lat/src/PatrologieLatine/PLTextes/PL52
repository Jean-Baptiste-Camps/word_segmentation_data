
PATROLOGIAE TOMUS LII.

SS. PETRI CHRYSOLOGI / VALERIANI / ET NICETAE

TOMUS UNICUS.


VENIT APUD EDITOREM, PARISIIS, IN VIA DICTA D'AMBOISE, PREÈS LA BARRIÈRE D'ENFER, ou PETIT-MONTROUGE. 1845


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SINGIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE J. P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LII.


SS. PETRI CHRYSOLOGI,



VALERIANI



ET NICETAE



TOMUS UNICUS.


VENIT APUD EDITOREM, PARISIIS, IN VIA DICTA D'AMBOISE, PREÈS LA BARRIÈRE D'ENFER, ou PETIT-MONTROUGE. 1845


Volume title page


SANCTI PETRI CHRYSOLOGI

ARCHIEPISCOPI RAVENNATIS

OPERA OMNIA

RECUSA AD CASTIGATISSIMAM RECENSIONEM SEBASTIANI PAULI, QUI PRAEFATUS EST, NOTASQUE ADJECIT IN QUIBUS MANUSCRIPTORUM CODICUM COLLATIONES, SELECTIORA QUAEDAM EX OBSEVATIONIBUS DOMINICI MITAE, VARIAE LECTIONES LATINI LATINII, NECNON CASTIGATIONES MEURSII COMPREHENDUNTUR. EDITIO ANTE OMNES COMPLETA, SERMONIBUS TUM EX SANCTO AUGUSTINO, TUM EX LUCA DACHERIO DESUMPTIS, NECNON TRIPLICI VITA SANCTI CHRYSOLOGI ET DISSERTATIONE JOS. AMADESII DE METROPOLI ECCLESIASTICA RAVENNATENSI, LOCUPLETATA. SEQUUNTUR SANCTORUM

VALERIANI

ET

NICETAE,

CEMELIENSIS ET AQUILEIENSIS EPISCOPORUM SCRIPTA UNIVERSA JUXTA JACOBI SIRMONDI, BRAIDAE ATQUE EMINENTISSIMI CARDINALIS MAII ELUCUBRATIONES ACCURATISSIME EXPRESSA ET EMENDATA.

TOMUS UNICUS.
1 VOL. PRIX: 7 FRANCS.

VENIT APUD EDITOREM, PARISIIS, IN VIA DICTA D'AMBOISE, PREÈS LA BARRIERE D'ENFER, ou PETIT-MONTROUGE. 1846.


ELENCHUS OPERUM QUAE IN HOC TOMO CONTINENTUR.


S. PETRUS CHRYSOLOGUS.
Sermones 185, cum amplissimis prolegomenis. 	Col. 183



S. VALERIANUS.
Homiliae viginti. 	691
Epistola ad Monachos. 	755
Apologia pro S. Valeriano. 	757



S. NICETAS.
De Ratione fidei. 	847
De Spiritus sancti potentia. 	855
De diversis appellationibus D. N. Jesu Christo convenientibus 	863
Explanatio symboli. 	865
Fragmenta sex. 	873
Dissertatio Braidae in S. Nicetam. 	875





Main volume text




[SANCTUS PETRUS CHRYSOLOGUS.]




[Col. 0009]
SEB. PAULI PRAEFATIO IN NOVAM HANC EDITIONEM D. PETRI CHRYSOLOGI.

Sancti Petri Ravennatis archiepiscopi, cui ob auream dicendi facundiam Chrysologi nomen adhaesit, Sermones, quos vocant, duobus superioribus saeculis, ecclesiasticis tractatoribus, verbique Dei praeconibus deliciarum loco fuisse, neminem arbitror esse quem lateat. Fatentur hoc frequentes editiones, quae nec vel unius anni intercapedine prodierunt Moguntiae, Coloniae, Parisiis, Venetiis, et alibi: ita ut typographis illorum temporum praecipua cura fuisse videretur, in edendis Chrysologi Sermonibus, sibi invicem manus eripere, et lucri occasionem antevertere. Nostra vero aetate, in qua bona despiciuntur, et quae meliora sunt, aegre tamen probantur, minoris censeri coeperunt: causantibus nonnullis enervem in eo esse eloquentiam: fluxam dicendi vim: orationem frigidiusculis sententiis plus aequo conspersam, et licet brevem, diffusam tamen: et in qua, si non vividum, solidum tamen ingenium desideres: stylum compressiorem, unde ei quandoque obscuritas emergit: et in quo facilitas naturalis, nec fucata puritas non semel frustra requiratur.

Fateor omnia haec non falso, nec ingratiis asseri. Aequioris vero animi in Chrysologum argumentum esset, mitius secum egisse: et horum criminum nonnulla in Ravennatum, Graecorumque, apud eos degentium, mores refundere: qui tum corporis, tum ingenii viribus enervatis, firmiorem eloquentiam aspernati, hujusmodi tantum verborum lenociniis afficiebantur. Sapientis autem sacrique oratoris praecipuum munus est, sese vulgi auribus accommodare, ut populus veritatem audiat, nil pensi faciens, si ea aureis, vel fictilibus, luteisque vasculis propinetur. Quam profecto curam, solertiamque merito laudat in divo Basilio Gregorius Nyssenus sub initium suae in Hexameronem explicationis ad Petrum Fratrem: eaque prae omnibus aliis sanctis Patribus abunde elucet in divo Chrysostomo, qui suae orationis mensuram auditorum aures esse arbitratus, ut de eo Ferrarius de Condion. lib. XI, pag. 244, se ad illorum captum et utilitatem accommodabat. Enim vero, si eorum plerique ab puriori ac elegantiori recedentes sermone, demissiori quandoque oratione usi sunt, non tamen sine consilio totius litteraturae elegantiaeque expertes censendi. Quadam enim affectatione, vulgarem sermonem saepius praeferebant cultiori, ut ad eorum captum, quos christianae religionis praeceptis imbuere volebant, orationes suas componerent. Propterea non continuo abjicidendi, si qui eorum aliqua negligentiae labe apparent inspersi: maxime si quid in se contineant ad nostri instituti nostraeque religionis monemta firmanda, sive ad mores instituendos: cum praesertim illorum studium fuerit, ut iis tantummodo placerent, quos juvare susceperant.

Ea autem omnia, ut unde paulum recesserat, redeat oratio, quae in divo Chrysologo rediarguuntur, non esse hujusmodi, fidenter dicam, quae alias tantum habitum opus nostro teneriori palato sordescere faciant. Ponderosiora sunt quae in eo commendari queunt. In iis merito recensendus est frequens ille sacrarum Scripturarum usus: quo Divini oris verba ad omnia quae vult, non violentis interpretationibus extorquet, sed veluti sponte fluentibus accommodat. Continua item sermonis elegantia, audientium animos dulce cadentium verborum sono, venustisque dictionis flosculis permulcens et alliciens: jucunda item oratio, quibusdam commatibus, et validis affectibus, tragicis quandoque verbis expressis: ea demum quae styli candore, et dicendi affluentia tunc temporis auctori nostro Chrysologi nomen obtinuit. Scilicet hac aetate, haec potissimum erant in moribus: iisque adhaeserat audientium genius: ut optime norunt ii quorum manibus scriptores huic nostro coaevi teruntur.

Sermones quos edimus, ut plurimum, circa sacram Scripturam versantur: cujus sensus nescires an majori gratia et lepore quam puritate explanaverit. Litteralem primum exhibet, inde allegoricum: quem saepius moralis quaedam consideratio, vel sacrae ethices praeceptum subsequitur: nec fastidiosa sunt prolixitate graves, sed pro temporum usu infra, vel haud integrae horae spatio coerciti, quos etiam, ne taedium auditoribus gignerent, dividebat in plures: ut evenit in sermonibus de Symbolo: et id vel in fine unius, vel in principio alterius praemonebat, ut in fine serm. 22, Differamus hodie: quod et alibi legas. Dubium si eos eodem, vel in diversis diebus pronuntiaverit. Sed licet videatur suffecisse populum semel in die convocasse ad concionem, in serm. 22 et 23 innuere videtur id egisse eadem die: nam horum postremum incipit: Audistis hodie, etc.; quod non semel occurrit. Frequens etiam in eis jejunii, orationis, eleemosynae, fideique symboli mentio est: quandoque etiam sanctorum festa, aliaeque Ecclesiae solemnitates celebrari susceptae. Haereses iterum, iterumque brevi quidem, sed valia robustaque manu vellicatae: haereticorum primipilares lacessiti: vel qui Christum , sive specie tantum, vel phantastice venisse effutiebant: vel resurrectionem nostrae carnis; vel B. Virginem, contra Ephesini concilii statuta, , vel Deiparam dici posse negabant: seu ab Ecclesia Dei remittendi iterato peccata auctoritatem eliminabant: [Col. 0011] seo denique alia hujusmodi falsitatis, mendaciorumque commata propugnabant. Circumcelliones item aggressus est, vel Agonisticos, vel cum Romanis Montenses dicas, eo quod in montibus habitarent, hominum genus ferox et audax: et prae aliis potissimum Eutychetis haeresim ut nullam eam internecino bello aggrediendi occasionem praetermitteret: utpote quae tunc primum in Ecclesiam irrepserat, virusque suum recens emovere coeperat. Contra eum disertissimis verbis naturas in Christo impermixtas praedicat, dum eumdem verum Deum et hominem fatetur, divina et humana operantem: et una cum Nestorio eum compellat, cum serm. 84, Veniant nunc, dicit, haeretici; unde elui potest nota Sabellianismi, quam nonnulli falso inurunt Chrysologo; quasi loquens de filio prodigo serm. 1, Patris et Filii personam confundisset. At doctissimus praesul illis verbis, sub nomine Patris Christum quidem intelligit: Patris tamen nomine, non Patrem aeternum, verum eumdem Christum, seu Deum incarnatum. Loquitur enim de homine qui habuit duos filios: si habet filios, ergo pater. Jam filios, quos habet Deus incarnatus, seu Christus, dicit esse humanitatem et divinitatem, distinctas naturas, sicut duo filii distincti sunt, tamen in eodem supposito permixti, id est uniti, quod Eutychianismo adversatur.

Mores etiam suorum temporum corrupti et in malum delapsi declamantem Chrysologum sensere: vel illorum perditorum hominum fuerint qui genesim observabant: vel eorum qui ligaminibus, veneficiis, poculisque medicatis operam locabant suam: vel in kalendis januarii sese foeditatibus, et circulatoriis obscenitatibus ad ravim usque commaculabant. Nec inemendatos reliquit optimatum fastum, vestium cultum, mensarum apparatum, parasitorum agmina, ingentem familiarium comitatum, aliaque id genus: quae omnia valida eloquentia et apostolico zelo perstringit.

Dolebant igitur cordatiores viri, Sermones hos, veluti sub infelici sidere natos, ab typographorum praelis numquam non nisi corruptos, innumerisque erroribus mire foedos prodiisse: licet de eorum emendatione multa in multis editionibus splendide praedicentur: nec hucusque fuisse ullum qui in eis emaculandis, pristinaeque puritati restituendis insudasset. Si duos tantum excipias. Martinum Castillo, et dominicum Mita: quorum postremus ope mss. Caesentensis, et Urbinatensis non parvam nec levem ad id stipem addidit. At nescio quo fato factum, ut hae quoque editiones innumeris scaterent mendis, et non uno in loco medicis manibus indigerent. Nam nec Castillo datum fuit omnes Chrysologi sermones recensere, longissimisque, quibus illos obruere incoeperat, commentariis illustrare. Cum enim ad vigesimum quartum pervenisset, nec mediocris molis volumen compegisset, eum manum de tabula tollere, subita molestaque oculorum lippitudo coegit.

Hanc modo spartam ego utcumque adornandam suscepi, et licet invitum ad sacra haec expostulari permisi, nonnullis motus causis, quas hic retexere, nec lectorem interest, et non nisi levioris operae pretium esset. Potissimum mihi studium fuit in redintegrando textu, ex cujus depravatione non levis obscuritas quandoque legentibus creabatur. Id pro viribus praestiturus, mss. quaedam hujus S. Patris adivi: primumque Caesenatense, in Bibliotheca Patrum S. Francisci, quod illius Bibliothecae instructor, princeps Novellus Malatesta, circa annum 1450 transcribendum curavit. Dubium autem, cujus notae fuerit exemplar illud, a quo copia haec desumpta fuit: certe nec melioris, nec emendatioris. Antiquiorem aetatem prae se fert Romae Vallicellanum, ab Baronio laudatum; sed et ipsum oscitanter scriptum, et plurimis in locis hiulcum. Praemittitur in eo Vita S. Petri Chrysologi ab Agnello scripta: et ex ejusdem Pontificali, ope codicis Estensis, publicata ab cl. viro D. Benedicto Bacchinio ordinis S. Benedicti. Non autem Vallicellanum in capita dispertitur, addita cujusque capitis synopsi, ut apud Bacchinium: sed appositis ad oram paginarum Romanis numeris, quibus fortasse innuitur, novem olim ex hac vita conflatas fuisse Lectiones matutinales. Aegre enim cum doctissimo viro conveniam, qui in sua de Patena Forocorneliensi dissertatione, ex illis verbis, charissimi, arbitratus est scriptionem hanc nonnisi sermonem esse ab Agnello, quodam presbytero Ravennati, in honorem Chrysologi pronutiatum: licet hoc idem suadere videatur solemnis illa absolvendarum Concionum formula: qui cum Patre, et Filio, et Spiritu sancto, vivis et regnas, etc. Aliud ms., quod occurrit in bibliotheca Vaticana sub numero 4952, quadringentorum circiter annorum aetatis, primum exstitit Ravennae in Monasterio S. Mariae de Portu, inde in bibliothecam cardinalis Sirleti, et ex ea in Vaticanam commigravit: illudque plurimis in locis, in quibus de editorum fide dubitavi, per cl. virum D. Teoli, non semel, iterumque consului. Et res pro illius comitate feliciter utique, et supra votum cecidisset, nisi codex et ipse depravatus, conceptam quandoque spem fecisset irritam. Nec mihi illaudatum praeterire licet admodum Rev. P. D. Aloysium Mignanelli, qui ab Rev. D. Francisco Maria Mancurti Imolensis Ecclesiae canonico, et de litteris et amicis optime merito, meis precibus expostulatus, nescires an majori comitate vel diligentia sex Chrysologi Sermones recensuit, qui mss. in collegio Hispanico Bononiae asservantur. Inter eos unius alteriusve sermonis interrupta dictio, et interpolata occurrit. Nam in serm. 71, post illa verba: et altera Maria videre sepulcrum, transit amanuensis ad lineam 19 (juxta editionem Mitae) serm. 75, ubi habentur illa eadem verba. In serm. autem 75, lin. 29, post illa: ad vitam redderet sempiternam, revertitur idem amanuensis ad serm. 74; et post verba lin. 6: lapsus exstiterat et ruinae, subdit: venit Maria Magdalene videre sepulcrum: et quam deceperat arboris interdicti visus, eamdem repararet visio sepulcri.

Secundum haec nihil non egi, ut si quae in aliis Bibliothecis delitescerent, quorum ope [Col. 0013] sartum tectum opus dare possem, ac largiori imbre areolam meam irrigare, amicorum benignitate rescirem. Sed frustra cecidisse conatus, meque hianti adhuc ore destitutum dolemus adhuc. Tantum editiones nonnullae emendatiores, si quae sunt, ab me collatae fuerunt: et cum typographorum sphalmatis confligens, quae res incredibilis est molestiae plena, improbo labore id egi, ut non parum in hac restituenda et emaculanda profecerim: nisi mihi plus aequo vanus adulator obblandiar. Si aliquid e proprio penu protuli, et si quid aliud meo arbitratu immutatum est, quod perquam rarissime contigit, non tamen nisi praevia diligentia et morosa consideratione factum, lectoremque monitum volui, ne mea pro alienis obtruderem. loca S. Scripturae quae ab auctore laudantur, quaeque in editionibus corrupte annotabantur, suis quibusque locis restitui. In iis autem exscribendis usus fuisse videtur Chrysologus versione illa quae ex Graeco LXX Interpretum in Latinum versa, quamque Italam vocat Augustinus, aliis fere innumeris praeferebatur: eodem monente Augustino in cap. XIV et XLIX Isaiae: In ipsis autem versionibus Itala praeferatur: nam est verborum tenacior cum perspicuitate sententiae. Hujus autem et auctor ignoratur, et tempus. Constat tantum, postquam vulgata Hieronymiana apparere coeperit, eam vocari incoeptam Antiquam: quo nomine audit penes D. Gregorium praefat. in lib. Jobi, Cassianum, Eucherium, aliosque. Vide quae observata sunt in notos ad serm. 20. Loca item quaedam S. Scripturae meliorum interpretum fide ausus sum explanare: sed in iis tantum rerum articulis, quando lux eis addita, in ea etiam quae Chrysologus scripsit, refundebatur. Notas insuper addere placuit: non diffusas quidem, et quae fastidium molestiamque lectoribus facerent; sed breviores, et quae res observatu dignas potius innuerent, quam longis verborum involucris, et multorum locorum exscriptionibus involverent, et libellum in ampliorem formam adaugerent. Cum autem hae notulae variis temporibus, et prout se offerebat occasio, scriptae fuerint; inde factum quod nonnulla in superioribus sermonibus annotanda, in posterioribus, et contra, rejecta sint. Longior potius in laudandis auctoribus fui: ut lectoribus essem veluti pro indiculo, quo duce ipsi praenotatos scriptores adirent et consulerent. Ratus item de concionatoribus aliquid promereri posse, si alia sanctorum Patrum loca indicarem, ubi vel eadem quae Chrysologus, illustrarunt sacrae Scripturae verba, vel in non absimiles corruplos, depravatosque hominum mores insurrexerunt. In omnibus editionibus varias reperies Sermonum inscriptiones, seu mavis dicere, ut forensi utar vocabulo, intitulationes: ac si in variis et sanctorum et B. Virginis festivitatibus pronuntiati fuissent. Has utpote spurias, et adulterinas, et quae per latus in impressionibus irrepserunt Dominicus Mita rejecit; et eorum loco alia quaedam submisit. Ego, mss. fidem secutus, utrasque censui eradendas [(a) 1Kb] .

Caeterum sancti hujus antistitis Sermones hos, primus omnium e privatae bibliothecae pluteis eruit Felix, et ipse episcopus Ravennas XL; qui sedem obtinuit sub initium saeculi octavi, circa annum 707, usque ad annum 717 (Vitam dedit Agnellus in Pontificali Bacchinii). Indeque anno 1534 typographicae artis ope in vulgus prodiere Bononiae, curante P. D. Agapito Vincentino Lateranensis ordinis canonico. Unde apparet, quam perperam ab nonullis editio Parisiensis anni 1544 venditetur ut prima. Non autem juramentum praestare vellem, omnes hos genuinos Chrysologi fetus esse: nam nonnullos reperies obscuros, intricatos eloquio, et nostro haud dignos auctore. Et cum praeter hoc observassem, stylum non undique parem sibique constantem esse; argumenta non una, sed pluries in iisdem festivitatibus repetita, in eam suspicionem facillime prolapsus sum, opus hoc fuisse compactum variis lucubrationibus sanctorum praesulum, qui fortasse post Chrysologum in Ecclesia Ravennati docuerunt, et ab studioso quopiam viro in hujusmodi fascem collectum, ut exemplo successoribus esset. Non autem ea, quae sublestae esse fidei suspicabar, expungere ausus sum. Indicavi tantum, religionis inde ducens privato judicio sacros vetustosque codices imminuere, et termerarias in eos manus injicere.

Ne vero ingratissimis quibusque videar accensendus, antequam primam hujus praefationis partem expediam, illaudatum iri non patiar cl. et doctissimum P. D. Jacobum Mariam Paitonum Congregationis de Somasca, virum juvandis natum amicis, mihique prae caeteris recolendum, quique nullam non adhibuit diligentiam solertiamque, ut editio haec nitidior et castigatior prodiret.




[Col. 0013]
VITA S. PETRI CHRYSOLOGI RAVENNATIS ARCHIEPISCOPI
Ex Libro Pontificali AGENELLI, qui et ANDREAS, edito ab Cl. BACCHINIO tom. I, pag. 321. Additis nunc Variis Lectionibus ms. VALLICELLANI.


[Col. 0013]
CAPUT PRIMUM.

[Col. 0013A] Petrus XXI, pulcher aspectu, delectabilis forma; ante eum nullus pontifex [Cod. Vallic. ex pontificibus] [Col. 0014A] sapientia similis illi, et post eum non surrexit. Multorum librorum et voluminum conditor, et velut irriguus fons ita in eum divina sapientia quotidie [Col. 0015A] emanabat; unde pro suis dum eloquiis Chrysologum vocavit [Vallic. vocavere], id est aureus sermocinator [Vallic. aureum sermocinatorem]. Natus est Corneliense territorio; nutritus et doctus [Vallic. edoctus] a Cornelio illius sedis antistite, et pro sui nutritoris amore Petrus iste beatus, qui dudum Imolas praedictum vocabat territorium [Vallic. quod dudum Imolas praedictum vocabatur territorium], ab illo jam tempore Corneliense nominavit. Sed aiunt alii ideo Corneliense, quod Cornelii forum fuisset. Iste primi Leonis sanctissimi papae Ravennatis Ecclesiae cathedram regebat. In ipsis diebus saevissimus Eutyches presbyter maligno spiritu instigatur et circa sanctam et individuam fidem catholicam suis pessimis cogitationibus malignam coepit haeresim excitare. Quem [Col. 0015B] sanctissimus Leo per suam epistolam in conspectum sanctorum multorum Dei episcoporum admonivit [Vallic. admonuit]. Numquam potuit [Vallic. Et numquam potuit] ejus superstitiosam credulitatem ad bonum revocare propositum. Sanctus igitur Leo ad beatum Petrum hujus Ravennatis urbis pontificem [Vallic. non habet hujus, etc.], res notas celeriter fecit; qui scribens epistolam ad ipsum haereticum direxit, per quam in Chalcedonensi synodo non consensit [Vallic. non consentiens]; demersus est. Sed ipse sanctissimus Leo multas vices per sua epigrammata in Constantinopolitanam urbem misit non solum ad Gallam Placidiam, verum etiam ad Valentinianum et Honorium [Vallic. add. imperatores] et ad caeteros alios fidei robustos, simulque ad divum Gratianum [Col. 0015C] [Vallic.: Reponendum Martianum] et Eudoxiam sequestratim [Vallic. sequestratim autem] contra praedictum Eutychen presbyterum diversas, ut diximus, epistolas, et tanto tempore prolata fuit [Vallic. protelatum fuit], usque ad tempora Martiani imperatoris. Igitur, ut diximus, cum multa altercatio de sancta intemerata fide catholica facta fuisset multis diebus, contigit ut cum episcoporum consilio fuisset allatus praedictus haereticus coram omnibus sacerdotibus, Theodorus episcopus cum eo certare coepit, ostendens singula volumina de sanctis Scripturis, et diversa testimonia, quod sancta et indivisa sit Trinitas et Pater, et Filius, et Spiritus sanctus unus esset Deus coaequalis ex duabus manens naturis [Vallic.: Haec de Christo Domino apte intelligenda], Dei [Col. 0015D] et hominis. Non consensit. Tunc auctoritate apostolica demonstrata non resipuit. Ostensaque est B. Petri Chrysologi epistola in qua ex parte continebatur ita: Humanae leges intra xxx annos inter nos [Vallic. non habet inter nos] omnes litigiosas interimunt quaestiones, et tu circa quingentos annos cur tanto praesumis in Christo conviciare sermone? vere oportet te humiliari ad sanctum Romanum pontificem, et diligenter ejus praecepta custodire, et non aliter extimes nisi quod B. Petrus apostolus vivus sit, et apostolatus cathedrae Romanae sedis in carne teneat principatum. Post haec autem ipse Eutyches saevissimus in ipso cecidit concilio [Vallic. consilio]. Sacerdotum vero coetus post solutum concilium una cum plebe omnium [Col. 0016A] Christianorum Deo immensas gratias agentes, et maximas laudes imperatoris catholicam et certam fidem observantis [Vallic. et maximas laudes inferentes catholicam et rectam fidem observantibus, etc.], valedicentes abierunt.


[Col. 0016]
CAPUT II. Petri Chrysologi ordinatio coelitus imperata.

Igitur, charissimi, quod residuum est de Chrysologi vita in medium proferamus, et inquiramus quomodo aut qualiter in tali orthodoxa sede non ex propriis ovibus, sed ab subjecta Corneliense Ecclesia Ravennenses cives [Vallic. Ravennates] pontificem ordinaverunt. Tempore namque illo postquam defunctus est beatissimus ante nominatus [Vallic. non habet [Col. 0016B] ante nom.] praesul Joannes, convenerunt universus coetus populi una cum sacerdotibus, sicut mos est in Ecclesiae ritu, et elegerunt sibi pastorem, cumque eo properantes Romam venerunt [Vallic. cumque omnes cum eo . . . venissent] ad sanctum papam apostolicae sedis, ut eorum ordinaret electum, ne talis Ecclesia viduata esset pontifice tantis diebus. Die vero crastina erant omnes parati ut eum [Vallic. eum virum] quem elegerant sanctis [Deest in Vall. sanctis] apostolicis praesentarent aspectibus. Igitur nocte eadem apparuit ad sanctum Sixtum urbis Romae episcopum [Vallic. S. Sixto . . . episcopo] per visionem B. apostolus Christi claviger Petrus, una cum Apollinare discipulo suo, et inter ambo stans B. Petrus Chrysologus; et parum B. Petrus apostolus pedem [Col. 0016C] figens dixit ad S. papam Sixtum: Vide hunc virum, quem elegimus nos, qui stat in medium nostrorum [Desunt in Vall. qui stat, etc.], ipsum consecra, non alium. Idcirco expergefactus papa, jussit valde introduci diluculo plebem universam, et virum qui ordinandus erat. Intuitus est eum diutissime S. papa et ait: Ite, tollite eum de medio, hunc non agnosco. Nisi adduxeritis mihi qui ostensus est, alium non ordinabo. At illi coeperunt inquirere inter se mutuo quae esset hujusmodi res, ejectisque omnibus foras contristati sunt. Alia vero die jussit [Vallic. add. papa] ut populus cum omnibus electis [Vallic. clericis] maximis, et mediocribus, et pusillis ante se introducti fuissent, et cum non vidisset formam viri quae illi ostansa fuerat, ait: Requirite ex vobis, forsitan [Col. 0016D] non omnes venistis, et complures [Vallic. utrum plures] estis. At illi dixerunt: Non ex nobis [Vallic. novis] quempiam invenies, domine papa [Vallic. add. At ille dixit]. Ite et egredimini foras, nondum electum video. Tertia die [Vallic. nocte] denique iterum apparuit ad eumdem papam, nec vigilans pleniter, nec pleniter dormiens [Vall. eidem papae . . . vigilanti . . . dormienti], apostolorum princeps cum discipulo suo sicut et prius et sanctissimus Petrus Chrysologus [Vallic. S. Petrum Chrysologum] inter se tenentes, dicentes illi: Diximus jam tibi ne super alium manus imponas nisi super hunc virum, quia in illis temporibus Ravennae Ecclesia, ut pinguedo olei lucernae illuminans, si ab igne [Vallic. cum igni] fuerit [Col. 0017A] applicata, ita illius pinguescet et illuminabitur doctrina. Altera die introducuntur omnes, et non invenitur. Tunc sanctus papa sedis Romanae [Desunt in ms. sedis Romanae] dixit ad Corneliensem episcopum, qui illo tempore cum Ravennensibus civibus Romam ierat: Introduc omnes sacerdotes et clericos tuos, forte ibi inveniam virum qui mihi ostensus est. Cui ille cum supplicatione respondit dicens: Non habeo talem virum, nisi unum diaconum, qui praeest omnibus rebus meis, super cujus manus ego servus tuus incumbo. Si jubes ut in medium veniat, deferatur. Cui beatissimus papa: Veniat, non solum ille, sed et caeteri omnes: si videro quem cupio, gratanter suscipio. At ubi ingressi sunt omnes, statim ut vidit S. papa virum quem sibi per visionem ostensum [Vallic. [Col. 0017B] qui . . . ostensus] fuerat, conspexit eum ut gemmam fulgentem, et hinc atque illinc per spiritum cognoscens vultum B. apostoli Petri, et Apollinaris pontificis, Chrysologi Petri [Deest in ms. Petri] dextram sinistramque tenentes; et ut haec omnia sanctus papa conspexit, statim de sede surgens, et obviam illi quasi medium atrium ivit; et libenti animo alterutrum se salutaverunt, usque ad genua. At ubi subtrahere se Petrus Chrysologus papae voluit, beatissimus papa non sinivit [Vallic. sivit]. Statim coepit fremitum dare populus inter se et maximum clamorem ad coelum. Alii dicebant quia neophytum non recipimus, non ex nostro fuit ovile, sed subito invadit cathedram episcopalem, quasi latro. Tollite, tollite eum de medio, non recipimus, quia de subjecta Ecclesia non licet in majorem [Col. 0017C] transferre. Alii contra aiebant [Vallic. dicebant coram]: Justus est hic homo, non recte dicitis: suscipiamus eum, ut bene sit nostrae civitati; quia prudentissimus est, et castissimus, et doctor bonus, omnique gloria dignus; ex nostra cognatione est, nihil in eum mali sentimus, timore Domini plenus; sine causa eum perdere vultis. Sanctus vero Xistus III [Deest in ms. III] in tali altercatione populum huc illucque divisum conspiciens, palam omnibus retulit visum, ut supra diximus, quomodo [Vallic. quoniam] per admonitionem apostolicam eum consecrare debuisset. Et si istum non vultis patrem, a me recedite, et a sancta Ecclesia catholica alienati [Vallic. Romana alienate] vos omnes. Tunc illi, quasi una voce, coeperunt clamare: Ordinetur, ordinetur. Conscripserunt celeriter [Col. 0017D] decretum: et per impositionem manus recepit Spiritum sanctum, ordinatusque est in pontificem cum gloria, et Ravennam [Vallic. Ravennatem] sedem reversus est. Ex illo jam die coeperunt omnes [Vallic. add. eum] venerari tamquam angelum Dei.


[Col. 0017]
CAPUT III. Aedes Petro curante constructae. Ejusdem cum Projecto Corneliense Synchronologia. S. Barbatiani funus.

Aedificavit hic Beatissimus fontem in civitate juxta ecclesiam quae vocatur Petriana, quam Petrus antistes fundavit. Qui fons mirae magnitudinis duplicibus muris, et altis moenibus structus arithmeticae, [Vallic. architectonicae] artis. Iterumque domum [Col. 0018A] infra episcopium [Vallic. domus in archiepiscopatu] Ravennae [Vallic. Ravennatis] sedis, quae dicitur Tricolis, eo quod tria cola contineat: quae aedificia [Sic ms. Bachin. legend. putat aedes] nimis ingeniosa inferius structa est. Fecitque non longe ab eadem domo monasterium S. Andreae apostoli, suaque effigies supra valvas ejusdem monasterii est inferius tessellis depicta [Vallic. suamque effigiem . . . . depictam]: totas vero parietes proconnissis [Vallic. percommissis] marmoribus decoravit et in ingressu januae extrinsecus super liminare versus metricos continentes ita [Vall. fecit contineri ita]:

Aut lux hic nata est, aut capta hic libera regnat.
Lux est ante venit coeli decus unde modernum.
Aut privata diem pepererunt tecta nitentem,
Inclusumque jubar secluso fulget Olympo. [Col. 0018B]
Marmora cum radiis vernantia cerne serenis,
Cunctaque sereno [Vall. sidereo] percussa in murice saxa
Auctoris pretio splendescunt munera Petri.
Huic honor huic meritum tribuit sic comere [Vall. condere] parva;
Ut valeant spatium amplum superare coactis.
Nil modicum Christo est. Arctas bene possidet aedes,
Cujus in humano consistunt pectore templa [Vall. consistit . . . templum].
Fundamen Petrus, Petrus fundator et Aula [Vall. fundavit et aulam].
Quod Domus hoc Dominus quod factum Factor, et idem
Moribus atque opere. Christus possessor habetur
Qui duo consocians mediator reddit [Vall. reddidit] et unum.
Huc veniens fundat parituros gaudia fletus
Contritam solidans percusso in pectore mentem.
Ne jaceat, se sternat humi, morbosque latentes
Ante pedes Medici cura properante recludat;
Saepe metus mortis, vitae fit causa beatae.
Multa condidit volumina, et valde sapientissimus [Col. 0018C] fuit. Iste una cum Projecto a B. Cornelio Imolensis ecclesiae una hora in diaconos ambo consecrati sunt. Post vero divina providentia, ambo solium episcopale tenuerunt. Petrus Ravennae ecclesiae, Projectus servatus est Imolensi [Vallic. Ravennatem ecclesiam, Projectus sortitus est Imolensem]. Postquam hic pontifex ordinatus est, postmodum ab ipso iste alter episcopus ecclesiae Corneliensis consecratus est, temporibus Gallae Placidiae Augustae, sicut scriptum reperimus [Vallic. scriptum est]. Corpus B. Barbatiani idem Petrus Chrysologus cum praedicta Augusta aromatibus condiderunt, et cum magno honore sepelierunt, non longe ad Posterulam [Vallic. Pusterula) Ovilionis, consecravitque ecclesiam S. Joannis [Col. 0018D] Baptistae, quam Baudarius [Vallic. Baduarius] aedificavit.


[Col. 0018]
CAPUT IV. Petrus mortem suam praevidet, praedicitque. Forum Cornelii pergit, ibique decedit. Locus Sepulcri.

Cognovit autem post haec beatissimus Petrus per Spiritum finem vitae suae. Ivit ad Corneliensem ecclesiam, et ingressus infra basilicam B. Cassiani obtulit munera: id est craterem aureum unum, et pateram argenteam alteram, et diademata aurea magna pretiosissimis gemmis ornata. Haec omnia ad S. Cassiani corpus imbuit, positaque [Vallic. posuitque] super aram illius ecclesiae, et stans super crepidinem juxta altare expansis manibus, benedixit cunctam plebem, sacerdotes, ac populum, et oravit [Col. 0019A] dicens: Tu dedisti, Deus, animam in corpore isto: tu iterum misericors suscipe eam, quia tua sum creatura. Non occurrat mihi [Vallic. occurret ei] iniquissimus diabolus, sed angelus tuus [Deest in Vall. tuus] sanctus suscipiat [Vall. suscipiet] eam, et collocare jubeas in sinibus patriarcharum, ubi lux permanet, et gaudium immensum est. Et nunc, Domine, te confiteor labiis corde [Vall. et corde]. Tu qui cuncta patrasti ex nihilo, qui solus nosti prisca, et praesentia, et futura, da populo huic cor docibile, ut timeant te, et agnoscant, quia es Deus in coelo sursum, et in terra deorsum, qui per sanctum Filium tuum totius generis humani salutem recuperasti, in quem credimus Deum et Dominum angelorum, qui es benedictus in saecula saeculorum. Mitte illis, Domine, [Col. 0019B] verum pastorem, qui tuas congreget oves non disperdendo, sed ad caulas ecclesiae revocando. Non sopiat [Vallic. surripiat] ut mercenarius, non sit alienae [Vallic. alienus] ovis custos, sed verus pastor, qui oves cum agnis commissas [Vallic. commissis] immaculatas tuo aspectui repraesentet; ne ille ferox immanissimus lupus, qui praedam rapere quaerit a te, pastoris [Vallic. pastore] corda excita, rapida voluptas depellatur, vellera fidelium ovium non diripiat, ne sancta Ecclesia vocis balatibus gemat. Tu bonum pastorem tribue [Vallic. Tu bonus pastor pastorem tribue] huic populo, mitte [Vallic. mitem] pastorem, non percussorem, sed nutritorem: non ut allidat, sed defendat: non spernentem, sed revocantem: non raptorem, sed largitorem. Non [Col. 0019C] ut . . . . . [Vallic. laceret], sed compescat; non cupidum, sed tributorem: non elatum, sed humilem: non saevum, sed blandum. Custodi eos: populus tuus est, et opus manuum tuarum qui es benedictus in saecula. Ad lugentem populum ait: Filii charissimi, audite me. Ego vado, et ingredior viam universae carnis, ubi constituta est domus omnis viventis. Nunc, filii, confortamini, et estote viri prudentes. Dabit vobis Dominus Deus pastorem et rectorem sicut scriptum [Col. 0020A] est: Non repellet Dominus plebem suum in finem, et haereditatem suam non derelinquet. Ille docebit vos. Ille vos per amoena pascua ducet, ille sui verbi pabulo vos reficiet: ipsum audite, non conturbemini. Et vos viscera mea, non contra eum in tumorem cordis elevetis, non cum tumultu, et jurgio pastorem eligatis. Non patrem hujus patriae pro [Vallic. cui] pecunia hanc obtineat sedem, sed hoc [Vallic. hunc] diligite quem Dominus elegerit. Estote perfecti filii: ab omni haeresi servate vos. Cavete ab Ariano dogmate. Sanctam, incontaminatam catholicam [Deest in ms. catholicam] fidem tenete. Corpora vestra servate sine pollutione, quia templa Dei animata sunt. Haec custodite, et agite: ut mereatis vos cum vestro pastore in universorum placitorum [Vallic. in ovium [Col. 0020B] sanctarum placitarum] coelesti Domino viam parare. Praecepta ejus satis custodite: obedite ei, ut ille pro vobis oret: quia omnipotens Deus non vult hilarem, sed cor contritum suscipit, et humiliatum spiritum. Sit benedictio Domini Dei omnipotentis super vos, et super filios vestros in generatione, et progenie, nunc et semper in saecula saeculorum. Cumque omnes respondissent Amen, conversus ad aram B. Cassiani ait: Deprecor te, beate Cassiane, intercede pro me. Tuae domui quasi vernaculus fui a Cornelio istius sedis in ecclesiae gremio [Vallic. Cornelio in hujus Ecclesiae gremio] nutritus: iterum ad te reversus animam nunc Deo omnipotenti trado, corpus autem meum tibi commendo. Haec et his similia cum diceret, quasi qui eructans, ovans, et exsultans, [Col. 0020C] flentibus cunctis qui aderant, reddidit Spiritum III non. Decembris. Caementarii vero post sedem ipsius ecclesiae paraverunt celeriter sepulcrum in loco ubi ipse praecepit: et ibidem sanctum corpus receptum est, et permanet usque in hunc diem. Sedit autem annos . . . . . . menses . . . . . . dies. . . . . . [Pro Sedit, etc., ms., Regnante vero Domino nostro Jesu Christo, qui cum Patre, Filio et Spiritu sancto vivit et regnat in saecula saeculorum. Amen.]




[Col. 0019]
OBSERVATIONES D. BENEDICTI BACCHINII abbatis, etc., ad Vitam S. PETRI CHRYSOLOGI
ex AGNELLI Pontificali tom. I, pag. 335.

Petri aetas expensa. Narratio de ejusdem electione divino impulsu facta contra Dupinium asseritur. Agnellus Ravennatem Ecclesiam Romanae subditam agnoscit. Petri epistola ad Eutychetem. An aliam scripserit. An scripserit postremas illius periodos. Aedes Tricoli an ab Chrysologo excitata. Petriana ecclesia. Sacellum S. Andreae an ab Chrysologo constructum sit. Munera Corneliensi ecclesiae tributa.

[Col. 0019D] 1. Divi Petri Chrysologi aetatem in postrema dissertatione indicavimus, quantum quidem sufficere poterat ad tollendam temporum confusionem; nunc expresse, quantum licuerit, de ea decernendum est. Et pro episcopatus ejusdem initiis, in ea sententia persevero, ut vel anno 440, qui Sixti III summi pontilicis postremus fuit, vel praecedenti 439, ordinatum credam. Annus ejusdem emortualis, nec ante annum 448 collocari, nec post 451 deferri potest. Posterioris asserti veritas ex eo patet, quod Aemiliae civitatibus clades, et direptio, Attila late furente, anno 452 est illata; eoque Ravennam properante, Joannes sedebat episcopus: nec fortassis is ejus sedis [Col. 0020D] annus prior erat, sed praecedenti anno 451 coeperat. Prior autem assertio ex Actis S. Germani, Antisiodorensis a Constantio fideliter et accurate descriptis evincitur, cum ex iisdem certa demonstratione elicuerit eminentiss. card. Norisius Germanum Ravennae obiisse, anno codem 448, die 31 Julii, Hist. Pelag. lib. II cap. 12. Constat autem Petrum Chrysologum ejusdem sancti funus curasse. Idem eminentiss. et eruditiss. cardinalis de Petri Chrysologi emortuali anno haec habet: Eo anno (450) vel superiori forte decessisse 2 Decembris, qua die ejus memoria recolitur, patet ex epistola Leonis 35, ad Leonem Ravennatem, data die 24 Octobris, [Col. 0021A] Marciano cos., hoc est anno 451: nam anno 448, idem Chrysologus litteras ad Eutychetem male jam ob haeresim audientem dedit; Eutyches vero in Italia eo ipso anno ad kal. Junias inter catholicos habebatur, ex litteris Leonis ad ipsum eadem die datis, in quibus Eutychetis zelum laudat, quo contra Nestorianos depugnabat: ea est epistola sexta. Haec inserenda putavi, ut eos corrigerem qui Petrum Chrysologum circa annum 440 obiisse scribunt, quae fuit Hieronymi Rubei et communis scriptorum Ravennatum sententia: quae si vera esset, sane ante annum 440 Germanus Antisiodorensis Rarennae Chrysologo praesule diem obiisset. Rubeus Petri Chrysologi obitum non anno 440, sed 450, consignat Histor. Ravenn. lib. II; unde immerito refellitur. Porro cum ad kal. Junias anni 448 Eutyches in Italia bene audiret, non potuit 440 anno a Petro epistola quae exstat conscribi; cum enim conscripta est, Eutyches in Italia male audiebat, ut ex ejusdem epistolae tenore constat: quare epistola Chrysologi non potuit ante annum [Col. 0021B] 449 conscribi. Epistola S Leonis, quae Leoni, seu Neoni, dicitur scripta ex dictis supra in dissertatione, non probat intentum, licet cum Pagio contra Quesnellum, ad annum 451 retrahatur, ac propter conjecturam quam in dissertatione exhibui de Ravennii nomine, in inscriptionis ejus mendo forte cubante, adjicere placuit Joanni fortasse scripta fuisse, qui exscriptorum vitio in Leonem mutatus sit. Id tamen si admittatur, nil argumentum juvat, cum Quesnelli argumenta cogant eamdem epistolam ad annum 458 transferre: et in prims quaestio de redeuntibus a Barbarorum captivitate, quae referri nequit ad extorres illos qui ob Genserici persecutionem solum vertere coacti sunt, quandoquidem illi non redibant a Barbaris, quod quaestio ipsa supponit. Quod probat Joannem ante annum 452 sedisse, est Attilae incursio, quae anno eodem evenit, cui Joannes ipse occurrit, ut narrat Noster. His omnibus perspectis, efficitur Petrum Chrysologum anno 450 vel 451 obiisse, [Col. 0021C] eodemque Joannem suffectum, nec Neoni inter hos locum esse, qui ob multa praeclare gesta, quae in ejus Vita narrantur, pluribus annis sederit oportet.

2. Ut autem ordo temporis servetur ab Agnello neglectus, observanda est Petri electio ad episcopatum, Numinis nutu, et sanctorum Petri et Apollinaris apparitione peracta. Rem omnium primus ex Nostro in lucem produxit Ferretus: inde diserte, ut solet in sua Historia, narravit Rubeus, ex eo Baronius, caeterique. Verum quod fluminum aquis accidit, quae pro soli unde fluunt natura vario imbuuntur sapore, ita quod demum non sint quales a fonte manarunt; id narrationi huic accidisse facile deprehendet, qui Agnelli fontes gustaverit, quamvis rei substantia servata sit. Verum mirari subit hominum plures ita comparatos, ut facile nimis omnia credant, alios autem e contra ut omnia in dubium vertant. Dupinius in Bibliotheca Scriptorum Ecclesiasticorum de hacce historia, haec ex Gallico in Latinum versa habet: At nequit historiae hujusmodi narrationi credi; [Col. 0021D] etenim illam nullus fide dignus auctor exhibet. Agnellus tandem in lucem prodiens, an Dupinio auctor fide dignus futurus sit ignoro. Illud aio, hinc agnosci hujus historiae traditionem prout ab Agnello narratur antiquitate eximie commendari.

3. Notari merentur privilegia ab Valentiniano Ravennati Ecclesiae tributa, si qua fuere, quae quidem Joannes Petri immediatus praedecessor nactus sit, Agnello ipso teste, licet alias primatus Romani impatiente, nullo modo episcopos ipsos a Romani pontificis jure exemisse: etenim si quando id exemptionis efficere valuissent, tum idipsum fieri debebat, cum ipso Valentiniano imperante, qui privilegium paulo ante tribuerat, novum episcopum ordinandum esse, mors illius cui privilegium tributum fuerat efficiebat. Qui itaque narrat populum et sacerdotes (quorum nomine intelligendos etiam puto episcopos provinciales), facto de certi viri electione decreto, [Col. 0022A] cum eo Romam properasse ad Sixtum sanctum apostolicae sedis papam ut eorum ordinaret electum; quique in subsequentibus adjicit, dissidente et tumultum agente Ravennatum plebe, Sixtum visione narrata dixisse: Et si istum non vultis patrem, a me recedite, et a sancta catholica Ecclesia alienati ros omnes; quare cuncti una voce clamaverunt: Ordinetur; et conscripto celeriter decreto per impositionem manus recepit Petrus Spiritum sanctum, ordinatusque est in pontificem; manifesto ostendit Valentinianum privilegium dedisse, si quod umquam dedit; potuit enim nobis ignotum dedisse, quod nullo modo S. sedis jura violaret; nec inde factum ut Ravennatum episcopi autonomi quodammodo essent. Haec et similia, quae suis locis pro opportunitate observabimus ab Agnello narrata, efficiunt ut satis mirari nequeam quid rei fuerit ut ipse qui alicubi Pontificale suum scribens erga Romanae sedis primatum se rite recteque affectum ostendit, alibi, et hic putido commento praefixo, schismaticarum partium sectatorem [Col. 0022B] se prodat. At ea mendaciis et malae causae conditio est, ut suo se gladio perimat.

4. Regrediendum modo ad ea quae Agnellus de sancto Petro priori loco narrat, licet postremis ejusdem annis evenerint, quaeque pertinent ad Eutychetis abbatis Constantinopolitani haeresim. Ea vero tanta sermonis stribiligine rerumque confusione infecit Noster, ut divinandum sit quid mente tenuerit. Actorum in causa Eutychetis hic ratio habenda est, ut suis apte temporibus restituantur vera, si quae ex Agnelli historia elici poterunt; id etiam ei quod numero primo diximus ad postremos Chrysologi annos spectanti, lucem affundet. Damnata itaque Nestorii haeresi in Ephesina generali synodo, partium studia effecere ut qui quam maxime ab ea recedere voluere, in oppositam atque impiam dilaberentur. Eutyches omnium absurdius peccavit, qui in Christo naturarum distinctionem pertinax negavit; et oppositum sentientes Nestorianismi accusavit, datis Leoni [Col. 0022C] summo pontifici litteris, quibus Leo ipse respondit prima Julii, anno 448. Anno eodem in concilio Constantinopolitano, Novembri mense habito ad Flaviano ejusdem urbis episcopo, accusante Eusebio Dorileense, Eutyches saepe citatus, ac tandem comparens, asserenque proterve haeresim, damnatur. Hinc e vestigio Leoni denuo scribit, seque per nefas damnatum lamentatur, agitque apud imperatorem ut concilium generale cogatur, qui interim, conventu Constantinopoli triginta episcoporum habito prima Aprilis die anni 449, rem majoribus tricis implicuit, Leo die 18 Febr. Flaviano scripserat, ac Theodosio inquirens causas ob quas Eutyches damnatus fuerat, quibus ab Flaviano intellectis, ejusdem zelum pietatemque commendavit epistola data die 21 Maii anni ejusdem. Ante hanc diem non potuit ab Chrysologo Eutycheti epistola scribi, in qua disertis verbis haeresim suggillat; alias quod summus pontifex nesciverat, ipse agnovisset. Ephesi inde coacta nova synodo, Leo ipse S. sedis legatos misit, eosdemque [Col. 0022D] litteris datis munivit: inter quas omnium laudibus communique Ecclesiae consensu ea laudatur, quae in editione Quesnelliana est num. 24 data die 13 Junii, in qua Incarnationis mysterium ea elegantia, puritate ac claritate explicatur, ut vix in tota antiquitate monumentum illustrius ad rectum dogma firmandum invenire sit. Synodus Ephesi coepta est die 8 Augusti ejusdem anni 449, quae ob in ea per nefas gesta praedatoria postmodum dicta est, catholicamque fidem in summum discrimen conjecit, Eutychete absoluto, et Flaviano damnato: qui paulo post aerumnis injuriisque affectus, dum in exsilium duceretur, e vivis excessit. Ob haec Leo pontifex pluribus epistolis egit apud Theodosium, ut concilio generali res catholica restitueretur. Exstant epistolae ad Augustum binae, sub die 13 et 15 Octobris, et aliae ad alios. Egit etiam ea de re cum Valentiniano, Placidia, Eudoxiaque, et legatos Constantinopolim [Col. 0023A] misit. Nil tamen in ea re gravissima ab Theodosio obtinuit. At eo defuncto, substitutoque Martiano, Pulcheria ejus uxore agente, concilium primo Constantinopoli ab Anatolio habitum est, cui interfuere apostolicae sedis legati, in quo lecta Leonis epistola ad Flavianum, et episcoporum subscriptionibus firmata, Nestorius aeque ac Eutyches damnati sunt; deinde in concilio, coepto celebrari die octava ejusdem anni, epistola eadem Magni Leonis regula fuit, qua firmatum est dogma de duabus in Christo naturis, contra Eutychetis haeresim, illique actionibus secunda et quarta lectae concilium subscripsit.

5. His ex Eutychianae haeresis historia delibatis, ad Agnelli tricas revertamur. Primo itaque ait, Eutychetem a sanctissimo Leone per epistolam monitum minime resipuisse; ait epistolam in conventu multorum episcoporum lectam. Leonis epistola nulla ad Eutychetem data in concilio ullo lecta est; quinimmo in nullo ex praecedentibus Constantinopolitanum sub Anatolio lecta est epistola celeberrima ad Flavianum, [Col. 0023B] de qua in superioribus. De hac igitur ut loquatur reliquum est: at illi concilio Eutyches non affuit, nec res amplius integra erat. Subjicit paragraphum omnium implicatissimum. Sanctus igitur, inquit, Leo ad beatum Petrum hujus Ravennatis urbis pontificem res notas celeriter fecit; qui scribens epistolam ad ipsum haereticum direxit, per quam in Chalcedonense synodo non consensit, demersus est. Ex his, ut puto, argumentum nonnulli habere crediderunt, quo dicerent B. Chrysologi epistolam in Chalcedonensi synodo lectam fuisse, quod tamen repugnat actibus ejusdem concilii, in quibus nil de ea re; nec potuit fieri, ut episcopi Ravennatis pro regula fidei epistola legeretur apud eos qui primum sentiebant solummodo insistendum symbolis conciliorum Nicaeni, Constantinopolitani et Ephesini: admissis secunda Cyrilli ad Nestorium epistola, et altera ejusdem ad Joannem Antiochenum, et eo nomine laudatam S. Leonis epistolam ad Flavianum recepere, quod ab dictorum sensu minime abluderet, [Col. 0023C] explicaretque dilucide, quid de Eutychetis haeresi sentiendum. Dominicus Mita rem in hunc modum dirimi posse censet, in Responsionibus ad opposita Vitae Chrysologi ab se conscriptae num. 5, 6, 7 et 8, ut S. Leo intellecta a Flaviano Eutychetis haeresi, et causa, Romam vocaverit Petrum, qui, pontifice jubente, epistolam illam omnium celeberrimam conscripserit, pontificis ipsius nomine ad Flavianum, quae primum in Constantinopolitana sub Anatolio, deinde in generali Chalcedonense synodo credendorum regula, contra Nestorium, aeque ac Eutychetem lecta fuit. Ut autem effugiat, quod contra regeri ex styli diversitate ab aliis Petri monumentis potest, conjecturam ita circumscribit, ut sentiat Leonem, conscriptam a Petro epistolam proprio transcripsisse stylo, et aliqua suo marte ascripsisse. Id omne ex sermone 75 Chrysologi confirmare nititur, ubi se ex itinere Ravennam quadragesimali tempore reversum, ac propterea fessum admodum dicit. Conjectura se veritatem assecutum fortassis credidisset Mita, si Nostrum legisset, [Col. 0023D] cum ex allato loco astrui videatur, Petrum ab Leone vocatum epistolam scripsisse, quae in Chalcedonensi concilio Eutychetis haeresim jugulaverit. At ex subsequentibus agnoscitur, Agnellum de epistola omnibus consentientibus scripta locutum; ait enim ostensam B. Petri Chrysologi epistolam, cujus etiam partem exhibet, de qua statim. Mitae itaque conjectura hinc nullo modo fulciri potest, quae aliunde dehiscit ruitque. Etenim post Quadragesimam anni 449 scripta est epistola Leonis, de qua fit quaestio, die videlicet 13 Junii, cum praecedens ad eumdem Flavianum data fuerit etiam post Quadragesimam, die videlicet 21 Maii. At quis de ea re dubitari possit, cum stylus ac verba ipsa Leonem sonent?

6. Sequuntur apud Angelum quae spectant ad [Col. 0024A] alias Leonis epistolas ob impetrandum Augustorum auxilium, quo res catholica in pseudo-synodo Nicaena male habita novo generali concilio restitueretur. Foede labitur, nisi exscriptorum vitio Augustorum et Augustarum nomina sint mutata, Honorium memorans, ac Gratianum, qui e vivis dudum ante Eutychianae haeresis tempora abierant. Honorii loco cogitaveram an Honoria substitui posset: at cum nulla exstet Leonis epistola ad eamdem, pessima etiam ob stuprum fama laborantem, emendationem hujusmodi sustineri non posse cognosco. Martiani etiam loco facili lapsu Gratianum intrusum suspicabar: at illud obstat, quod eadem periodo rem usque ad Martianum prolatam dicit. Theodorum insuper, quem in sacro concilio ait cum Eutychete certasse, et ostensis sacrae Scripturae voluminibus, sanctorumque Patrum testimoniis catholicam fidem de duabus naturis stabilivisse, tota veterum actorum concilii a Flaviano coacti (in quo tantum Eutyches auditus est, Eusebio Dorileense, et Flaviano ipso [Col. 0024B] haereticum urgente) series ignorat. Omnia itaque hic apud Nostrum ab veritate abeunt.

7. Illud e re esse inliciabitur nemo, quod ad epistolae de qua in superioribus sermo fuit integritatem pertinet, quam ex Agnelli loco uberrime probatam habemus contra nonnullos, qui contendunt postrema verba ad summi pontificis in fidei dogmatibus supremam auctoritatem spectantia Chrysologi non esse, sed recentius addita a Romanae sedis studioso, eique addicto. Gerardi Vossii hi auctoritate nituntur, qui epistolam Chrysologi Graeco-Latinam edidit cum aliis nonnullis, subjunctis Gregorii Thaumaturgi operibus impressis Moguntiae anno 1604, monuitque in duplici Vaticano codice postrema illa verba deesse. Inde Dupinius praelaudatus in Bibliotheca haec quae Latine exhibeo habet: porro littera finiri videtur ante ea verba; et quod sequitur additum est ad sanctae sedis auctoritatem commendandam. At Agnello, ut annotavimus, et suis locis constat, erga [Col. 0024C] S. sedem non bene affecto, et nihilominus verba ex epistola seu sensum eorumdem referenti, nullus sane crisis studiosus refragabitur. Constat profectu usque ad Agnelli tempora in Ravennatis Ecclesiae, licet longo schismate afflictae, codicibus integram Chrysologi exstasse epistolam, quam postmodum decurtaverint qui S. sedis auctoritatem in rebus fidei diffiniendis impugnavere: idque potissimum imputandum iis qui Graeca fide in Graecam linguam Latinam epistolam transtulere. Hic operae pretium esse cogitavi Latinam ipsam vulgatam apud Baronium aliosque, et e regione textum ejusdem, qualem in codice Estensi reperi, describere, adjectis suo loco periodis Agnello relatis, ut lector quid in hac re sentiendum sit dijudicet.
[Col. 0024]

LATINA EPISTOLA D. PETRI CHRYSOLOGI [1Kb] [Col. 0024]
[Col. 0024]

VULGATA

Dilectissimo, et merito [Col. 0024D] honorabili filio EUTYCHETI presbytero PETRUS episcopus Ravennae.

Tristis legi tristes litteras tuas, et scripta moesta moerore debito percurri: quia sicut nos pax Ecclesiarum, sacerdotum concordia, tranquillitas plebis gaudere facit gaudio coelesti, ita nos affligit et dejicit fraterna dissensio, praeterea cum talibus oriatur ex causis. [(a) 1Kb] Triginta annis [Col. 0025A] humanae leges humanas adimunt quaestiones, et Christi generatio quae divina lege scribitur innarrabilis post tot saecula disputatione temeraria ventilatur? Quid Origenes principiorum scrutator incurrerit, quomodo Nestorius lapsus sit disputans de naturis, non latet prudentiam tuam. Magi Deum in cunabulis mysticis muneribus confitentur, et sacerdotes, quis sit qui virginali partu de Spiritu sancto natus est dolenda interrogatione disquirunt? Cum vagitus daret Jesus in cunis, gloriam in excelsis [Col. 0025B] Deo coelestis clamat exercitus, et modo quando in nomine Jesu omne genuflectitur coelestium, terrestrium et infernorum, originis ejus quaestio commovetur? Nos, frater charissime, una cum Apostolo dicimus: Et si novimus Jesum secundum carnem, sed nunc jam non novimus, nec possumus curiose perscrutari, qui jubemur honorem dare, et timorem reddere, et exspectare, non discutere quem judicem confitemur. Haec breviter respondi litteris tuis, plura rescripturus, si ad me frater et coepiscopus noster Flavianus [Col. 0025C] aliqua de hac causa scripta misisset; si enim tibi displicet, quod quidem scribis, tibi ipsi electum judicium, nos quomodo de his judicare poterimus, quos neque vidimus propter absentiam, et quod intellexerunt eorum taciturnitate nescimus? Justus mediator non est qui sic unam partem audit, ut nihil alteri parti reservet [(a) 1Kb] . In omnibus autem hortamur te, frater honorabilis, ut his quae a beatissimo papa Romanae civitatis scripta sunt, obedienter attendas: quoniam B. Petrus, qui in propria sede vivit, et praesidet, praestat quaerentibus fidei veritatem. Nos enim pro studio pacis et fidei extra consensum Romanae civitatis episcopi causas audire non possumus. Incolumem tuam dilectionem Dominus tempore longissimo conservare dignetur, charissime, et honoratissime fili.
[Col. 0024]

EX CODICE ESTENSI

Dilectissimo, et merito honorabili filio EUTYCHETI presbytero PETRUS episcopus.

Tristis legi tristes litteras, scripta moesto moerore, et luctu percurri, quia sicut nos pax sacerdotum, tranquillitas plebis gaudere facit gaudio coelesti, ita nos affligit et dejicit fraterna dissensio, praesertim cum talibus oriatur ex causis. Triginta annis humanae leges humanas adimunt [Col. 0025A] quaestiones; et Christi generatio quae divina lege scribitur inenarrabilis post tot saecula disputatione temeraria ventilatur? quid Origenes principiorum scrutator incurrerit, quomodo Nestorius lapsus sit disputans de naturis, non latet prudentiam tuam. Magi Jesum in cunabulis Deum mysticis muneribus confitentur, et sacerdotes, quid sit qui virginali partu de Spiritu sancto natus est, dolenda interrogatione discurrunt? Cum vagitum daret Jesus in cunis, gloria in excelsis Deo clamat coelestis exercitus, et modo [Col. 0025B] quando in nomine Jesu omne genuflectitur coelestium, terrestrium et infernorum originis ejus quaestio commovetur? Nos, fratres, cum Paulo dicimus: Et si novimus Jesum secundum carnem, sed nunc jam non novimus, nec possumus curiose replicare, qui jubemur honorem dare, et timorem reddere, et exspectare, non discutere quem judicem confitemur. His omnibus respondi, frater, litteris tuis. Caetera desunt.

8. Cum diversissimis verbis iidem sensus explicentur in vulgatis et apud Agnellum in his quae ipsi referre placuit, argumento, id est illum ex Chrysologi epistola sensum sumpsisse, non verba, quae [Col. 0025D] etiam Agnelliana stribiligine vitiata nemo non videt. Quod spectat ad priora, ubi ex praescriptione annorum triginta ab humana lege inducta argumentum desumitur contra Eutychetem, accepta ea sunt, vel ab eodem Chrysologo utrobique dicta, a sermone 145: Humanae leges intra triginta annos litigiosas omnes interimunt quaestiones, et Christus circa quingentos annos nativitatis suae causas praestat, ortus sui lites patitur, status sui sustinet quaestiones? Haeretice, desine judicare judicem tuum, et adora in coelis Deum, quem Deum . . . . . . adoravit in terris. Licet autem post legem a Valentiniano latam, Arcturo et Protogene coss., XV kal. Julii, de triginta annorum praescriptione, sermo ille ab Chrysologo sit recitatus, [Col. 0026A] et circa Adventus Domini festa anni 449, attente tamen legenti apparet Nestorii haeresim ibi praecipue impugnari, illosque qui Graeco turbine Latinam nubilare nisi sunt puritatem: , , ut tollerent blasphemantes. Ex quo argumentum minime leve desumitur productae post annum praedictum vitae, et epistolae ab Chrysologo scriptae serius quam putatur.

9. Inter opera magnifico sumptu Chrysologo curante excitata secundo loco recensetur domus intra episcopium Ravennatis ecclesiae, quam dixere Tricoli, eo quod, inquit Noster, tria cola contineret, quia videlicet in tria insignia membra distinguebatur: quae Graeci dixere. Audiri ergo non merentur qui ideo aedem illam Tricoli dictam volunt, quod ad speciem trium collium repraesentandam accederet. At Angellum Chrysologo Petro tribuisse quod Petro ejus nominis tertio tribuendum erat, evidenter agnoscitur ex versibus quos Agnellus ipse testatur lectos in aede Tricoli, a Maximiano episcopo [Col. 0026B] consummata, in quibus pontificum Ravennatum series exponitur qui Tricoli construendo operam impenderunt, et Petrus cognomento Junior, ut distinguatur ab Seniori, et ab Chrysologo, fundator dicitur ejus aedis, quos juvat ex parte a suo in praesentem locum transferre.

Hic Petrus junior Christi concepta secutus
   Ut docuit, sacris moribus exposuit,
Hanc quoque fundavit mirandis molibus arcem,
   Nominis ipse sui haec monumenta dedit.
Hujus post obitum Aurelianis gessit honores,
   Post hunc Antistes exstitit Ecclesius.
Petrus itaque qui Tricoli fundamenta jecit, is fuit qui Aurelianum praecessit; non Chrysologus, cui Joannes alter successit: ac Agnellus ita Agnellum emendat, qui fortassis hinc errandi ansam habuit, et Petrum cognomento Chrysologum ponendi immediate ante Aurelianum, quamvis dimidio quasi saeculo ille hunc praecesserit.
[Col. 0026C]

10. Primo tamen loco bene Chrysologo inter caeteras aedes tribuitur fons baptismalis, mirae magnitudinis, duplicibus et altis muris conclusus. Cum autem Agnellus diserte tradat fontem hunc juxta ecclesiam quae vocatur Petriana, quam Petrus Antistes fundavit, constructum, nec hujus operis notitiam Rubeus aliunde haurire potuerit quam ex hoc Agnelli loco, mirum est Chrysologo quidem tribuisse fontis structuram pag. 103, at deleto ex Ravennatibus diptychis priori Petro, Petrianam basilicam Pe tro illi tribuisse qui Symmachi pontificis tempore floruit, et Aurelianum in Ravennati sede praecessit. Ex hoc itaque loco aperte constat ante Petrum Chrysologum, alium Petrum sedisse, quandoquidem fontem qui eidem Chrysologo tribuitur, cogimur basilicae Petrianae additum agnoscere, cui primitus fons erat adjunctus cum exiguo sacello S. Jacobi Agnelli aetate superstite, in quo Petri episcopi corpus repertum, quod senioris esse idem Agnellus censuit. [Col. 0026D] Altera aedes, Chrysologo tributa, est monasterium, sive sacellum S. Andreae apostoli, non longe a domo Tricoli, in qua S. Petri effigiem et versus conscriptos fuisse Agnellus asserit. Haec autem subdubito Chrysologum ne an Petro juniori sit ascribenda, cum videatur domus ipsius Tricoli commodo aedificata, et versus ipsi nec Chrysologi stylum ac ejusdem aetatem sapere videantur, sed recentius quid sonent. Vox postrema secundi versus modernum Cassiodori aetatem sapit, et phrasis ipsa ab Cassiodori phrasi minime abludit. Rubeus loco supracitato sacellum hoc elegans quidem dicit, sed ligneis columnis suffultum. Versus ascripti nil tale astruunt, sed breve quidem sacellum describunt ex fenestris angustis diei lumine minime pervium, sed [Col. 0027A] pretiosis marmoribus murice comptis splendidum, excluso externo lumine, suoque lucens, ut sonant priores versus: aut lux nata est, aut capta hic libera regnat, cum caeteris quae sequuntur. Postremi versus expiationem peccatorum per secretam exomologesim factam ostendunt, quod merito annotavit Rubeus. Cum vero scripti sint hi versus post Nectarii patriarchae Constantinopolitani tempora, evidens est nil a celebri controversoque in Historiis ejus patriarchae facto habere heterodoxos, quo sublatam auricularem confessionem existiment, quinimmo praxim et post Nectarium perseverasse manifestum hinc efficitur. Effigiem etiam, quam super valvas tessellis expressam Agnellus Chrysologi fuisse credidit, existimo juniori Petro potius, sicut et sacellum, attribuendam esse.

11. Quae sequuntur de sancto Projecto Corneliense perspicua sunt, sicuti et illa de ecclesia S. Joannis, quam S. Barbatianus Placidiae charus tenuit, et Baduarius aedificaverat, ex S. Barbatiani actis lumen [Col. 0027B] mutuantur. Clara etiam sunt, quae de obitu S. Petri [Col. 0028A] Chrysologi tradit Noster, nec quidquam habent quod legentem remorentur. Illud addendum videtur, ex muneribus quae Chrysologus ad ecclesiam accedens obtulit, patenam argenteam summa veneratione servari, cujus exemplum aere sculptum tradidit Dominicus Mita ante suam Sermonum D. Petri editionem, ad cujus oram versus recentioris modi sunt sculpti, quos ascribendos puto, et sunt qui sequuntur:

Quam plebs tunc chara crucis agnus fixit in ara
Hostia fit gentis primi pro labe parentis.
Idem Mita veram, ut sibi suadet, Petri Chrysologi effigiem libro praefixit, et quam opere musivo elaboratam exstare ait Ravennae in testudine chori metropolitanae ecclesiae. Illa tamen, nonnisi post undecimum a Christo nato saeculum fieri potuit; ut et post illud tempus templi pars illa restituta est, sed et pallii forma recentior est. De patena praedicta exspectari ab erudito viro D. abbate Pastrizio doctam lucubrationem audio. Eam fortassis legere dabitur, antequam haec mea in lucem edantur. At haec ad Chrysologi [Col. 0028B] vitam sufficiant.




[Col. 0027]
VITA S. PETRI CHRYSOLOGI ARCHIEPISCOPI RAVENNATIS EX CASTILLO.


[Col. 0027C]
§ I. Patria, ortus, et Chrysologi nomen proponuntur.

1. Est in Italia, notissima regione Europae, quaedam e sexdecim provinciis ejus, non minus celebris portio, satis jucundissima, amoenissima, et fausta, Aemilia nuncupata quondam, nunc vero Flaminia, sive Romandiola dicta, fertilis adeo, et feracissima, utpote quae a Vatreno circumalluitur amne. Effugatis ab Ilio Troadis flammeo gladio Graecorum Trojanis, avolantes hi in Italiam, oppidum in perpulchra Aemiliae regione, Ilium etiam nomine, condidere. Non semel repetito saeculo, cum Lucius Cornelius Sylla Romanus, nobilis ex Corneliorum progenie quaestor, posteaque dictator, relegato Mario majori Romano (jam VII consule), totam subegisset ditioni suae Asiam, Romanis suis Cornelianis Aemiliam tradidit pro colonia, [Col. 0027D] Ilium designans forum, ubi jus diceretur, liberaeque agerentur novendinae. Hinc habitatores Ilii [Col. 0028C] totiusque Aemiliae (quae jam exinde incoepit [a 1Kb] Imola nuncupari) in sui Lucii Cornelii obsequium, oppidum illud Forum Syllae, communius autem Forum Cornelii, vocitarunt. Plinius autem lib. III Histor. cap. 16, post medium, Imolae situm Forocorneliensem agrum appellat. Haec igitur Flaminiae provincia, haec Romandiolae regio, haec Aemiliae, sive Imolae, terrae Italicae portio, patria communis nostri fuit praesulis Chrysologi: peculiare autem solum Forum Cornelii fuit, tanto felicissimum, quanto sanctissimi viri [b 1Kb] natali condecoratum, faustissimum. [c 1Kb] Apollinaris S. Petri apostoli discipulus, et primus Ravennatum antistes Forum Cornelii, sanctissimo exemplo et praedicatione in Christi Domini roboravit fide. Verum gentium spurcissimis civitas maculata moribus, in [Col. 0028D] idololatriam lapsa, denuo indiguit [d 14Kb] Cassiani Sabionae in Germania episcopi auxilio, qui sua doctrina et [Col. 0029A] sanctitate Forum Cornelii spiritualiter instauravit, firmavit et stabilivit in fide; quin etiam anno Domini trecentesimo sexagesimo secundo, idibus Augusti, sub Juliani Apostatae dominatu, martyrio, suoque sacro consecravit cruore.

2. Bellis concussa civitas, modo ab haereticis, modo a gentilibus occupata, fidem per tempora amisit. At Deus eam ut plantarium tot rosarum virginum, liliorum confessorum, inter quae candidum praecelluit Chrysologi lilium, violarumque martyrum tot custodiens atque reservans, non semel reduxit ad gremium. Post quadraginta et tres annos a D.Cassiani martyrio Forocorneliensis Ecclesiae instauratae sedem obtinuit Cornelius, natione Romanus, vita conspicuus, moribus ornatissimus, utpote qui post obitum [Col. 0029B] meruit concionatorie laudari a Chrysologo, sermone centesimo sexagesimo quinto. Vix Ecclesiae Forocorneliensis cathedram episcopalem [a 1Kb] occuparat Cornelius anno Domini quadringentesimo quinto, velsexto, cum jam [b 1Kb] e nobili prosapia Forocorneliensium virorum, nova lux Chrysologi oriri visa est, cum Ecclesiae illi novae petrae in petra fulcrum nascitur solidissimum. Nostro enim viro in sacro baptismatis fonte, in novo regenerationis lavacro, nomen imponitur Petrus, ut tanti antistitis futurarum virtutum cumulum praesagiret. Hinc de nostro Chrysologo [c 2Kb] S. Adelphus Metensis [Col. 0030A] episcopus, sermone in numero 107, sic perorat: Petrum enim vocuri in aliis appellatio nominis est, in hoc (scilicet Petro Chrysologo) praerogativa virtutum. Sed et ipse Noster sermone 154 ita fatur: Nomina ipsa saepe sanctorum merita indicant. Sicut Petrus a petra nomen adeptus est, quia primus meruit Ecclesiam fidei firmitate fundare. Etenim cum a pueritia Petrus praestantia ingenii puerulos caeteros antecelleret, et adultus jam Latina Graecaque eloquentia majores natu, et alios superaret doctores, a Graecis qui e Byzantio gratia Caesaris Ravennam petebant cognominatus est Chrysologos, seu Chrysologus: a Chrysos, aureus, et logos, sermo; quasi aureus sermo, seu aureus sermocinans. Sic etiam ipsimet Graeci Byzantini, non ante annos plurimos temporis [Col. 0030B] natalis Chrysologi, suum praesulem Joannem Atticis facundissimum elementis, Chrysostomum appellavere, nempe aureum os. Apud omnes igitur tum sui temporis, tum nostri talem Chrysologi perpetuo meruit retinere nomenclaturam Petrus, ut etiam ejus homiliae, sive sermones aurei a doctis communiter vocitentur.



§ II. Chrysologi educatio, ad episcopatum Ravennae electio, et ejusdem consecratio referuntur.

3. Ab incunabilis se totum Chrysologus orationi primum, et bonarum sacrarumque litterarum consecravit [Col. 0031A] studio, aedes cursabat sacras, et metropolim invisebat, ubi ad martyris Cassiani suae patriae patroni aras provolutus diem integrum cum noctis parte non minima transigebat. Haec mira Petri nostri pietas, haec devotio S. Cornelii, tunc praefati Forocorneliensis oppidi praesulis, sic rapuit animum, sic attraxit affectum, ut advocando ad se Petrum, eum sub pastorali clientela reciperet et educaret, quem satis in Dei servitute praefatus pontifex erudivit. Do testem eumdem Chrysologum, sermone centesimo sexagesimo quinto, ubi ait: Cornelius namque memoriae beatissimae vita clarus, cunctis, cunctis virtutum titulis ubique fulgens, operum magnitudine notus universis, pater mihi fuit: ipse me per Evangelium genuit; ipse me pius piissime nutrivit; ipse sanctus sancta instituit [Col. 0031B] servitute. Adultum jam Petrum Cornelius sanctus sibi creavit diaconum, quem cum agnovisset ille in pauperum ardentissima dilectione flagrare, sibi dispensatorem, sacrumque elegit oeconomum; ei (ut alter Sixtus papa Laurentio) Ecclesiae facultates, et opes tribuens, ut e penario sacro fidelissima sua distributione suppetias ferret egenis, succenturiaretur et miseris. Nec minus excordabant Cornelium arguta Chrysologi eloquentia, philosophia, theologia, et sacrarum litterarum peritia, in quibus omnibus, tanquam lucerna ardens in templo Dei, mirifice refulgebat.

4. Elapsis aliquibus annis [a 1Kb] Ravennae, quae est urbs Sabinorum in octava Italiae regione, in ora [Col. 0032A] Adriatici littoris fundata, et sita inter duos non admodum divites fluvios, nuncupatos Sabio et Roneo, muros ejus isto lambente, respicitque Imolam, Faventiam, Caesenam, et Forum Livii, adeo perantiqua, ut post confusionem linguarum sua viderit fundamenta. Ex ea orti sunt Cassiodorus senator, beatus Apollinaris primus ejus episcopus, S. Vitalis, Gervasius, et Protasius, atque Petrus Ravennas Foricornelii episcopus, de quo infra. Non est illa Ravenna villa Faustinae in agro Tarracinensi xx ab Urbe lapide. De nostra enim vide Plinium lib. III, n. 4-13, et Martialem lib. III, epigramm. 56. Obdormivit in Domino ejus antistes Joannes hujus nominis primus, vigesimus tamen Ravennatum praesul, qui Graece a Graecis ob sanctitatem, puritatem, et innocentiam [Col. 0032B] suam dicebatur [b 1Kb] Angeloptos. Causa novi praesulis eligendi, ex usitato more, venerunt Ravennam, suffraganei, et episcopi Arimini, Caesenae, Fori Livii, Faventiae, Brintii, Bononiae, Mutinae, Rhegii, Parmae, Placentiae, et Fori Cornelii, qui tunc erat dictus S. Cornelius. Hic venit una simul cum suo diacono Chrysologo, [c 3Kb] ut metropolitanisui Ravennatum archiepiscopi assisteret electioni: ad quam tunc etiam cives concurrebant per puncta, sive suffragia. Dissentientibus igitur episcopis in comitiis, post varias quaestiones inter eligendum habitas; unus ex Ravennatum civibus seligitur in episcopatum. Legatos suos cives mittit Romam Ravenna, ut a summo Christi Vicario Sixto III sui antistitis electi [d 2Kb] obtineat benedictionem. [Col. 0033A] Eo tempore, fertur Cornelium episcopum cum Chrysologo diacono suo adventasse Romam, aut causa praedictae electionis episcopi Ravennatis confirmandae, aut pro suae Forocorneliensis Ecclesiae peragendis negotiis. Pontifex igitur summus Sixtus III tunc temporis e coelis visionem intuetur delapsam per somnium: nempe Petrum apostolorum principem, et sanctum Apollinarem, ejusdem D. Petri discipulum, atque primum Ravennae praesulem. Hi speciem diaconi Chrysologi repraesentant Sixto, innuentes eum (alio quem obtulerant Ravennates reprobato) debere eligi in episcopum, eumque creari Ravennatum antistitem gratius esse Deo Optimo Maximo. Adeunt Ravennates pontificium tribunal, et quem ipsi civem elegerant in episcopum, offerunt [Col. 0033B] Sixto, flexo poplite deprecantes, suo vivae vocis oraculo obfirmare electionem. At Ecclesiae Caput jam satis illuminatum e superis, coeleste facessit negotium, oblatum repudians, et caeteros Ravennates praesto esse jubens. Adest Cornelius episcopus Forocorneliensis, cui Sixtus praecipit suos comites, et sodales ad consistorium trahere. Obtemperans tanto jussui Cornelius una cum pueris suis, atque ministris, diaconum adducit Chrysologum.

5. Hunc cum vidisset Sixtus, illico didicit, ipsum esse sibi coelitus demonstratum, et a supremo numine episcopum jam designatum Ravennae. Unde innumeris tum e Forocornelio, tum e Ravenna astantibus et auscultantibus, vivae vocis oraculo proclamavit: non alium quam virum hunc, archiepiscopum Ecclesiae [Col. 0033C] Ravennati praeficimus. Quibus perspectis cuncti Ravennates moerore occupati, eventum veluti sibi ominosum deplorarunt, eo quod contra avitum morem non civis, episcopus crearetur, electus, sed extraneus Forocorneliensis eligeretur ad munus. Haec bene callens dynasta summus, ut conturbatos civium Ravennae animos pacaret, coram Chrysologo renuente archiepiscopalem infulam acceptare; ne illi cum isto divinae resisterent voluntati, revelationem sibi coelitus factam tali eloquentia, spiritu, et verborum aperuit energia, ut non modo Ravennates evinceret, sed et cogeret Chrysologum abdicatam ut admitteret dignitatem. Post pedum osculum, post invisa limina apostolorum, novus Ravennae episcopus Chrysologus, cum tutelari suo Cornelio, cumque non minimo civium [Col. 0033D] Ravennae comitatu, revertitur in patriam Forocornelium; non solum ut pia urbanitate comitaretur Cornelium Forocorneliensem episcopum; sed ut D. Cassiani martyris salutaret aras. Ibi sancti martyris sarcophago adhaerens, magna lacrymarum copia ad [Col. 0034A] gubernium suarum ovium anxie patrocinium exoptat, egenis totius domus suae temporales distribuit opes: et delicta Foricornelii salutata patria, cum comitatu familiari pergit, et revertitur in Ravennam.

6. Creditur, simul cum Chrysologo adventasse Ravennam Cornelium, quos sanctissimos viros festiva pompa, et hilari applausu, ad portae introitum exceperunt Valentinianus Caesar, hujus nominis III, et [a 1Kb] Galla Placidia ejus mater: qui tunc clavum tenebant imperii et sedem Ravennae, uti in ea urbe, quae post Romam tunc primum in Italia locum sibi vindicabat. Populi Ravennatis concursum et occursum superest enarrare. Anno Domini quadringentesimo trigesimo tertio, quadam ante consecrationem solemni die, e S. Cornelii manu sacerdotium recipit Chrysologus, vim [Col. 0034B] lacrymarum vix comprimere valens. Ad sacram igitur consecrationis functionem dies Dominicus designatur, et publice evulgatur, ne humilis in conspectu Dei et hominum, exaltationem ab ipso Deo promissam, amitteret apud suos. Conveniunt caeteri provinciales praesules, et in magna Ravennae basilica, astantibus principibus Christianis Caesare et ejus matre cum nobilibus populi, vetusto illo more, a sancto Cornelio in episcopum Chrysologus consecratur. Unde ipse Chrysologus sermone 165 ita habet loquens de Cornelio: Ipse pontifex sacris me obtulit, et consecravit altaribus: et ideo mihi charum colendum, mirabile Cornelii nomen. Creatus episcopus Chrysologus celeberrimam brevemque habuit ad populum concionem in qua boni praesulis debita et munera sublimi delineavit [Col. 0034C] spiritu, gratias obtenti muneris, et festivalis pompae egit, deditque vicinis, Caesaris et matris ejus Gallae Placidiae assistentiam et christianam pietatem collaudans. Totum liquet ex sermone Chrysologi [b 1Kb] centesimo trigesimo. Videsis ibi. Novo praesule, novoque patre et magistro, provincia tota exsultavit Aemiliae, sive Imolae, in qua erat Ravenna amplissima civitas et Occidentalis imperii augusta sedes. Jam antea circa annum Domini trecentesimum nonagesimum, Mediolano concesserat Deus Ambrosium. Sic etiam paulo ante tempora nostra, ad annum quadringentesimum trigesimum Hipponensi Ecclesiae dederat Augustinum: jam vero Aemiliae non oblitus Dominus, ad annum quadringentesimum trigesimum tertium ei praebuit Chrysologum, ut sanctitate sua Ravennatum [Col. 0034D] obfirmaret fidem, et facundia sua mirabilique doctrina cunctas Aemiliae haereses exstirparet.



§ III. Varia Chrysologi archiepiscopi Ravennatis gesta, virtutesque recensentur.

7. Non fuit noster Petrus Chrysologus ille [c 1Kb] Petrus [Col. 0035A] Ravennas Ravennae natus, et Ravennae antistes, in numero vigesimus quartus, qui etiam fuit praesul Forocorneliensis, et interfuit concilio Romano sub Symmacho, vixitque multum post nostrum Chrysologum, circa annum Domini quingentesimum secundum. Sive enim Petrus iste Ravennas, a patria, et a praesulatu sic dictus, cognominatus fuerit Altinas, qui a Theodorico Gothorum rege Romam missus fuit, ob summam, qua pollebat, theologiam (de qua multa scripsit), sive non, parum refert. Noster enim etiamsi a multis, et ab ordinaria Glossa Petrus Ravennas nuncupetur, hoc non est quia Ravennae natus; cum non nisi Forum Cornelii patriam agnoverit, sed quia Ravennae celeberrimus fuit antistes et doctor.

8. Vix Chrysologus noster archipraesulatum obtinuerat [Col. 0035B] Ravennae, cum illico se totum consecravit suorum proventui, grana a paleis separando et gentilitios superstitiososque ritus radicitus evellendo. Observatores kalendarum Januarii, in gratiam novi annualis gyri nimis superstitiosos aut relegavit, aut ad bonos et orthodoxos mores convertit, uti liquet elicere ex sermone 155 auctoris. Sic etiam Ravennatum vitiosa, et nimis adulterata compescuit jejunia; nam Quadragesimales hebdomadas, modo valde rigidas amplectebantur cives, modo nimis indulgentes, et laxas diligebant. Videsis de hoc totum sermonem 166. Sed et catechumenos sacrum in longum tempus differentes lavacrum, et reduxit, et ex toto emendavit, ut constat ex sermonibus 10 et 59. Qui etiam ethnicos innumeros, causa negotiorum ad Valentinianum [Col. 0035C] Caesarem e variis venientes plagis, sacro lavit fonte baptismatis liquore; sacrae doctrinae pabulo imbutos, immo et materiali annona satiatos dimittebat, ut ex sermone 62 Catechumenos, non per coadjutores, seu ministros, sed per se ipsum in orationis Dominicae et apostolorum Symboli instruebat fide; quod ex sermonibus 40 et 56 usque ad 62 inclusive, et 67 usque ad 72 inclusive, depromere fas erit. Sed ut e morte vanitatum pueros suscitaret (ut Eliseus alter in moribus), se attemperabat juvenibus, ut eorum subtilissima refrenaret ingenia: eorum enim noxias argutias compescebat, quorum sublimes vanae philosophiae cogitationes ad veram semitam orthodoxae veritatis reduxit. Hoc in Chrysologo resplenduit, quod S. Adelphus Metensis episcopus, qui causa invisendi Caesarem [Col. 0035D] e Galliis perrexerat Ravennam, in quadam concione (quae in ordine sermonum Auctoris est 107) tangens sacros Chrysologi mores, ita publice perorabat: Est etiam ipse beatissimus, et apostolicus auceps, qui animas juvenum volantes calamo divini sermonis attingit. Juvenes enim vane philosophantes, si non [Col. 0036A] ore, more dicebant, atque timebant Plauti in Milite verbis:

Circumspicito, dum nequis nostro auceps sermoni fiat.

At coelitus datus est eis apostolicus auceps Chrysologus, qui eos ut malas per aera volitantes occuparet aves, et in caveam inderet Ecclesiae.

9. Nec casu ab Adelpho appellatur Chrysologus vir beatissimus et apostolicus: sic enim apostolicam adamabat vitam, ut alter appareret apostolus. Hinc clero suo communem, apostolicamque vivendi induxit formam, quem assidue regularibus ministeriis inservire docebat, ut innuit citatus Adelphus eodem sermone, ubi ait: Quemadmodum igitur sanctitatis regulam disciplinis monasterialibus imbutus exercet, [Col. 0036B] etc. Quod et ipsemet satis indigitat Chrysologus sermone 39, per totum, ubi de canonicis horis quae recitantur diluculo memoriam facit. Verum ut hoc totum commodius sacer nancisceretur antistes, juxta Ursinam, Ravennae aedem, ingens marmoratum erexit opus, quod deinceps Tricolem appellavere concives, eo quod [a 7Kb] ad specimen collium trium affabre foret constructum. Hujus sacra structura aedis, vulgata voce Canonica Chrysologi dicta est; nam qui in metropolitana degebant, et serviebant clerici, in canonica disciplinae regulari invigilabant, et veluti in communitate conventualiter viventes, et Deo famulabantur, et morabantur sponte. Sic ante Chrysologum fecerat meus D. Martinus, circa annum 370, de quo Breviarium Romanum die Novembris 11 refert: Factus episcopus [Col. 0036C] Turonensis, monasterium aedificavit, ubi cum octoginta monachis sanctissime aliquandiu vixit. Similiter et Hipponae fecit Aurelius Augustinus ante annum Domini 340, uti referunt ejus historiographi. Dicavit etiam Chrysologus sacrum templum divo Andreae apostolo, quod a fundamentis juxta praedictam aedem Ursinam erexit: in cujus fronte fornicis delineata Chrysologi videbatur imago, testante Ravennae annalista Rubeo lib. II Historiae, pro anno 449. Morte praeoccupatus Noster, ultimam manum non dedit basilicae D. Petri apostolorum principis, quam affectuose inchoarat, eique ex animo et voto jam dicarat. Et assistentia, et expensis non parum contulit erectioni ecclesiae Sanctae Crucis, sicut et sacello sanctorum Nazarii et Celsi, ubi memorata Caesaris parens et imperatrix [Col. 0036D] Augusta mausoleum sibi erexerat et sarcophagum.

10. Etenim qui baptismalem cisternam tot aperuit gentilibus, qui sacri fontis aquam ita studiose, et anxie infidelibus propinabat, ipse etiam curavit, quo bonus pastor, non solum doctrinae lymphis suum adaquare [Col. 0037A] gregem, sed et ovibus suis materialem aperire fontem. In oppidulo enim vicino Ravennae dulcissimae aquae scaturiginem indagatus Chrysologus, fontanam erexit, et duplici muro sive turri munivit, ut non modo Ravennae populo inserviret, sed etiam pateret et gregibus in ipsa ebullitione securior. Id de Ozia tamquam laude dignum divinum commendat oraculum II Paralip. cap. XXVI, vers. 10, de quo adhuc Dominum requirente habetur: Exstruxit turres in sollicitudine, et effodit cisternas plurimas, eo quod haberet multa pecora. Sic etiam inter celebratissima quae sanctissimus pontifex Innocentius X elapsis annis opera fecit, quibus illustravit Urbem, fons, sive fontana est quae dicitur Innocentii: quam etiam turri duplici et statuis variis decoravit onychinis. Omittimus [Col. 0037B] permultas variasque eleemosynas, quibus aperta manu pauperum et egenorum sublevabat angustias, redimebat miseriam: quod non subobscure potest colligi ex sermone centesimo tertio Auctoris. In jejuniis, orationibus et ciliciis ita fuit poenitens et austerus, ut adhuc vivens ex ore concionantis Adelphi episcopi meruerit audire epitheta illa: sanctus ac beatissimus, ut ex sermone 107 liquet. Aliae Chrysologi laudes desumi possunt ex Natali, Trithemio, Baronio tom. V Annal. ann. 435, et ex S. Felice archiepiscopo Ravennate in praefatione ad Homilias Chrysologi, ex Mita et aliis. Quoad pontificalia, duos episcopos [a 1Kb] consecravit Chrysologus, nempe Projectum Forocorneliensem episcopum, sancti Cornelii Romani successorem, ut constat ex sermone 165, et [Col. 0037C] Marcellinum Vicohaventinum episcopum, quem in die natali Domini anno 449 vel ad initium 450 Chrysologus consecravit Ravennae: nam Vicohaventia (ex qua erat oriundus Marcellinus) urbs erat Aemiliae subjacens Ravennae ditioni et archiepiscopatui, modo enim pagus ditionis Ferrariensis existit.



§ IV. De pretiosa Chrysologi morte, ejusque sepulcro glorioso.

11. Octodecim annos suo in munere pontificio feliciter jam egerat Chrysologus, dum circa ann. Domini quadringentesimum quinquagesimum Forocornelium, propriam petit patriam suae mortis praesagus, ibi cupiens dissolvi, et esse cum Christo, ubi primam viderat mundi lucem et ubi primum se diaconatus [Col. 0038A] munere, sacris noverat addictum aris. Introeuntem Ravennatem episcopum Chrysologum excipiunt magno cum gaudio, et hilari plausu conterranei Forocornelienses una cum suo episcopo Projecto; gratulantur omnes Chrysologo sua auctoritate et praesentia patriam decorasse. Benigne exceptis a patre filiis altera die ad D. Cassiani martyris pergit templum, ut publice inibi eucharisticum immolet sacrificium. Suum devotun. Cassianum salutat, anxieque exorat apud Deum hora mortis patronum, utpote qui jam sibi vitae finem noverat adfuturum. Juxta sacri martyris Cassiani aras episcopo et clericis, amore Dei sepulcrum expostulat, offerendo martyri sacro provolutus in terram mitratam cidarim auro variegatam et gemmis, cum poculo aureo, et argentea patella, quibus [Col. 0038B] ipse saepe fuerat usus in sacris. Sed inter alia quae alta voce direxerat in patronum Cassianum, subdit: Deprecor te, beate Cassiane martyr, intercede pro me, tuae domus quasi vernaculus fui, a Cornelio hujus sedis antistite, in hoc templo nutritus: iterum ad te reversus, animam nunc omnipotenti Deo reddo; corpus autem meum tibi commendo. His et aliis similibus peroratis, episcopalem in signo crucis benedictionem dat populo, et quiete, nimisque tranquille inibi juxta altare prope meridiem obdormivit in Domino die secunda Decembris anno Domini [b 1Kb] quadringentesimo quadragesimo, sub Leone I pontifice maximo, sub consulatu Marciani Augusti, imperante in Occidente Valentiniano III et Theodosio Juniore in Oriente, aetatis suae anno quadragesimo quarto, ut colligitur [Col. 0038C] ex epistola 37 Leonis papae I sub consulatu praedicti Marciani Augusti, directa ad Neonem episcopum Ravennatem successorem Chrysologi. Inter vestes Chrysologi inventa sunt cuculla et cilicium [c 2Kb] sancti Germani Antisiodorensis episcopi, qui cum Ravennae mortem, a se etiam praevisam, cum coelesti commutasset vita, cadaver ejus a Chrysologo conditum, transmissum in Galliam fuit; et sanctissimi viri sanctus haeres factus cucullam atque cilicium induerat, quod post mortem Chrysologi totum revelatum fuit.

12. Tertio nonas Decembris omni populo conveniente pomeridiana hora, funus Chrysologi celebratur ab episcopo Forocorneliensi Projecto, et sancto Donato ejusdem civitatis et Ecclesiae diacono, cum [Col. 0039A] universo clero, et praetoris civitatis assistentia. Corpus sancti viri in urna conditum juxta D. Cassiani (ubi ipse selegerat) aram tumulatur. Non post multos dies (negotio bene perspecto) universus populus cum Projecto episcopo conveniens in templum, acclamatione et communi omnium suffragio, auctoritate episcopi Projecti, inter divos annumeravit Chrysologum. Olim enim canonizare servos Dei, canonizatione particulari, pro una scilicet provincia, natione, vel regno, consentiente populo, ad episcopos spectabat, uti satis clare elicitur ex verbis D. Cypriani martyris et episcopi Carthaginensis, qui lib. III ep. 6, post medium, ita habet, loquendo de martyribus: Denique, et dies eorum quibus excedunt annotate, ut commemorationes eorum inter memorias martyrum [Col. 0039B] celebrare possimus. At summi Ecclesiae pastores, ut nonnullis occurrerent impedimentis quae ex praecitato et usitato oriebantur more, decreverunt, hoc canonizationis negotium solummodo ad supremum Ecclesiae spectare caput. Ita etiam habetur ex Alexandro III in cap. Audivimus, et Innocentio III cap. Cum ex eo, de reliq. et vener. sanct. Ita Felix Contelorius de Canoniz. Sanct. n. 17, Troilus Malvetius dub. 2 a num 1, Augustinus Triumphus de Potest. Ecclesiae quaestione 14 num. 2, et alii, communiter. [a 1Kb] Vexabat tunc Attilas saevissime Italiam, cum Chrysologus migravit in coelum: idcirco sumptuosa ejus corporis elevatio, seu collocatio dilata fuit ad annum Domini quadringentesimum quinquagesimum quintum, in quo sepulcrum gloriosum Chrysologi, gloriose, [Col. 0039C] sumptuoseque, expensis Forocorneliensis ecclesiae, condecoratum fuit, et ejus corporis jaspidea urna in sublime erecta, magna cum veneratione exornata fuit. Successit Chrysologo in episcopatu Ravennae vir modestissimus et [b 1Kb] eruditissimus Neon sub eodem Leone papa I, ad quem ipse pontifex quamdam scripsit epistolam, quae inter Leonis epistolas trigesimum septimum sibi vindicat locum.

13. Brachium S. Petri Chrysologi, auro ornatum et gemmis, integrum et illaesum usque hodie videtur, et veneratur in Ursina sede Ravennae. Similiter habetur inibi ejus argentea [c 1Kb] patina, quae sic cunctis tam aegris quam valetudinariis proficua est, ut aqua per eam demissa et a fidelibus potata, et a pestilentiis praeservet, et canis rabidi morsum sanet, aliosque [Col. 0039D] varios medicetur morbos. Hinc venit, ut omnes qui praedictis tenentur febribus, ad tumulum accurrant Chrysologi, qui sanitatem illico consequuntur. Corpus S. Chrysologi post 1042 annos, incorruptum et illaesum inventum legitur ab episcopo et clero Forocorneliensis ecclesiae. Postea enim, anno videlicet Domini 1497, die 29 Augusti, sub Alexandro papa VI, per episcopum Ravennae Simonem et cathedralis ecclesiae [Col. 0040A] Imolensis praepositum Matthaeum a Phaello corpus D. Chrysologi denuo legimus collocatum. Diximus post annos 1042, quia cum dicit Phaellus in sua epistola: Fide profiteor, a quatricentesimo quinquagesimo quinto anno concivis nostri Chrysologi corpus honorifice sepultum, propriis manibus attrectasse, etc., non vult dicere, tot tantummodo intercessisse annos 455 a sepultura Chrysologi usque ad suum tempus; cum ab anno 450, quo Chrysologus vita fuit functus, usque ad Phaelli tempus decurrerint mille quadraginta duo anni: vult enim memorari annum 455, in quo post Attilae flagellum corpus D. Chrysologi fuit sepultum, et ad sublime elevatum, uti diximus supra § 4, num. 12.



§ V. De Scriptis divi Petri Chrysologi.

[Col. 0040B] 14. Sermones D. Petri Chrysologi, qui modo ejus nomine volitant, et assidue citantur in pergulis, in numero sunt CLXXVI. Incipiunt a sermone de Filio prodigo, his verbis: Hodie nobis Dominus, etc., et finiunt sermone de Caeco, hisce verbis: Surget in gloria. Sed ex his 176 homiliis, sive sermonibus, sex non sunt D. Chrysologi, juxta probabiliorem peritorum opinionem: nam sermo 53 a S. Barbatiano, Placidiae imperatricis a consiliis, conscriptus creditur. Sermo autem 107 S. Adelphi episcopi Metensis opus est, et ab altero illius temporis sacerdote sermo 129 et scriptus et concionatus fuit. S. Germanus episcopus Antisiodorensis sermonem 138 confecit: sicut etiam dictavit sermonem 149 D. Severianus episcopus Gabalensis. [Col. 0040C] E contra vero eidem Severiano tribuitur sermo 152, cum vere Chrysologi sit, ut stylus et ipsa doctrina satis comprobant. Sermones 50 et 127 nonnulli attribuunt D. Joanni Chrysostomo, cum sint vere a Chrysologo concionati. Videsis circa dicta tomum quintum Bibliothecae veterum Patrum, quartae editionis, in principio: ubi reperies nonnullos sermones falso tribui Chrysologo, qui non sunt ejus; et aliqui e contra qui sunt Chrysologi, modo D. Hieronymo, modo D. Chrysostomo injungi.

15. Praeter supradictos sermones, multa alia scripsit Chrysologus, quae temporis vetustate periere. Scripsit quaedam commentaria, et nonnullas epistolas contra Arianos, quae una cum sermonibus 171 a viro nobili Balthassare de Prosapia Chrysologi, Imolae servata, [Col. 0040D] et ad purum fuere redacta. At cum vir iste in obsidione, et tyranni Theodorici Ostrogothorum regis persecutione, carceri mancipatus ob defensionem fidei, inibi inedia consumptus finiret; Opera omnia Chrysologi ab eodem viro custodita, igne combusta periere in conflagratione illa quae saevus ille tyrannus Ravennam et Forocornelium immaniter devastavit circa annum Domini 524. Sed quia alia originalia manuscripta, [Col. 0041A] e quibus forsan Balthasar ille sua deprompserat exemplaria, nescio quo abdita in Theodorici invasione, illaesa reperta sunt: postea anno Domini 700, tempore Damiani episcopi Ravennatis XXXIX, flammis casu tota archiepiscopali bibliotheca devorata, iterum opera Chrysologi passa sunt ignem. Inventi sunt hoc anno in domo cujusdam doctissimi sacerdotis Sermones Chrysologi 176, qui nunc exstant, cum Epistola ad Eutychen.

16. Accidit itaque nostri Chrysologi tempore, ut Eutyches Byzantinus abbas ponentum praesidio adjutus et suffultus juvamine malignantium, praetextu fidei, confidens et promittens se contra Nestorium scribere (qui docebat duas in Christo fuisse personas), per omne imperium haereticam falsamque seminaret doctrinam, [Col. 0041B] edocens divinam Christi naturam cum humana in idem recidisse. Hanc haeresim Flavianus episcopus Byzantinus in synodo contra Eutychetem congregata damnavit: et ad Leonem pontificem hujus nominis primum, in concilio acta remitti jussit. Sanctus igitur pontifex Leo, de facundia, subtilitate et doctrina D. Chrysologi bene conscius, eum ad se vocavit, et post varia resoluta dubia, encyclicam epistolam (nempe circularem, eo quod ad plures eisdem fuisset scripta verbis) dictare et scribere jussit Chrysologo: quam uti dignam tanto nomine, ipse Leo pontifex proprio nomine decoratam remisit Flaviano Constantinopolitano episcopo. Incipit epistola: Lectis dilectionis tuae litteris; et finit (sex divisa capitibus): Asterio et Protogene viris clarissimis consulibus. Aera [Col. 0041C] 486. Est epistola 10 in ordine Decretalium S. Leonis papae, recepta in concilio Chalcedonensi per sexcentos et triginta Patres. Habetur in concil. Chalced. IV act. 2, et a Gelasio papa sub poena anathematis jussa est venerari et observari. Atqui Eutyches iniquus abbas, epistolae Chrysologi sub nomine Leonis praesentiens efficaciam et pungentia verba, arripiens furiosus calamum, denuo aliam scripsit contra Flavianum epistolam et ad Occidentales episcopos, ut veluti lethalis basiliscus halitu suo, eos ad suum attraheret errorem. Sed Chrysologus, amore fidei incensus, Eutychetis non valens sustinere insolentiam, proprio nomine aliam Eutycheti rescripsit epistolam, quae incipit: Tristis legi tristes litteras tuas; et finit: honoratissime [Col. 0042A] fili. Habetur haec epistola in Vaticano n. 2574 et 2580, et tom. II Conciliorum in praeambulis ad Chalcedonense in principio, ex impress. Coloniae anno Domini 1644. Adducit etiam Dominicus Mita Ficchius in principio Sermonum D. Petri Chrysologi: quam citat ex Rodulpho in Vita Chrysologi, et ex archivio senatus Imolensis.

17. Post citatum Damianum Ravennae episcopum, successor ejus B. Felix quadragesimus Ravennatum archiepiscopus, circa annum Domini 715, sermones Chrysologi recollegit, et selecta scripsit serie: qui manuscripti nunc exstant in nostra Seraphica Caesenae conventus bibliotheca. Post prodierunt primo, opera et labore Agapiti Vicentini rectoris canonicorum Lateranensium, anno 1534. Eos emendavit postea in [Col. 0042B] multis F. Petrus Rodulphus episcopus Senogalliensis, anno Domini 1594. Sed opus istud hodie non exstat, nec reperitur. Demum illustris dominus Dominicus Mita Ficchius a Ceronio Imolensis sacerdos, et parochus S. Agnetis, anno Domini 1642, sermones Chrysologi denuo emendavit, correxit, et auxit scholiis et notis, licet brevissimis; sed indiculis altissimis: prodierunt Bononiae anno Domini 1643, cum exemplari patinae argenteae D. Chrysologi (de qua dictum est supra § 4, n. 11) et cum effigie D. Chrysologi, corporis medietate, juxta exemplar quod depictum est in coronide chori ecclesiae metropolitanae Ravennae.

Nota pro scriptis Chrysologi id quod supra praefigimus. Nam multoties reperies ad verbum integras sententias, immo et sermones Chrysologi apud D. [Col. 0042C] Hieronymum, Chrysostomum, immo et apud Augustinum; sed tunc praedicti sermones, aut falso tribuuntur Chrysologo, aut perperam praedictis Patribus, ut loco supra citato annotavi. Sententias autem integras Chrysologi, circa D. Matthaei Evangelium, v. g. in sermonibus de Centurione, de Socru Petri, de Ejectione daemonum, de Tempestate sedata, etc., invenies in Paschasio Rathberto abbate Corbeiensi, in libris sup. Matthaeum tom. IX saeculo IX Bibliothec. Veter. Patrum. Sed noster Chrysologus antiquior fuit Rathberto; nam iste vixit circa ann. Domini 900, temporibus Ludovici Pii imperatoris, et Caroli Calvi Galliarum regis; Chrysologus vero anno Domini 450, in saeculo quinto. Et haec de Chrysologi vita sufficiant.



[VITA S. PETRI CHRYSOLOGI PER DOMINICUM MITAM.]




[Col. 0041]
DOMINICI MITAE PRAEFATIO, Editionibus ejusdem apposita, quam hic recudere non abs re visum est.
[Col. 0041D]

Aurei Sermones B. Petri Chrysologi opera R. D. Agapiti Vicentini, canonicorum Lateranen. ordinis rectoris, e tenebris manuscriptorum exemplarium eruti, prodiere in vulgus primo ex Bononiensi typographia Joan. Baptistae Phaelli anno Domini 1534. Exinde recusi sunt Coloniae Agrippinae anno 1541 et 1618; Parisiis anno 1575, 1585, 1614 et 1631; Antuerp. 1577; Venet. 1588 et 1636; Mogunt. 1607 et 1613; Lugd. 1622, 1623, 1627, 1634 et 1636, sicuti eodem anno 1636 iterum Bononiae. At omnes codices non sine [Col. 0042D] maximo mendorum numero sunt, utpote qui ex prima Phaelli editione non integre, ut asseruit Agapitus, emendata descendentes, et originalibus et subsequentibus quorumlibet impressorum peculiaribus erratis exiere deturpati. Mira tamen de habita correctione in illorum exemplaribus praedicata leguntur, sed, singulorum collatione facta, thypographos ac bibliopolas ex propria magis utilitate, quam ex veritate id temere asseverasse deprehendi. Quemadmodum Indices sacrae Scripturae rerum notabilium, et ad concionatoris usum novissime [Col. 0043A] appositos pro nihilo habendos esse fuit experimento compertum. Qua de re non semel conquestus cum doctis probatisque viris, amice, hortatus sum ut pro genio ac viribus experirer, num possem huic morbo mederi. Sed insitae imbecillitatis conscius, quid valerem ego in arduo hoc opere, ubi interdum solius litterulae, vel interpunctionis mutatio totum potis est auctoris invertere sensum, dum tanti ordinis rector in multis defecisse noscitur, non satis percipiebam. Laetus interim audio eruditiss. et omnium praeconiis celebrandum antistitem Petrum Rodulphum Tussignanensem, olim Senogalliae praesulem, hosce Sermones ex quibusdam manuscriptis Romae inventis emendasse, et suo marte scholiis illustratos senatui nostro transmisisse, ut ederentur. Caeterum nec editio prodiit, nec tanti viri labor, [Col. 0043B] et studium tota diligentia perquisitum usquam gentium apparuit; forte enim invida aliquorum calliditate celatur, ut privatis usibus tantummodo inserviat. Verumtamen quoniam ingenium hominis trahitur in vetitum, expetitque negata, ulterius perquirendo, didici hujus operis adhuc qualuor superesse manuscripta exemplaria, nempe duo Romae parum ab impressis discrepantia: Urbini unum in Roveriana, Caesenae alterum in Franciscana bibliotheca, quae inter se cunctis pene conveniunt, at in quamplurimis a vulgatis discordant. Quare aditu ad manuscripta vix patefacto, ea ipsa partim per amicos, partim per me ipsum pervolutavi, et adhibito sodali semel ac iterum a capite ad calcem cum exemplari primum Bononiae impresso contuli, atque errata quaecumque, ut licuit, calamo correxi; variasque nec inutiles lectiones in margine ascripsi, [Col. 0043C] mendosis, quibus mss. exuberant, rejectis, et si quid ex illis omni ex parte emendari nequivit, studui id mentis speculatione supplere; tametsi hoc raro factum est, quod haec ratio maximis difficultatibus obstructa lubrica sit et fallax. Quamobrem, B. Petro moderatore, germana lectio, ni fallor, ita commode per me restituta est operi, ut posthac ex iis quae inveniri potuerunt, parum in eo sit amplius desiderandum. Absolutis emendationibus supererat accuratissima obscuriorum locorum interpretatio, atque restitutae correctionis ratio; sed numquid ex penu meo opimis poterat dapibus mensa parari, si is sum ego qui non prius sacras attigi litteras, quam in legalibus studiis, forensibusque negotiis dimidiam transegerim aetatem? Fisus tamen [Col. 0043D] B. antistitis patrocinio cujus causa agebatur, haec qualiacumque sint scholia meis lucubrationibus consarcinata libuit apponere, saltem ineruditis non nihil profutura, vel litteratorum mentes stimulatura, quo praestantiora scrutentur: etenim textu jam expurgato, et auro a scoria vindicato, facile a doctioribus vigilantiori animo magni theologi et aurei concionatoris, uberius clariusque abditi sensus enucleabuntur et explanabuntur.

Caeterum ut hi Sermones tibi commodo essent, indiculum eorum alphabetico ordine distinctum, et ad materias in quolibet sermone primario exaratas accommodatum adjeci. Postmodum Scripturae verba litterario ordine librorum discreta, mihi inventu faciliora alterum in indicem extraxi. Ac tandem notabilium [Col. 0044A] quorumcumque locupletissimum syllabum tum ex littera, tum aliquando ex sensu deductum apposui, qui adhuc uberior prodiisset, nisi obstaculo fuisset illud de sale ab ipso D. Chrysologo usurpatum: Amarat nimietas, quod poterat condire mensura (Ser. 123). Siquidem et sententiarum profunditas, et singularitas verborum doctissimi hujusce viri aptius concordantias requirebant quam elenchum. Utque facile indicata reperias, in margine sermonum numeros ascripsi, ut invento sermone pars etiam ipsius, ubi sententia praecise notatur, mox queat reperiri.

Tautologia indicibus vitio esse non solet, quod varia cum sint lectorum ingenia, nec idem verbum cunctis semper occurrat, et ad diversa quilibet ex voto sententias in illis perscrutetur, idipsum pluribus in locis collocandum [Col. 0044B] putant ut citius quod requiritur, quisque inveniat.

Elenchum juxta ritum Evangeliorum, quae in sacro pro tempore leguntur, neotericis ad conciones usurpatum, ceu supervacaneum in hoc opere non requiras, quia ex compositis indicibus poterit orator, quae velit, sibi gratius sua disquisitione parare.

Vitam tamen hujus sanctiss. viri stylo mediocri sententias quam apertissime exprimenti uberrime descriptam offendes, ut purior veritas quam antea a nonnullis sit explicata demonstretur, ac qualis quantusque sit D. Petrus noster per eam innotescat. Opus elaboratum pellexit ad inscribendum: Sermones maxima ex parte illustrati, quod eorum codex Vitaeque index, tenebris erutus, et a sordibus vindicatus, magis quam antea sit legentibus enucleatus ac declaratus. Nitore [Col. 0044C] insuper atque splendore longe omnibus exemplaribus hac opera praestet. In quo faciundo quos sumplus, labores et pericula subierim, quam aegra saepius valetudine prostratus jacuerim, quosque adversarios ac desertores domi forisque fuerim perpessus, scit ipse qui tandem e coelo protexit, Chrysologus sanctus; sciunt multi docti probatique Patres, qui me etiam inter silvas ad animarum curam longe a sapientum congressu residentem, librorum et bonae valetudinis expertem adversa prope omnia superasse, et opus propositum aliqua demum ex parte absolvisse, mirantur. Quod adhuc in tenebris delitesceret, nisi illorum sincero judicio nunc edere fuissem compulsus.

In eo componendo juxta Senecae (Epist. 116) monita, magis quaesivi quid scriberem, quam quemadmodum [Col. 0044D] scriberem; propterea stylus multorum, et ex multis constans non idem semper habetur, quia aliorum sententias referens propriis verbis transcribendas censui, ut sua auctoritate fulgerent. Facile tamen tam in componendo quam in transcribendo exciderint multa quae vel oscitanter vel minus apte posita fuerint; sed hoc Dei permissu factum arbitrare, ut tandem Sciant gentes quoniam homines sunt (Psalm. IX). Et haec satis tibi sint de meo hoc opere monita, lector amice. Sed quid dixi meum? Immo jure non meum, cum, praeter errata, et si quid ineptius ac pingui Minerva descriptum est, hic aliud de meo agnoscere nequeam. Sermones namque divi sunt Chrysologi; Indices ab eisdem desumpti: Correctiones, Observationes, et Scholia [Col. 0045A] ejus patrocinio suggesta; illius Vita ipso juvante collecta. Quamobrem si quid insit Deo ac divo gratum, vet utile Ecclesiae, Altissimo tribuenda est universa laus et gloria, B. Petro Chrysologo veneratio et honor; mihi autem nil aliud, nisi pro tua pietate, humanissime [Col. 0046A] lector, a Patre misericordiae erratorum venia est exoranda. Vale.

Datum ex aede sacra paroeciae S. Agnetis Ugutionelli v kal. Aprilis MDCXLIII.




[Col. 0045A]

ANNO DOMINI MDCXLII.
VITA S. PETRI CHRYSOLOGI RAVENNATUM ARCHIEPISCOPI,
Ex ipsius Homiliis, et variis Scriptorum monumentis, tum impressis, tum manuscriptis, accurate conquisita, studiose collecta, et hic ordinatim digesta,
PER DOMINICUM MITAM SACERDOTEM PAROCHUM.

Memoria justi cum laudibus. Prov., x, 7.

1. Vitam scripturus viri sanctimonia aeque ac eruditione clarissimi, Petri Ravennatis Ecclesiae archiepiscopi, cui cognomen postea, Chrysologi, ex eloquentia fuit; priusquam hujusce rei initium expediam, res ipsa hortari videtur, pauca de Forocornelio, ejus patria, supra repetere, quo dicenda omnia illustria magis, magisque in aperto sint. Ilio igitur a Graecis capto, ferro flammaque everso, multi nobiles ex Trojanis (sicuti nostri putant) [(a) 1Kb] qui Antenore duce profugi in Italiam venerunt, cum aliquando pervenissent in Aemiliam, quae praeclara est ejusdem Italiae regio, apud Vatrennum amnem, ac secus viam Flaminiam considentes, ibi loci pulchritudine ac soli [Col. 0045C] fertilitate capti, oppidum Ilium nuncupatum condidere atque habuere. Sed posteaquam Lucius Sylla e Cornelia gente, maxima omnium quae Romae fuerint opulenta atque patricia, oriundus, de Africa atque Asia subactis et domitis triumphavit, devictoque Mario ad imperii summum pervenit; oppidum hujusmodi (sicuti ex multis ego percepi) [(b) 1Kb] emeritis militibus suis una cum incolis habitandum concessit; ibique forum, ubi jus diceretur nundinaeque agerentur, instituit. Utque posteri hanc Romanorum coloniam, et a quo institutam scirent, oppidum posthac a proprio suae gentis cognomine Forum Cornelii cunctis nuncupandum praescripsisse ferunt. Hi milites postquam paulatim per connubia nostras sibi miscuere gentes, Forocornelium [Col. 0046B] aedificiis ac populi multitudine ita celebre reddiderunt, ut brevi in amplam atque munitissimam coaluerit urbem, quae non solum Octaviani Caesaris firmos exercitus capere ac retinere potis esset [(c) 1Kb] , verum etiam post aliqua saecula Athaulpho maximo Gothorum regi, ex ceIeberrima Balthorum gente orto, [(d) 1Kb] sic probaretur, ut nuptias cum Galla Placidia, patre ac fratribus Augustis clarissima, summo apparatu ibidem concelebrare, et ultra annum cum proceribus, et maximo exercitu considere ex cunctis hanc unam deligeret.

2. Haec initio, sicuti finitimae gentilium civitates cum semper idola coluissent, tandem Evangelicam fidem a divo [(e) 1Kb] Apollinare primo Ravennatum antistite per universam Aemiliam praedicatam suscepisse, [Col. 0046C] et paucis post annis episcopo donatam fuisse, traditum est. Verum labentibus annis, cum saepius fuerit hostilia passa, et a barbaris nationibus, quae diis gentium litabant, promiscue cum nostris habitata, dum alius alio more viveret, et vires praevalerent gentilium, facile et animarum pastore caruisse, et Christi nomen diuturnitate temporis apud nostrates pene oblitteratum remansisse, majorum semper fuit gravis opinio. Caeterum Deus omnipotens ubi Forocorneliensium misertus, Cassianum, virum doctrina et sanctitate illustrem, [(f) 1Kb] qui Sabione in Germania episcopus erat, tamquam novum apostolum e partibus illis ad urbem nostram transmisit, qui docendo et praedicando incolas in fide Christiana diu [Col. 0047A] instruxit, ac proprio demum corroboravit martyrio [(a) 1Kb] , universi Cornelienses Evangelicam fidem toto animo suscepere; et ut perennem haberent, a beatissimo Christi vicario in terris firmissimo animarum pastore sunt fulti.

3. Atque inter alios praesules, quorum memoria temporum injuriis apud nos delata non fuit, eminens erat Cornelius natione Romanus, [(b) 1Kb] vitae sanctitate conspicuus, cunctisque virtutum titulis ubique fulgens. Per cujus tempora, antequam B. Joannes Chrysostomus Byzantii episcopus migravit ad Deum, a Virgineo partu quadringentesimo sexto, ex honesta et Christiani nominis religiosa Forocorneliensium familia natus est infans, [(c) 1Kb] cui parentes in sacro regenerationis lavacro ob honorem principis apostolorum Petri nomen imponi jusserunt, quasi jam futura [Col. 0047B] pueri merita praenoscentes, divino judicio cunctis praedicerent, Petrum vocari in eo nedum nominis appellationem fore, sed et praerogativam virtutis.

4. Hic igitur puer pulcher aspectu et delectabilis forma cum [(d) 1Kb] mirificam virtutis indolem prae se ferre videretur; ut primum per ipsius aetatem licuit, opera genitorum scholae ascribitur, ubi in primis litterarum rudimentis Christianisque moribus ac divino timore ita sane proficiebat, ut coaetaneos longe superaret, et virilem in puerili corpore animum gerens levia quaecumque ac infirma aspernaretur; quare vel ipsa relaxationis tempora ad sancti Cassiani martyris ac patroni aram [(e) 1Kb] humili ad Deum oratione frequentissime transigebat; seque ipsius B. Cassiani [Col. 0047C] vernulam insigni quadam dilectione et esse, et ab aliis libere vocari piissime gloriabatur.

5. Quod cum crebro venerabili pastori sancto Cornelio admirabundo conspicere contigisset, ex praesentibus futura praenoscens B. antistes, humilem scilicet adolescentem magnum in Ecclesia Dei aliquando futurum, si magis studiose institutus divino cultui consecraretur, illum tandem hoc ipsum peroptantem suorum Ecclesiae familiarium numero ascripsit, [(f) 1Kb] exindeque humanas et divinas litteras ipsum adeo scite perdocuit, ut, qua erat ingenii docilitate et linguae celeritate, celeriter omni praeclaro eruditionis genere imbutus sit, ac eam vitae sanctimoniam adeptus, ut a prudentissimo episcopo sacro etiam levitarum ordine rite initiatus, et Corneliensis [Col. 0047D] Ecclesiae, quasi Stephanus alter Jerosolymitanae, seu Laurentius Romanae Ecclesiae primarius diaconus fuerit constitutus.

[Col. 0048A] 6. Erat tunc temporis diaconorum munus mensis ministrare, hoc est [(g) 1Kb] sacerdoti sacra facienti astare: eo impedimentis detento sanctorum Patrum homilias populo recitare: Ecclesiarum bona [(h) 1Kb] penes ipsos conservata in pauperes erogare: ac quibuscumque perlustratis, omnia quae opus essent, episcopo referre, ut stantes confirmaret, sustineret collabentes, lapsos erigeret. Quod munus non nisi probitate [(i) 1Kb] et doctrina pollentes obibant, qui episcoporum quasi oculi [(j) 1Kb] ac tabellarii, imo verius angeli [(k) 1Kb] et prophetae vocitabantur.

7. Petrus itaque in hoc levitarum numero constitutus, ut erat idea virtutum, et summus theologus, ita prudentia, castimonia, et insigni erga Deum et proximum charitate eminens, se verum sectatorem, [Col. 0048B] quinimmo filium ne in minimo quidem a sacro praeceptore degenerem civibus juxta et exteris demonstrabat. [(l) 1Kb] Verumtamen quin praeclarum hoc lumen virtutum non patriae tantum urbi, sed universo orbi ut pelluceret, divinitus statutum erat, quod tunc temporis quasi sub modio absconditum existimabatur, inde ex obscura latebra in eminens ecclesiasticae dignitatis fastigium attolli debebat, velut jubar Ecclesiae in domo Dei effulgens, ut sua claritate errorum caliginem longe lateque profligaret: efferatorum hominum vitia, quae tempora illa tristia miseraque reddiderant, e medio tolleret ac deleret.

8. Accidit propterea, ut, elato ad Creatorem Joanne hujus nominis primo, quem graeca voce appellabant, [(m) 1Kb] et vigesimo eorum qui Ravennatis [Col. 0048C] Ecclesiae gubernacula tenuerant, vitae sanctimonia claro, provinciales episcopi pro consueta temporum illorum metropolitani antistitis electione Ravennam diverterent, quos inter affuerit et sanctus Cornelius cum suo diacono Petro, ubi post varias frequentesque populi ac cleri in comitiis dissensiones, unus tandem ex Ravennatibus deligitur, qui properanter ad Urbem cum legatis Ravennatibus, et sancto Cornelio episcopo, divino afflatu comitem itineris S. levitam Petrum ducente, ad canonicam summi pontificis confirmationem obtinendam contendit.

9. Clavum ecclesiasticae navis tenebat tunc sanctus Sixtus hujus nominis III, cui per quietem apostolus Petrus et martyr Apollinaris medium inter sese venerabilem adolescentem habentes oblati sunt, [(n) 1Kb] quem [Col. 0048D] ut in archiepiscopum Ravennatem, quocumque postposito, crearet, pontifici edixerunt. Sixtus divina revelatione commonefactus cum postera die Ravennates [Col. 0049A] pro confirmatione pontificiam aulam ingressos sibi astare videret, rejecto primum ab eis electo, inde ad se omnes qui illic essent accedere jussit, Caeterum cum inter Ravennates praemonstratam Juvenis speciem animo alte impressam nondum esset conspicatus, Cornelio episcopo jussit, uti et suos in conspectum proferret; quod ubi factum est, vix dum pontifex max. venerabilem Petrum Cornelii diaconum intuitus est, eum ipsum esse qui coelitus sibi demonstratus fuerat, agnovit. et laeto animo cunctis audientibus dixit: Hunc quidem divina providentia electum Ravennatensi Ecclesiae archiepiscopum praeficimus, non alium.

10. Caeterum pontificis inopinata sententia non leviter et animos Ravennatum perculit, quod cive [Col. 0049B] ipsorum rejecto contra avitum morem exterus eligeretur, et mentem Petri gravi pondere concussit, visceraque turbavit, quod onus angelicis humeris formidandum exemplo summa auctoritate sibi imponi conspiceret. Quare ab Ravennatum querelis mutuata excusationis opportunitate, cum alioquin ex reverentia et humilitate sibi jus magnae contradictionis non esset, ad pedes pontificis max. provolutus supplex precabatur, maximum hujusmodi munus, valde a sua mente et conditione alienum ut averteret.

11. Quapropter beatiss. Sixtus ad pacandos Ravennatum animos, et vires humilis Petri sublevandas, rem omnem coelitus praemonstratam satis luculenter aperit, validisque rationibus utrisque suadet, divinae ut acquiescant voluntati: tantumque pontificis vel [Col. 0049C] auctoritas, vel sacra eloquentia potuit, ut Petrus licet invitus et tremefactus pontificium Ravennatis Ecclesiae munus divinae voluntatis significatione et apostolica institutione delatum ulterius respuere non sit ausus; itaque imposito oneri humeros submittens, ne munus a Deo assignatum refugisse diceretur, mox se totum divinae voluntati addictum consecravit. Ravennates vero Petrum, licet a Columba, ut alii multi praecedentes antistites [(a) 1Kb] haud praemonstratum, coelitus tamen miro modo indicatum, et eorum Ecclesiae opere tot Dei electorum praepositum novum antistitem venerabundi susceperunt, et consalutatum summo in honore quasi angelum Dei jugiter habuerunt.

12. Petrus itaque archiepiscopus vigesimus primus [Col. 0049D] Ravennatis Ecclesiae designatus anno a Dominica Nativitate trigesimo tertio supra quadringentesimum, [(b) 1Kb] postquam sacerdos ordinatus limina apostolorum veteri ritu invisit, et reliqua Urbis loca summa religione referta pie demisseque perlustravit, [(c) 1Kb] Altissimum sanctis intercedentibus exorans, ut quemadmodum Moisi olim fecit, ita sibi nunc vires ad tanti muneris onus apte sustinendum impertiri dignaretur; tandem cum sancto Cornelio, et Ravennatibus Ravennam [Col. 0050A] profecturus iter arripiens, ubi ad Forum Cornelii pervenit, singulari devotione divi Cassiani martyris dilectum templum ingressus, fusis lacrymis ac humili oratione sanctum patronum iteratis vicibus precatus est, ut in tanta necessitate sese deserere nollet, quinimmo per divinam illuminationem favere, quatenus suscepto pontificatus muneri digne valeret inservire per Deum. Moxque re familiari sancte disposita Ravennam a praefatis deductus est, ubi a Valentiniano Caesare et Galla Placidia ejus matre, Augustis [(d) 1Kb] primum, inde ab Ravennatibus omnibus summo desiderio ac laetitia exceptus fuit, quibus id unum ab eis petere se dixit, ut quoniam tantum oneris pro salute ipsorum subire non renuit, studerent et ipsi monitis suis obtemperare, divinisque praeceptis [Col. 0050B] non obsistere.

13. Demum proximo die dominico, praesentibus Christianis principibus, et populo universo incredibili apparatu et exsultatione inenarrabili summo in templo a sancto Cornelio, ut credimus, et aliis coepiscopis vetusto more [(e) 1Kb] archiepiscopus consecratus est Ravennatis Ecclesiae post Romanam secundo loco tunc in Italia [(f) 1Kb] habitae, quod ipse Petrus aureo sermone mox habito in quadam parte testatur dicens: Hodie Ecclesiae Ravennati pro patre natus est filius, qui eam non pondere inclinet, non auctoritate deterreat, non commotione sollicitet, non asperitate conturbet; sed fideli sustentet obsequio; cura pervigili faciat persecuram; familiam blanda institutione componat; hospitibus occurrat; parentibus serviat; regibus [Col. 0050C] obtemperet; potestatibus collaboret; Dei senibus reverentiam, pueris gratiam, fratribus amorem, parvulis impendat affectum, liberam per Christum cunctis exhibeat servitutem. Quae omnia, hisque majora exacte, ut pollicitus est, ab eodem observata fuisse rerum quam optime probavit eventus.

14. Siquidem, ut salutari remedio paulo ante in Liguria Mediolanensis Ecclesiae languoribus subvenerat melliflua divi Ambrosii eloquentia et Hipponensis Ecclesiae necessitatibus in Africa doctissimum sancti Augustini eloquium; sic ut Ravennatis Ecclesiae primogenitae Romanae in Aemilia, ubi tunc proprie Occidentalis imperii sedes Augusta fulgebat, aegritudo praeclare repelleretur, donavit Omnipotens auream beato Chrysologo nostro eloquentiam, et summum [Col. 0050D] magisterium, ut principes et populum ipsius imperii sibi coelitus concreditum, quae salutis essent, lingua manibusque perdocere valeret. Quare Petrus antistes immobile salutis fundamentum, intrepidus ad pericula, et ad laborem indefessus, qui unam commissi gregis salutem sibi propositam habebat, nec verbo, nec opere pastorali munere fugandis vitiis, virtutibusque inserendis, vel ad horam defuisse visus est.

15. Quod praesertim clare enituit, dum kalendis [Col. 0051A] Januariis homines non tantum paganica superstitione obvolutos, sed etiam Christianos ipsos paganis adhaerentes vidit, qui gentilitio more sese idolorum simulacra effingebant [(a) 1Kb] et per Augustam urbem vitia et crimina, quae olim ipsos commisisse ferunt, repraesentantes, cunctis foeda specula praebebant, seseque et proximos misera peccatorum mancipia reddentes, haec vota esse jocorum, novitatis laetitiam, anni principium praedicare non verebantur. Quod B. Petrus pro munere pastorali ferre non valens virtute plusquam humana in concionem ascendit, et diaboli portenta cum primum damnare coepisset, plebemque aversam et infensam mira dexteritate placare, adeo sacrilegium illud fugiendum acerrima suasione demonstravit, ut post allatis excusationibus populus resipuerit, et a talibus de caetero libentes [Col. 0051B] propter Deum abstinere non recusaverit.

16. Novitates praeterea circa quadragesimale jejunium contra divinum mandatum superstitiose quidem [(b) 1Kb] inductas, quod ex hebdomadibus in sacra inedia aliae essent immoderate rigidae, aliae nimium remissae, et separatim callida a frigidis, separatim salita ab insipidis propriis usibus jejunantes deputarent, et totum vitae negligerent conditorem, cohibuit et abolevit, utque jejunium aequale, sicut traditum est a Deo et ab Ecclesia, servaretur ad corporis et animae disciplinam, indixit et obtinuit.

17. Morem ea tempestate apud plerosque introductum maxime perniciosum, [(c) 1Kb] Deo odibilem, ac minime ferendum, ut, qui catechumeni essent, sacrum regenerationis lavacrum ad longum tempus, [Col. 0051C] declinantemque vitam differre consuescerent, interimque spe veniae peccata peccatis cumularent, saepius summa animi pietate vitari monuit, et Christi fideles per Deum obtestatus est, ut Christo ipsi baptizandos afferrent, et eos quos sponte accedere aut necessitas vetaret, vel aetas impediret, retardaret ignorantia, tenerent vitia, spectatio deciperet, aut falleret confusione paupertas, attraherent, et opportuno tempore sabbati sancti, et Paschae, quando divinum hoc episcoporum manibus conferebatur sacramentum, diligenter invitando adducerent, ut, quoniam de vita semper sunt homines incerti, agendum curaret dicebat, ne servi, ne filii, ne conjuges, ne parentes nondum baptizati praeventi morte, et praesenti vita carerent, et ad futuram haud pervenire [Col. 0051D] possent; sed potius in vinea Domini sedulo laborantes et vitae mercedem, et summam gloriae coronam percipere mererentur. Qua vero doctrina et charitate Petrus noster, qui sapientiae ornamentis non minus quam pontificio fulgebat, perditos ac depravatos procerum, [(d) 1Kb] heroum, et aulicorum mores corripuerit, nemo bene novit, nisi qui attentissime aureas illius conciones meditatus.
[Col. 0052A]

18. Sed adhuc in paucis moramur; majora sunt quae noster antistes per ea tempora gessit, cum mare saeculi, ut ipsemet inquit, [(e) 1Kb] erat tumens pompa, elatum vortice, undosum sectis, inscitia fluctuans, clamosum litibus, furens ira, saevum perfidia, peccatis naufragum, impietate demersum; unde Dominica navis extrinsecus ab undis gentium, intrinsecus a tumidis haereticorum fluctibus jugiter quatiebatur. [(f) 1Kb] At Petrus navigationis peritus clavum secundum tenens, multo acrius vigilare ad salutem quam tota inferni caterva ad animarum perniciem conspiciebatur. Propterea navem, ne saevientibus procellis mergeretur, tutans, meruit, et nautae Christi, et apostolici piscatoris privilegium, quemadmodum infans sortitus fuerat et vocabulum; cumque turbas errorum fluctibus mersas ad semet hamo sanctitatis [Col. 0052B] suaviter traheret, doctrinae suae retibus Christianam concludebat ad fidem hominum multitudinem copiosam.

19. Etenim placuit Deo, ut innumeros tum ex ipsis Ravennatibus, tum ex diversis Italiae urbibus, multoque magis ex barbaris nationibus orbe jam fere toto diffusis qua vi, qua sponte Ravennae habitantibus, seu ad Valentianium III, tunc Occidentis imperat. Aug. confugientibus, aut bello captis ibidem servientibus, vel alio quovis titulo apud Ravennates diversantibus, Petrus custos fidei ex barbarico coeno et paganica infidelitate ad fidem et vitam christianam evangelica doctrina evocatos sacri unda baptismatis expurgaret. Quod tanta animi propensione peragebat, [Col. 0052C] ut mancipiis et simplicitate pueris, non quadrare, [(g) 1Kb] sed liquare sermones, et teneris faucibus in modum lactis infundere videretur: seque totum imbuendis parvulorum mentibus imbecillem occupari, venia interim a prudentibus impetrata, profiteretur.

20. Quare ex ipsa Christi doctrina, et Dominica oratione quid credere ac sperare catechumenos, qualiterque vivere deberent, et per fidem gratiae, quae per dilectionem operatur, ad vitam perpetem assumi posse arbitrarentur, tanta divini Spiritus et eloquentiae ubertate janitor hic coeli perdocebat, ut cum illum alto silentio audissent, vel ante absolutum catechismum [(h) 1Kb] baptismate expiari postularent; et jure optimo, ac celeri etiam per aliquot dies ab ipso in quadragesimali abstinentia ob id praedicationis munere [Col. 0052D] dimisso, et maximis laboribus gravato consequerentur. Quare vitam, salutem, ac gloriam suam nuncupabat eos, quos haud patiebatur nescire, quod Deus sibi donaverat scire [(i) 1Kb] . Etenim quae a Deo acceperat, libere in Dei gratiam erogabat, ut homines captivos mortis, mancipia daemonum, idolorum vernulas, criminibus compeditos lumine veritatis illustraret, et a malis dominis liberatos, sacraque unda ablutos, [Col. 0053A] et ad obsequium Altissimi revocatos, Christo Reg. saeculorum lucraretur.

21. Eximii decor ingenii tantus in hoc sacro praesule fuit, et rara eloquentia ipsius ingenii lumen, summaque rerum omnium sapientia, ut homines quoscumque mente acerrimos et eruditione praestantiores, sive gentiles, sive hebraeos, aut Christi fideles, qui ex cunctis orbis terrarum partibus tunc ad Augustam urbem Ravennam convenissent, et de divinis Scripturis subtilissime aliquando disputassent, eruditissima interpretatione convinceret, ac Spiritu eodem quo beatissimi olim in primitiva Ecclesia apostoli, ad Christi fidem, et morum conversionem, ni extrema tenerentur pervicacia, doctos quoscumque captivato eorum intellectu, attraheret, ut vere dixerit S. Adelphus [Col. 0053B] [(a) 1Kb] Chrysologum nostrum beatissimum, et apostolicum aucupem esse, qui juvenum ingenia per aera subtilium speculationum volantia suavi suae eloquentiae calamo ad se alliceret, et solidae veritati tamquam visco inhaerescere propria doctrina compelleret.

22. Agri Domini Sabaoth cultor maxime strenuus cum esset noster antistes, in eo aliquando reperiit parabolicam ficum, hoc est homines suae solertiae commissos, qui nullum fructum ferrent; at ipse artis peritus circa arborem fodere, et omnem operam adhibere, ut fructum daret, semper in votis habuit; et si quem non illico ad bonam frugem revocare valebat, Dominum interim rogare, ut alterum etiam annum patienter exspectaret; nec arborem exscindi, et operam suam perdere permitteret, saepissime obtestabatur. [Col. 0053C] Dominum non ad justitiae severitatem, sed magis ad benignitatem et patientiam provocando, et infrugiferae arboris culpam in se potius quam in ipsam conjiciendo, imposterum se diligentius culturum pollicebatur: et irriguos lacrymarum fluctus ex intimo cordis affectu per luminum canales [(b) 1Kb] identidem profundens, et ficus sordes abstergere, et radicibus fructuum ubertatem coelitus impetrare vehementius elaborabat.

23. Verumtamen quoniam in agro Domini non tantum vigebat arbor quae nullum omnino fructum praeberet; sed etiam (proh summum detrimentum!) quae lethali umbra caeteras inficeret, et noxiis radicibus noxia ipsis germinaret pullulamenta; ita ut ex his infelicissime tot surgerent in agro Domini perniciosae [Col. 0053D] haereses, quot ipsa divinae legis dogmata profiteretur, [(c) 1Kb] Petrus noster, qui petra fundamentalis catholicae Ecclesiae, et fidei non tam propagator quam verus propugnator a Deo datus erat, perpetuus haereticorum gladius, quo tales e medio tolleret, numquam non fuit. Unde Arianos, Manichaeos, Novatianos, [Col. 0054A] Pelagianos, Donatistas, Nestorianos, aliosque Tartari non tam arbores quam ministros, catholicae fidei maxime infensos, verbo scriptoque quasi falce ad radicem posito assidue percussos, [(d) 1Kb] perfidos, ac deliros esse manifesta Scripturae luce demonstrabat: veramque orthodoxam fidem ac religionem strenue tutans, miserrimam illorum perditionem qui male de Deo, et praeter unanimem sensum catholicae Ecclesiae sentirent, aperte praedicabat, et coelesti eruditione lingua calamoque saepissime persuadere [(e) 1Kb] nitebatur.

24. Non tamen passus est Dominus Petrum Chrysologum ab insidiis haereticorum immunem, quo magis in conspectu hominum firma ejus fides appareret. Cum enim Eutyches abbas Byzantinus [(f) 1Kb] jam senecta gravis in cathedra pestilentiae sedens, mellito sermone [Col. 0054B] sub specie fidei scindere et distrahere fidei niteretur unitatem; Nestorio docenti in Christo duas esse personas ut firmiter adversari videretur, asserere non erubuit in Verbi divini facta Incarnatione divinam naturam cum humana in idem recidisse, ac si alteri altera esset commiscibilis, et ex utraque commixta tertia composita, seu verius confusa consurgeret, ad quod impiissimum dogma factiosorum ope saeculares non paucos attraxerat, et ecclesiasticos proceres. Quare Flavianus Byzantii episcopus virus doctrinae lethalis perimere conatus synodo coacta [(g) 1Kb] haeresim cum suo auctore damnavit, simulque gesta ad beatissimum Leonem primum sum. pontif. per certos nuntios transmitti curavit; [(h) 1Kb] qui pontifex auream quamdam ingenii et eloquentiae ubertatem Petri Ravenn. [Col. 0054C] archiepiscopi pernoscens, et de veritate fidei ab haereticis in controversiam vocatae illam ex more, institutoque majorum consulens, tandem magni Petri doctrina [(i) 1Kb] et litteris magnus Leo adjutus, encyclicam epistolam a Chrysologo, ut ego ex multis probabiliter existimo, dictatam, suo tamen nomine conscriptam, haeresim Eutychetis doctrinis rationibusque apertissime convincentem, et plenissimam fidei catholicae rationem continentem [(j) 1Kb] Flaviano episcopo dedit, omnibus tamen communem qua quidem postmodum in Chalcedonensi concilio sexcentorum trigenta Patrum approbata, tandem Gelasius papa anathema esse qui ad unum iota illam non reciperet, declaravit. Quam sum. pontif. epistolam aegre ferens perditissimus Eutyches, aliam fraudem aggressus litteris suis ad Occidentales, qui magni nominis erant, [Col. 0054D] episcopos adversus Flavianum conscriptis, eosdem in illum concitare conabatur ut sensim in suam haeresim induceret: inter quos praecipuus fuit Petrus noster, cujus studium sancto Leoni praestitum haud haereticus compertum habebat: sed fidelis antistes [(k) 1Kb] nedum [Col. 0055A] Eutycheti auscultavit, verum etiam auream proprio nomine rescribens epistolam mira charitate ad obediendum sum. pont. litteris hortatus est, [(a) 1Kb] et ut a sua caeca et temeraria disputatione et contradictione resipisceret adeo angelice suasit, ut, ni diabolica pertinacia senex delirus imbutus esset, facili negotio corrigi et ad catholicam fidem reduci potuerit.

25. In tanta rerum ac temporum perturbat one principes ac populos Christianos concionibus instruebat assiduis, [(b) 1Kb] quomodo catholicam fidem tueri ac tenere deberent in summis gentium et haereticorum procellis, in occisione gladii, in corporum et animorum naufragiis, in tyrannicis potestatibus regna invadentibus, in multiplici animantium pestilentia ubique gentium grassante, in sterilitate terrae, ac aliis [Col. 0055B] Dei plagis; et cum ipso ad Deum accedere, Deo vero confidere, et fortes in fide permanere, et diu noctuque cum lacrymis et poenitentia Altissimum pro tranquillitate exorare commonebat: cumque semetipsum pro peccatis populi Hostiam Deo placentem offerret, quo divinam indignationem avertens peccatoribus veniam impetraret et gratiam, quis dixerit quam in conspectu coeli gratam aromatum fragrantiam redoleret [(c) 1Kb] ?

26. Vix dum Ravennati Ecclesiae praefectus erat B. antistes, cum ad instituendam vel restituendam in ejus clero apostolicam vivendi rationem animum intendit; et regularibus ministeriis, communique vita in Dei sortem electos instruere ac detinere cogitavit. Propterea juxta Ursianam aedem amplissimum aedificium, [Col. 0055C] quod [(d) 1Kb] Tricollim appellabant, quia esset ad trium collium similitudinem exstructum (vulgo Canonicam dicimus), pro tuta assiduaque statione sacerdotum, et universi cleri, qui in ipsa metropolitana aede Omnipotenti inservire deberent, ingenti structura fundavit; idque a successoribus mira aedificatione absolutum etiam vetustissima carmina a Rubeo relata testantur his verbis [(e) 1Kb] :

Hic Petrus junior Christi praecepta secutus
   Ut decuit, sacris moribus exsiliit.
Hic quoque fundavit mirandis molibus arcem.
   Nominis ipse sui haec monumenta dedit.
Hujus post obitum Aurelianus gessit honores,
   Post hunc antistes exstitit Ecclesius.
Hinc fuit Ursicinus, sequitur post ordine Victor,
   Temporibus junior Maximianus adest.
[Col. 0055D] Quod cum temporum injuriis hujusmodi aedificium modo non exstet, ejus tamen vicem reddunt horti qui circa eamdem Ursianam aedem conspiciuntur. Hancque monasticam vivendi normam cum caeteris perscripsisset beatus Petrus, ipse sibi prius strictiorem delegerat; et quamquam erat in vita maxime activa ob munus antistitis assumptum, nihilominus divino choro cum sacratis [Col. 0056A] viris jugiter intentus aderat, ubi Deum opt. max. nocturnis [(f) 1Kb] vigiliis et horis precabatur; hymnisque ac canticis divinas concelebrabat laudes; itaque tantam in Deum charitatem in dies fuerat assecutus, ut aliquando sacratissimam Domini passionem populo explanaturus, verba proferre nequierit prae teneritudine amoris in ipsum Deum, qua lacrymae et gemitus ex intimis praecordiis erumpentes verba cohibuere: quapropter ipsemet silentii causam in laetitiis paschalibus afferens dixisse fatetur: [(g) 1Kb] Nostra occubuere tunc viscera; sensus est commortuus; sermo noster suo est consepultus Auctori, ut ejus totam suscitaretur ad gloriam; ista exstitit silentii mei causa; ista debiti mei devota dilatio fuit, cum sermo noster toto affectionis [Col. 0056B] obsequio ad inferos etiam suum secutus est largitorem.

27. Qualem vero charitatis affectionem in pauperes haberet, facili negotio quisque sibi persuadere poterit, qui miseras illorum temporum historias evolvens, maximam, ne dicam innumerabilem fuisse pauperum et captivorum multitudinem ex crebris hostium populationibus fere ubique gentium factam agnoscet; quos ut Christiana pietas aleret redimeretque, saepissime concionibus apte [(h) 1Kb] persuasit, et proprio exemplo auditores hortatus est: cum omnia praeterquam inopi suae sustentationi et ministrorum necessaria, [(i) 1Kb] dandis eleemosynis, captivis redimendis, caeterisque misericordiae et pietatis operibus praestandis erogare consuesset.

28. Ulteriusque progrediens in via Domini B. antistes [Col. 0056C] carnem despiciens, et terram; itaque [(j) 1Kb] frequentibus jejuniis, nocturnis vigiliis, asperrimo cilicio, flagellis assiduis, et lacrymis uberrime fusis, ita corpus in servitutem animae redegerat, ut ora pallerent, et macie amplum vividumque corpus, justam non excedens staturam, attenuatum esset. Quare vivens, ac praesens, et fere in principio sui pontificatus a S. Adelpho, qui fuit, ut reor, Metensium episcopus, sanctus ac beatissimus fuit in concione appellatus: [(k) 1Kb] adeoque fama sanctitatis et doctrinae Petri Ravennatum archipraesulis totum repleverat orbem, ut ad eum undique ex diversis regionibus visendi studio turba convolaret hominum; quique invias solitudines, aut caecas eremi latebras incolebant mirabilem Petrum magis ibant spectaturi, quam saeculum: qui [Col. 0056D] cum hoc mundo gloriose luctans adversus instructas delinquentium turbas aciem quamdam disponebat sanctitatis; quoniam in eo viro, qui mundo sibique crucifixus erat, [(l) 1Kb] vivebat, regnabat, et imperabat Christus.

29. Viva Dei templa construens sanctissimus pastor, nec inanimata, ubi Deus. peculiari modo inhabitare [Col. 0057A] credimus, deserebat; quinimmo Ravennae juxta memoratam Ursianam aedem divo Andreae apostolo [(a) 1Kb] a fundamentis Ecclesiam construxit, ubi ipsius B. Petri imago visebatur in fornice ipsius templi vermiculato intexto opere, taxilisque depicta, cum piissimo epigrammate ab eo editum ferunt, et quod Petrum nostrum ejusdem basilicae fuisse conditorem clare demonstrat, cujus exemplum hoc est [(b) 1Kb] :

Aut lux hic nata est, aut capta hic libera regnat:
Lux est, antevenit coeli decus unde modernum;
Aut privata diem pepererunt tecta nitentem,
Inclusumque jubar secluso fulget olympo.
Marmora cum radiis vernantia cerne serenis,
Cunctaque sidereo percussa in munice saxa.
Auctoris petio splendescunt munera PETRI
Huic honor, huic merito tribuit sic condere parva,
Ut valeat spatiis amplum superare coactis.
Nil modicum Christo est, arctas bene possidet aedes, [Col. 0057B]
Cujus in humano consistit pectore templum.
Fundamen PETRUS, PETRUS fundator, et aula,
Quod domus, hoc Dominus, quod factum, factor et idem
Moribus, atque opere Christus possessor habetur,
Qui duo consocians mediator reddit et unum.
Huc veniens fundat parituros gaudia fletus
Contritam solidans percusso in pectore mentem.
Ne jaceat, se sternat humo, morbosque latentes
Ante pedes medici, cura properante, recludat.
Saepe metus mortis vitae fit causa beatae.
Neque hoc contentus, aliam basilicam in honorem S. Petri [(c) 1Kb] apostolorum principis, cujus nomen et ipse coelitus adeptus [(d) 1Kb] fuerat, inchoavit, quam morte praeventus absolvere nequivit; in aedificationeque templi sanctae Crucis, et sacelli sanctorum Nazarii et Celsi, ubi Placidia imperatrix Augusta sepulcrum sibi delegerat, plurimum laboris et industriae [Col. 0057C] adhibuit.

30. Et quoniam memorata Placidia ex voto quod in maxima maris tempestate emiserat, augustissimum D. Joanni evangelistae templum Ravennae construxerat, et anxio sollicitoque nimis erat animo, quod dedicationem ejusdem juxta ritum tunc temporis in Ecclesia catholica observatum a sacro antistite nostro consequi nequiverat, eo quod nihil reliquiarum tanti viri Dei esset, quo posset dedicatio canonice concelebrari, [(e) 1Kb] divum Barbatianum presbyterum, sibi pro capellano inservientem, miraculis in vita clarum consulere decrevit, quanam ratione huic rei succurri posse suaderet: extemploque viro Dei fuisse consilium tradunt, ut una sacras in ipsa aede agerent excubias, Deumque in hac re sibi [Col. 0057D] fore propitium ex animo orarent; cumque tertia vigiliarum nocte ambo ante Altissimum in templo astarent, ecce Barbatianus virum conspexit venerabilem pontificiis amictum, ambulantem, ac thure basilicam sufficientem. Quem B. Joannem [Col. 0058A] evangelistam ratus, mox Placidiam somno oppressam monuit ut et ipsa conspiceret; quae illico surgens, ubi sacros evangelistae pergit, et molitur amplecti ac deosculari pedes, simulacrum e conspectu delabitur, et in manibus Augustae sandalium pedis ab eodem evangelista dimittitur, quod laetabunda recipiens pie, sancteque deosculans, Valentiniano Caesari filio ac universo populo mira exsultatione commonstravit, et ita solemni ritu ac celeri pompa dedicationem templi cum coelesti reliquia consequi merita est; hancque aedem cum regio cultu sacris imaginibus Augusta ipsa ornari curasset; effigiem D. Petri nostri easdem quoque apponi voluit, in forma sancti episcopi sacrum facientis, et stupentis ob coelitis praesentiam, [Col. 0058B] qui preces de ore ipsius suscipere conspiciebatur.

31. Sic eodem ritu B. antistes aedem S. Joannis Baptistae [(f) 1Kb] reddidit sacram, ubi praefatus Barbatianus verus Dei famulus morabatur, cujus obitum ex levi quidem, sed pertinaci infirmitate divino, ut par est credere, afflatu Petrus praenoscens, Placidiam tunc temporis Arimini commorantem admonuit; quae e vestigio Ravennam advolans, Barbatianum antequam animam exhalaret invisit; atque illius cadaver ablutum, unguentisque pretiosis linitum Chrysologus ipse in aede praedicta sepelivit.

32. Sicuti etiam sancti Germani Antisiodorensis episcopi [(g) 1Kb] Britanniae apostoli nuncupati, qui Ravennae ad Creatorem evocatus fuit anno Christi 435. Corpus unguentis arabica suavitate conditis oblitum [Col. 0058C] ligneo loculo commisit, quo posset in Galliam exportari, ut ipse moribundus poposcerat: cujus cucullum cum interiori cilicio Petrus ipse sibi in haereditatem vindicavit, et Antonius alter Pauli eremitarum principis haeres, annos et ipse quindecim supervivens, in summa veneratione habuit.

33. Et quoniam non tantum in propriam, quam in aliorum ecclesias erant admodum impensa B. Chrysologi studia, propterea sanctum Projectum [(h) 1Kb] Forocornelianum episcopum, S. Cornelii Romani in Corneliensi Ecclesia successorem consecravit. Et [(i) 1Kb] Marcellinum olim piscatorem piscium Vicohaventinae Ecclesiae antistitem pari consecratione ordinavit anno Domini circiter 449, quem appendix ad Usuardi [Col. 0058D] Martyrologium catalogo sanctorum ascriptum affirmat.

34. Ne vero quid officii, quod a se proficisci posse arbitraretur erga populum Ravennatem sibi coelitus concreditum, praetermitteret, in classe oppido Ravennae contermino aquis potabilibus experte cisternam, [Col. 0059A] quam alii fontem appellant, mirae magnitudinis totius populi usibus duplici alto muro construxit et habuit.

35. Nec in tanta rerum sollicitudine, vel temporum varietate divini verbi praedicationem [(a) 1Kb] vel e gradu, sive suggesto, vel e sede sacerdotali, seu sacra exedra dominicis praesertim, et aliis festis diebus omisit. [(b) 1Kb] Verum manifesta luce sacrorum voluminum mysticas reserans quaestiones, et praecepta justitiae ferebat in populos, et quae divinae virtutis erant pro captu auditorum aurea praedicationis suae eloquentia atque vitae sanctimonia docere non desistebat; Deumque obtestabatur et exorabat [(c) 1Kb] ut totam doctrinae plenitudinem in auditorum mentis infundere dignaretur arcanum: adeoque vehemens [Col. 0059B] erat illius interdum concionis ardor, ut raptus divino quodam furore videretur, [(d) 1Kb] ex quo omnium ora animosque ad se convertebat, verbaque illius sic populos laetificabant, ut vel in aestu magno sese comprimerent audientes [(e) 1Kb] : sicque amabilis erat, ut voce semel in concione amissa, [(f) 1Kb] ab omnibus commiserantibus et collacrymantibus effusa oratione Deo fuerit commendatus.

36. Vigebat adhuc ea tempestate inter Italos Latini sermonis communis et vulgata prolatio: attamen cum a diebus Ciceronis jugiter ad interitum declinasset Romana facundia, temporibus Chrysologi prae confusione et commixtione Barbarorum cum Italis gentibus adeo constrata jacebat, ut pene mortua diceretur. Nihilominus ne ab Ecclesia Dei penitus exsul [Col. 0059C] Romana eloquentia foret, coelitus concessum, ut inter sacratos viros saepe floreret, sicuti et id antistiti nostro ad fructum animarum singulari quodam privilegio donatum conspicimus; dum ex eleganti atque diserta latini eloquii, interdumque Graeci, sermonis prolatione, ex acumine et gravitate ingenii, et omnium scientiarum copia eximium Chrysologi cognomen adeptum experimur. Plurimi namque ex Graecis, aliquorum sensu, qui paucis ante annis suo Joanni cognomen Chrysostomi indiderant ob Atticae eloquentiae facundiam, Byzantio Ravennam ad Caesarem profecti, ejusdemque Caesaris Aulici majori ex parte natione Graeci, Petri concionantis aureum orationis flumen audientes, simulque in eo ingenii permaturi, et sincerae doctrinae limpidissimam ubertatem [Col. 0059D] et suavitatem admirati, aureum sermocinatorem, seu aureum Petri Ravennatis archiepiscopi esse sermonem propria lingua conclamare volentes Chrysologum vocitabant: quod nomen exinde perpetua [Col. 0060A] possessione apud quoscumque singulariter retinere [(g) 1Kb] meruit; quod sermones illius, quos ore protulit, aurei etiam in libro exarati, veluti ex auro purissimo conflati, ac nervosius conscripti a doctis ubique gentium praedicentur. Tametsi Chrysologus ipse humilitatis ergo se pauperem spiritu [(h) 1Kb] , exiguum ingenii, et eloquii mediocrem fatebatur; et quam divinae Scripturae intelligentiam haberet, [(i) 1Kb] sibi a Deo optimo maximo ad salutem animarum emanatam profitebatur, ut plurimis concionibus id ab eo testatum fuisse perlegimus. Tantusque erat in hoc viro Dei omnis humanae gloriae contemptus, ut vel majorum gentilitia dimittens, se tantummodo Petrum episcopum Ravennatem appellaret atque subscriberet. Genitorumque nomine obliterato [(j) 1Kb] [Col. 0060B] filium evangelicum sancti Cornelii episcopi Forocorneliani, a quo fuerat, ut supra memoravimus, sacris oblatus altaribus, se nuncupari magnopere laetaretur. Erat denique vir iste Dei ea sanctimonia atque doctrina praeditus, ut ni temporum injuriis ac bellorum incendiis, ea quae scripsit ac gessit nobis miserrime sublata fuissent, in utroque homine miraculum magnum exstitisse cunctis perspicue pateret. Sed quis scit an Omnipotens summae sapientiae consilio haec paucula tantum sciri permiserit, quo ex his longe majora cuique pro studio speculari daretur, et ita Deum ipsum in sanctis colere, atque laudare?

37. Petrus igitur Chrysologus Ravennatis Ecclesiae praefulgidum decus, in vita miraculis et sanctitate [Col. 0060C] clarissimus [(k) 1Kb] maxime eruditionis et eloquentiae theologus, nec non sacrae Scripturae sincerissimus interpres, Magnus ab Emin. Baronio in Annal. Ecclesiasticis appellatus, post multos pro Ecclesia Dei ingenti animarum fructu exantlatos labores, omnibusque officii sui partibus, ac pontificio munere annis duodeviginti sanctissime perfunctus, meritis cumulatus, et Spiritu sancto plenus, diem repositae sibi coronae divina significatione praenoscens, spiritum redditurus ibi ubi ab Altissimo per creationem ipsum receperat, et renovationem [(l) 1Kb] et Corneliensem Ecclesiam (dicam ego) sacris reliquiis, et sui depositione corporis decoraturus, gradu concito natale solum repetiit. Cumque a beato antistite Projecto sacratisque viris, ac civibus universis laetissime [Col. 0060D] obviam egressis summo honore in patriam grate admodum pieque fuisset exceptus; postera die hora legitima in D. Cassiani ad aram ipsius B. martyris sacrosanctum Missae sacrificium pro vivis atque [Col. 0061A] defunctis Deo sanctissime obtulit. [(a) 1Kb] Tum astantes, qui frequentissimi convenerant, allocutus de imminente sui obitus hora commonefacere placuit. Tumulumque sibi juxta aram S. Cassiani eligens, sacram infulam auro gemmisque pretiosissimis distinctam, craterem aureum, et patinam argenteam mysticis figuris et characteribus exsculptam, quibus in sacro fuerat usus, arae B. Cassiani haereditario suae evangelicae paupertatis jure reliquit. [(b) 1Kb] Ravennates vero, qui illum secuti fuerant ut in deligendo optimo pastore invigilarent; cives autem suos D. Cassianum summis honoribus ut prosequerentur, cunctumque populum, ut fidem Catholicam adversus quascumque Tartari insurrecturas legiones retineret, nec ullo tempore a divinis mandatis abscederet, [Col. 0061B] pacem veram diligeret, pastores coleret, verba Dei de ore ipsorum libenter audiret, et monita salutis quaecumque strenue custodiret, [(c) 1Kb] divina propemodum facundia et intimis praecordiis hortatus est.

38. Caeterum cunctis vel ad prima collacrymantibus quis plene commemorare valeat, quam paterne omnes in Domino fuerit consolatus? quam sanctis monitis et divinis colloquiis animorum moerores sublevare tentaverit? Tandem pontificio ritu benedictione omnipotentis Dei super illos et eorum filios in generatione et progenie per aevum, coelitus exorata, et signo sanctae crucis super cunctos effusa, mox ad B. Cassiani aram conversus est, demptamque suo capiti mitram ad pedes Agni Dei pro nobis in [Col. 0061C] ara crucis oblati super altare deponens, Deum et sanctum patronum genibus flexis devotissime precatus est, ut migrantem animam suam in coelum reciperent, hasque prae caeteris ferunt obtulisse preces: [(d) 1Kb] Deprecor te, beate Cassiane martyr, intercede pro me; tuae domus quasi vernaculus fui a Cornelio hujus sedis antistite in hoc ipso templo nutritus: iterum ad te reversus animam nunc omnipotenti Deo reddo, corpus autem meum tibi commendo. Dumque prolixius haec et similia oraret, hominem exutus, tranquilla et serena fronte spiritum Deo reddidit, infulas aeternas hic a se paratas in gloria recepturus quarto nonas Decembris, sedente Leone primo pontif. max [(e) 1Kb] et Valentiniano III in Occidente, ac Theodosio Juniore in Oriente imperatoribus Augustis, [Col. 0061D] anno vero Domini quadringentesimo quinquagesimo, aetatis suae circiter 44, et sacrum illius corpus incredibili omnium dolore, ac pietate maxima a S. Projecto ipsius Foro Cornelii episcopo, ut aiunt, et coepiscopis provincialibus de more, atque sancto [Col. 0062A] Donato Corneliensi diacono primario, prope corpus et aram sancti Cassiani juxta electionem ejus, venerabili sepulcro sequenti die post sedem ipsius ecclesiae conditum fuit; cui omnium consensu inter divos relato anniversarii honores in testimonium vitae pie sancteque transactae eadem depositionis die fuere decreti; et post quinquennium, exstincto jam Dei gratia Athilamo furore, qui diu vastaverat Italiam, tumulus sumptuose magis eodem in loco fuit condecoratus.

59. Mirabilis sane virtus argenteae patinae calici ab eodem relictae, cum aqua per eam demissa, et pie a fidelibus degustata saepissime rabidi canis morsum sanare, [(f) 1Kb] et febres pestilentes tollere expertum sit; ad quae mala nullum naturale remedium sufficere [Col. 0062B] constat, [(g) 1Kb] quo fit ut multi canino rabidoque morsu laesi undique ad tumulum B. Petri Chrysologi ossa ejus venerabundi, aquam potaturi et asportaturi conveniant. Ubi ex tot tantisque hujus sancti viri externis reliquiis paterno affectu traditis, haec sola patina inter alias pretiosiores memoratae reliquias venerabiliter asservatur, cum caetera ab eo donata aut bellorum incendiis perierint, vel fuerint hostili populatione direpta.

40. Verum mirabiliora profecto illius scripturarum monimenta relicta, in quibus vere acumen ingenii, doctrinae sanctitatem, verborum atque sententiarum gravitatem et sinceritatem, structuraeque elegantiam, ac pene divinam dicendi vim non jam Graeci solum, sed docti omnes admirantur et obstupescunt; [(h) 1Kb] et [Col. 0062C] sicuti aurum omni metallorum genere pretiosius ac jucundius esse solet, [(i) 1Kb] sic Chrysologi scripta in paucis quamplurima eruditissime atque elegantissime complectentia omnium gravissima et jucundissima existere fatentur: idque majori admiratione, quod non ex omnibus quae scripsit, et quemadmodum scripsit (commentaria enim, epistolas, et alia praeclari sui ingenii volumina et eruditionis documenta edidit), [(j) 1Kb] sed ex paucis fragmentis homiliarum, quae temporum injuriis, seu bellorum incendiis ac populationibus, tamquam ex busto perpaucae reliquiae superfuerunt, in multisque alteratae, mutilae, et contaminatae Petrum Chrysologum in suis lucubrationibus quae exstant, divinarum humanarumque scientiarum bibliothecam, cherubicum sacrae Scripturae [Col. 0062D] interpretem, et absolutum, nervosum simul, et breviloquentem oratorem exstitisse praedicant. Unde apud catholicos concionatores accuratus sermo non habetur, ubi saepius rutilum Chrysologi eloquium non effulgeat. Quod si videre omnia ab eo laconice [Col. 0063A] et perpolite conscripta digni fuissemus, divinum magis quam humanum habuisse ingenium, summamque illius vim in Dei gloria et salute animarum impendisse nostra omniumque aetas hominum aperte cognosceret. Sed Deus mirabilis in sanctis suis fortasse voluit sic ex ungue cognosci leonem.

41. Nam (proh dolor!) periere ab ipso exarata exemplaria, aut Ravennae, aut Foro Cornelii; et utrobique vel Theodorici Ostrogothorum regis Ravennam occupantis perfidia, [(a) 1Kb] qui cum Ariana labe tactus intrinsecus, et obvolutus extrinsecus esset, in catholicos desaeviens eos, et omnia ipsorum templa, omnemque regionem illorum perdere et gladio ac igne consumere minabatur, tandemque Boetium et Symmacum, clarissima Italiae lumina, quod contra [Col. 0063B] Arianos essent, interemit; immo Joannem ipsum hujus nominis primum pontificem max. vitae sanctimonia clarissimum (proh nefas!) carceri Ravennae mancipatum, pedore, situ ac inedia consumptum, vitam ob id terminare coegit; nec non Balthasarem ex familia sancti Petri Chrysologi, [(b) 1Kb] virum omni sacrarum litterarum eruditione sapientem, quod tantummodo illis temporibus urbem Ravennam inviserit, pontif. max. in mortis genere consimilem reddidit. Quare non levis conjectura surgit perfidum regem Chrysologi scripta quaecumque omni diligentia conquisisse, et Ravennae, et Foro Cornelii, et apud ipsum Balthasarem, qui probabiliter ea possidere credebatur, et ea omnia una cum actis, et processu sanctitatis, et miraculorum sancti Petri Chrysologi igni et [Col. 0063C] consumptioni tradidisse; ne quis ipsius doctrina, concionibus, et commentariis contra Arianos, quibus fuerat lingua calamoque omni tempore infensus, uti valeret; sanctimoniam, auctoritatem et doctrinam ejusdem Herodes alter adversus suam perfidiam et haeresim pertimescens, Diocletianum secutus, [(c) 1Kb] qui omnes Christianae religionis codices jussit comburi, seu Julianum Apostatam, [(d) 1Kb] qui studia bonarum artium ethnicis Christianisque magistris ademptis Christianae juventuti improbe eripere conatus est: cum non sit tyrannis depopulatoribus regionum [(e) 1Kb] seu religionum efficacius machinamentum quam ut libris tamquam firmissimis propugnaculis ipsas exuant. At brevi, Deo vindice, impius hic periit, moxque in sui facinoris poenam cruciatus gehennae ignis [Col. 0063D] una cum Herode Joannis Baptistae necatore merito percepit aeternos.

42. Aut pariter Ravennae circa annum Domini septingentesimum, [(f) 1Kb] tempore Damiani, trigesimi noni Ravennatum archiepiscopi, dum absumpta incendio episcopi bibliotheca, scripturae omnes illic repositae [Col. 0064A] ad unam in cineres sunt redactae. Quae vero ex omnibus quae Chrysologus scripsit remanserunt perpaucae homiliae, breves quidem numero verborum, sed graves pondere sententiarum, a B. Felice, quadragesimo Raven. archiepiscopo, concionatore disertissimo, ex praecipuis diversisque locis ac personis maximo labore et industria hinc inde conquisitae, atque divina voluntate exemplis quibusdam inventis, in unum, licet confuse ac indistincte nullo temporis ordine servato coactae sunt, tamquam post uberem vindemiam perpauci recollecti racemi, circa annum Domini decimum tertium supra septingentesimum. Quamquam, quae modo exstant D. Petri homiliae, non esse easdem numero, ordine et perfectione, quae a B. Felice editae fuerunt [(g) 1Kb] liquido constat; verum [Col. 0064B] postmodum currentium negligentia temporum, vel librariorum incuria, seu aliquorum invidentia quamplurimas ex ipsis esse deperditas; et ex iis quae remanserunt partim obscuratas et contaminatas, et partim adeo mutilas atque perplexas, [(h) 1Kb] ut ne vix quidem a doctis intelligi queant. Hae tamen qualescumque existant, usque eo sapientibus probatae sunt, ut unico saeculi spatio duodeviginti vicibus, quod viderim, typis fuerint demandatae.

43. Vel forsan antiquius Foro Cornelii circa annum Domini quingentesimum quinquagesimum quartum, [(i) 1Kb] cum Narses eunuchus, Justiniani Caesaris praefectus, et suo Domino tandem servus infidelis, ut Ostrogothorum reliquias, quae ad Forum Cornelii confugerant, seque ibidem necessariis munierant, radicitus [Col. 0064C] exstirparet, ipsum Forum, urbem florentissimam et amplissimam, post longam obsidionem adeptum, ac dira populatione direptum temere et crudeliter igni ferroque funditus evertere ausus est; eoque postmodum Caesari indignato Longobardos in Italicum regnum e Pannoniis evocante, [(j) 1Kb] Clephis illorum rex crudelissimus post sexdecim annorum intervallum juxta veteris Foro Cornelii relicta vestigia, loco tamen ad multos passus mutato, et satis anguste retento, urbem eversam Vatrenum amnem intra se continentem firmissimo ponte super aquas constructo utrinque citissime reaedificavit. Cujus castrum ad alteram fluminis ripam a parte austri super adhaerentem collem ambitu rotundum munitissima ingentique fultum arce, [(k) 1Kb] ut Ravennatibus finitimisque [Col. 0064D] civitatibus quasi perpetuum stimulum opponeret; cum ab ejus duritie et firmitate sermone latino Castrum Immolle, hoc est castrum durum et quasi ferreum, arcemque hostibus natura et situ obsistentem, tametsi secus molles aquas exstructam, et ipsis undique vallatam appellare jussisset, brevi urbs [Col. 0065A] ipsa, arcis, Castrique nomen vulgo adepta, et continua possessione roborata novissime a recentioribus quasi per syncopen, si non corrupto vocabulo, Imola appellari, nec non scriptione notari consuevit. Quamquam D. Cassiano dicatum templum in occidentali parte antiquae urbis Corneliae constructum, ubi corpus B. Chrysologi quiescebat, an fuerit ab eversione et incendio exemptum, non satis nostro tempore constat. Hoc tamen pro certo scimus, post urbis excidium ibidem oppidum sanctum Cassianum nuncupatum exaedificatum fuisse, ubi et cathedralis ecclesia et episcopale praetorium permanserunt, [(a) 1Kb] quoad Aemiliani et Bononienses invicem sese bello prementes oppidum illud postremo a Bononiensibus incensum funditus everterunt, praefatamque arcem, seu castellum Immolle a fundamentis in perpetuum sunt [Col. 0065B] demoliti. Unde postmodum ecclesia D. Cassiano dicata, [(b) 1Kb] sedes episcopalis, et sanctorum corpora multorum illic tumulo tradita in renovatam Imolensium urbem in lacunam translata fuere; inter quae fuit et corpus B. Petri Chrysologi ad dexteram sepulcri D. Cassiani sub ara propria anno Dom. 1200 collocatum, [Col. 0066A] [(c) 1Kb] quod antea a Troilo Nordilio cive Imolensi tunc primario inventum in eadem ubi mortem obierat ecclesia tumulo honorificentiori anno Christi 946 circiter fuerat conditum; dum templum ipsum a Barbaris foedissime conspurcatum instaurandum curavit, et munera non pauca ab Agapito II pontif. max. propter haec consequi meritus fuit.

44. In nova autem et nunc exstante divi Cassiani in ipsa urbe ecclesia, [(d) 1Kb] Matthaeus Phaellus cathedralis ejusdem praepositus, ex mandato Reverendiss. D. Simonis episcopi sub anno Christi 1497, idem corpus B. Chrysologi sub ara propria conquisitum invenit, attrectavit, recognovit, marmoreoque sarcophago fideliter supra ipsum altare, quod est itidem ad dexteram arae sancti Cassiani pridie kal. Septembris collocavit; cum ad laevam lapideo loculo supra [Col. 0066B] altare B. Projecti civis Corneliensis et episcopi ossa pariter quiescant; ubi hac sanctorum triade venerato Deo, eorum jugiter patrocinium a civibus imploratur, et exteris non absque ingenti Christianorum fructu et spirituali laetitia ad Altissimi laudem et ejus beatorum venerationem.




[Col. 0065B]
AD OPPOSITA RESPONSIO.

Et quamquam ea quae a nobis de Vita et Actis B. Petri Chrysologi sincere scripta sunt, ex auctoritatibus in margine relatis satis probata videntur, nihilominus, quia nonnulla eorum oppositione non carent, propterea contrariis pro virili satisfacere fuit consilium, quatenus relata veritas clarius elucere, et in ea lectoris animus placide conquiescere queat.

1. Primo igitur Petrum Chrysologum patria Ravennatem, et Ecclesiae Corneliae episcopum fuisse, [Col. 0065C] et Blondus Forolivianus, et qui illum transcripsit, [(e) 1Kb] Jacobus Philippus Bergom. eremitanus, et alii perpauci istorum sectatores affirmant. Sed ni Blondus consueta librariorum incuria male transcriptus habetur, illum toto coelo errasse aliorum attestationes indicant, qui e patria Corneliensi in archiepiscopum Ravennatem Petrum nostrum electum fuisse tradunt: ipseque Petrus sui ipsius testis omni exceptione major Foro Cornelii educatum, [(f) 1Kb] sancte institutum, et sacris initiatum a sancto Cornelio illius sedis antistite constanter affirmat, sanctumque Projectum ob praecipuum sui evangelici patris amorem in episcopum ejusdem Fori Cornelii amabilius consecrat: quod utique facere nequivisset, si Chrysologus ipse Cornelianae Ecclesiae praesul exstitisset, [Col. 0065D] ut cuicumque liquido constabit, qui sermonem illius in ordine 165, una cum nostris in eum observationibus, legere non dedignabitur.

2. Apud Surium, Rabadan, et alios in Vita Chrysologi habetur, eumdem consecratum episcopum anno Domini 430, et post decennium abiisse. At venia impertienda est scriptoribus istis, cum haec apud Hieronymum Rubeum in prima Historiae Raven. editione legentes erraverint in verba magistri. Porro Rubeus ipse in altera ejusdem historiae editione errata corrigens electionem anno 433, et obitum anno 450, cautius veritate perquisita asseverasse legitur.

[Col. 0066C] 3. Antequam Rubeus suam ederet Historiam, plerique homines vitam B. Petri Chrysol. ad Simmachi papae tempora producere non dubitarunt; cum scriptionem Petri episcopi Ravennatis duobus in conciliis sub eodem pontifice actis inspexissent, [(g) 1Kb] quae etiam Petro nostro in mere posita erat: nihilominus Rubeus multum multaque legens, ut asseruit, veritatem nactus, non illum qui conciliis subscripsit Chrysologum, sed alium ab ipso Petrum fuisse demonstrat; et seriem antistitum Raven. Ecclesiae texens, Chrysologo decedenti anno Christi 450, Neonem suffectum usque ad an. 453 affirmat; Neoni Joannem usque ad annum 493, et Joanni Petrum II antistitem natione Raven., qui fuit vigesimus quartus archipraesul illius Ecclesiae, atque illis conciliis [Col. 0066D] interfuit et subscripsit. [(h) 1Kb] Id convincitur etiam sensu Baronii ex epistola in ordine 37 S. Leonis papae sub anno Domini 451, ad Neonem episcopum Raven. data, quod si tunc vixisset Chrysologus, non [Col. 0067A] utique fuisset episcopus Neon. Ex aliis quoque non spernendis rationibus et conjecturis non paucis probat Rubeus supra vera fuisse, quae de tempore obitus B. Chrysologi narravimus, cui assentit Baronius, ad quos lectores remisisse sufficiat.

4. At quae diximus prima facie nimis impugnare videntur ipsius Chrysologi verba dicentis sermone 145: Christus circa quingentos annos nativitatis suae causas praestat; ortus sui lites patitur. Ex quibus in margine ab eo qui primum sermonem edidit, fuit notatum, Chrysologi aetas. Nam si, dum haec ipse protulit verba, anni fore quingenti erant a virgineo partu, quis B. Chrysologum ad illud usque tempus vitam produxisse negaverit? Verumtamen si prudens lector advertat verba illa fuisse contra Eutychen et ejus haeresim ab Auctore nostro prolata, non alio [Col. 0067B] opportuniori tempore quam dum virus id lethale per Dei Ecclesias serpere coeperat, hoc ipsum actum fuisse fatebitur: sed supra ostensum est hujusmodi haeresim ortam anno Christi 448, a concilio generali Chalcedon. sexcentorum triginta Patrum anno Christi 451 damnatam, et catholicam fidem roboratam exstitisse: unde quod anno 449 B. Petrus Eutycheti litteris rescripsit, eodem tempore populum concionibus instruxit. [(a) 1Kb] Quod utique post annos quadraginta et ultra a dicto concilio Chalcedon. facere non distulisset. Circa quingentos annos merito dixit, ut de saeculo quingentesimi anni coepto ac dimidiato, quamquam nec dum completo, loqui videretur; prout ad ipsum Eutychetem rescribens simili verborum [Col. 0067C] phrase usus videtur, cum dixit: Christi generatio post tot saecula disputatione temeraria ventilatur. Ita ut ad refellendum Eutychen longissimam centenarii numeri praecriptionem adhibens, locum amplificando, morem optimi oratoris usurpasse nemo non videat.

5. Jussu S. Leonis papae ad Chalcedonense concilium adversus Eutychetis haeresim, praeter infra scriptam responsoriam, S. Chrysologum scripsisse, et manuscripta, et impressa multorum documenta testantur, ipsamque epistolam exstare, et ante acta illius concilii descriptam haberi plerique asseverant. Verum hujusce rei veritatem satis curiose perscrutatus solam ad Eutychetem Chrysologi responsoriam epistolam, de qua etiam omnes meminere historici, [Col. 0067D] incipientem: Tristis legi tristes litteras, etc., reperire potui. Nec tamen tot scriptores alioqui veridicos in hoc omnino conjunctim errasse, sed vera licet involuta dixisse sum jugiter ratus. Quamobrem, haec quae saepius legens meditatus sum, quaeso, prudens lector attendat.

6. constat apud omnes Eutychetem abbatem Constantinop. suam disseminasse haeresim circa an. Dom. 448, eoque tempore a Flaviano illius Augustae urbis episcopo synodum multorum Patrum fuisse coactam, ut pestifero pro viribus occurreret igni, [Col. 0068A] contraque perfidum ac contumacem abbatem, et ejus haeresim canonice fuisse pronuntiatum. Quod pertinax Eutyches gravissime ferens ope Chrysaphi eunuchi, imperatoris cubiculo praefecti, ob peculiare odium Flaviano infensi, confictis rationibus apud S. Leonem pont. max. per litteras de eodem Flaviano conquestus obtinuit, ut sum. pontif. suis scriptis Flavianum corriperet. Caeterum pontifex brevi receptis a Flaviano epistolis, et totius causae legitimo processu habito, ipsum abbatem falsa scripsisse, et tamquam haereticum rite declaratum recteque damnatum exstitisse cognovit. Verumtamen quia de maxima fidei quaestione agebatur, et decretoria responsio sanctissimi in terris Christi vicarii a fidelibus exspectabatur, doctis Patribus de usu Ecclesiae catholicae [Col. 0068B] deferentem beatissimum Leonem, ut quae sentirent audiret, Petrum Chrysologum vel Romam evocasse, quod credibilius est, [(b) 1Kb] vel saltem processum et acta ad illum, tamquam ad sanctissimum et Latine omnium tunc temporis Patrum doctissimum Graecaeque linguae peritum, transmisisse, ut discusso processu, et tota quaestionis veritate indagata, quae sibi viderentur pro fidei comprobatione scriberet; idque Petrum praecipuum catholicae veritatis magistrum libentissime pro Ecclesia Dei fecisse, nemo mentis compos negabit.

7. His tamen studiosus lector id opponat, quod in concil. Chalced. nusquam apparet epistolam Chrysolog., sed tantum sancti Leonis papae fuisse lectam, quin et ipse libenter subscribens dicam epist. illam [Col. 0068C] sancti Leonis papae in ordine 10 incipientem Lectis dilectionis tuae litteris, etc., ab ipsomet Chrysologo fuisse in substantia compositam, ac divo Leoni oblatam: et ne peculiaris Ecclesiae praesul, sed universalis pastor, et qui B. Petri apostoli sedem tenebat in terris, ut congruum erat, veritatem fidei quaerentibus declararet, atque e via veritatis errantem corriperet, proprio sancti Leonis nomine fuisse scriptam, Flaviano episcopo transmissam, omnibus vero catholicis communem. Hinc forsan aliqui negarunt [(c) 1Kb] ab ipso sancto Leone compositam, cum maxime stylo et doctrina a reliquis ipsius litteris distare videatur. Verumtamen in ea non animadvertentes acumen ingenii, sententiarum doctrinam et eloquentiam, sine ulla, ut arbitror, ratione non Chrysologo nostro, sed [Col. 0068D] allis ascribere non dubitarunt.

8. Non tamen inficior beatum Leonem doctorem maximum et elegantissimum acceptam a D. Petro Ravennate epistolam proprio transcripsisse stylo, et aliqua suo marte ascripsisse; nihilominus in ea non potuit divinum Chrysologi ingenium et ejus acumen omnino celari. Et haec est illa circularis epistola Flaviano data, et totius quaestionis ventilatae decretoria a concilio Chalced. 630, Patrum magna veneratione recepta, quam Petrum Chrysologum scripsisse tradunt auctores, [(d) 1Kb] licet non bene se explicent, vel eorum [Col. 0069A] scripta ad nostra tempora corrupta pervenerint. Haecque ex illis ingenii mei diuturna observatio, si adhuc sanam haud est nacta veritatem, fortasse aliquibus argumentum esse poterit, quo saniori judicio illam investigare aveant.

9. Ex dictis de aetate D. Petri satis constat effigiem ipsius nostro tempore ex vero ab aliquibus non fuisse expressam, dum illam non virum quadragenarium, sed senem grandaevum repraesentare conspicimus; verumenimvero pictores errore eodem quo scriptores decepti, qui D. Petrum jam ferme centenarium decessisse litteris mandarunt, possent in aliqua parte excusari, si se virum nondum certe quinquagenarium pinxisse dicerent, sed jejuniis, oratione, vigiliis, studio, verberatione, ciliciis, laboribus et lacrymis usque [Col. 0069B] eo extenuatum, ut septuagenarii potius imaginem prae se ferre videretur. Vera igitur et probata ipsius Chrysologi effigies opere vermiculato elaborata visitur Ravennae in testudine chori metropolitanae ecclesiae, quae virum venerabilem annorum 44 ad summum exprimere videtur, vivida facie, barba subrufa, et libellum prae manibus in signum singularis ejus doctrinae tenentem.

10. Mirum, si vel dies obitus sanctissimi hujusce viri non esset in quaestione positus: alii enim, ut Petrus de Natalibus, et Baronius in Martyrologio Rom. ac Annal. Eccles., IV nonas Decembris obiisse edixerunt; alii vero, ut Rubeus, et mss. multa, III nonas ejusdem mensis decessisse scripserunt. At si foedere distinctionis procedamus, nullam prorsus [Col. 0069C] contrarietatem lector offendet. Obiit siquidem D. P. Chrysologus IV nonas Decembris, prope meridiem, ante aram D. Cassiani in templo, ut habent monimenta nostra; at sacrum ejus cadaver nonnisi postera die vesperi fuit sepulturae mandatum; cumque vetus ecclesiae nostrae consuetudo perennis exstiterit annuum concelebrandi depositionis diem, quemadmodum et Ecclesia Ravennas, tunc nobiscum conveniens ad Rubei usque tempora id ipsum praestitisse liquet, facili negotio decipi potuere scriptores qui IV nonas litteris decessisse mandarunt, videntes eadem die ab his ecclesiis anniversarios honores D. Petro nostro deferri. Porro Ferrettus et Carrarius historici Ravennates, Floriusque noster, et pervetustum ecclesiae Imolen. ejusdem sancti Petri officium, diem obitus IV [Col. 0069D] nonas, depositionis autem III, ut diximus, fuisse demonstrant; unde a nostris III, ab aliis IV nonas Decembris annua hujus sacri pontificii recolitur festivitas sancta.

11. Quibusdam sciolis laconismum et breviloquium sanctissimi doctoris nostri haud integre probatum alioquin comperimus, quibus brevitatem distinguentes, [Col. 0070A] alteram probandam, improbandam alteram esse dicimus: primamque esse quae subjectis rebus proportione respondet, [(a) 1Kb] ubi tantum verborum est quantum ad subjectam sententiam necesse est exprimendam; hanc certe aliquam apud eruditos obscuritatem parere negamus. [(b) 1Kb] Secundam vero inaequalem esse, et aliquo ad subjectae rei expressionem [(c) 1Kb] carentem, illamque unam tenebras habere non dubitamus, de qua D. Aug. tract. 67 in Joan. inquit: Est ipsa brevitas altera obscuritas. At quis non videat brevitatem a Chrysologo in sermonibus adhibitam, ubi textus alterati corruptive non habentur, non solum subjectis rebus proportione adaequatam, [(d) 1Kb] verum etiam dilucidam, acumine ornatam, et ingeniis eruditis tantopere aptam, ut eam improbare fatuum, si non impium, [Col. 0070B] quisque sapiens judicare queat? Hocque genere dicendi grandiloquo cum ampla et sententiarum gravitate, et majestate verborum apte usum fuisse reor, quia Nazianzeni sensu, [(e) 1Kb] Quidquid facile percipitur, facile quoque in contemptum venit; atque in omne quod desiderium nostrum fugit, cupiditatem exercet. Vel quia hoc genus virtute caeteris praestet, quemadmodum ea quae de Phocionis brevitate a Plutarcho in Politices scripta feruntur, id apta sunt indicare, dum ait [(f) 1Kb] : Phocionis in dicendo brevitatem omnes admirabantur, quippe Polyeuctus Demosthenem aiebat esse oratorem amplissimum, Phocionem vero persuadendo gravissimum: brevissima enim ejus dictione uberrimas sententias contineri. Quamobrem Demosthenes caeteros non magnifaciens, solitus dicere traditur ut Phocionem surgere [Col. 0070C] conspexisset: Verborum meorum gladius jam surgit. Haec paucula si antea scioli libero meditati fuissent intuitu, forsitan in ferendis judiciis cautiores exstitissent, nec in sua reprehensione reprehensibiles forent.

12. Sermones D. Chrysologi numero centum viginti duo fuisse Sixtus Senensis, [(g) 1Kb] et ejus in hac parte transcriptor Bellarminus tradiderunt [(h) 1Kb] : et ni error in transcribendo fuit, codex Senensis truncus omnino fuerit oportet, cum in exemplaribus impressis et multis mss. centum septuaginta sex videantur; [(i) 1Kb] quamquam ex illis quinque sunt, nempe serm. 53, 107, 128, 129 138 et 149, quos Chrysologum nostrum haud dictasse conjicimus, ut etiam in eos nostrae observationes demonstrant.

[Col. 0070D] 13. Et haec pauca sunt, candide lector, quae in tanta vetustissimorum temporum, et variantium scriptorum obscuritate diuturnis investigata laboribus scrutator veritatis, non temerarius asseverator, divino afflante Spiritu ego, qui lynceus non sum, vix repe rire potui; quae in unum simpliciter collata, ut vides, ad Omnipotentis gloriam, B. Chrysologi venerationem, [Col. 0071A] ac civium nostrorum spiritalem laetitiam, vel catervas, si quae futurae sint, contradicentium aequo animo exspectant, ut multiplicata disquisitione magis magisque summa veritas innotescat, cui una cum viris [Col. 0072A] praeclara piaque cruditione praeditis perpetuo inhaerere valeam, et ob id aeternae immensaeque Veritati juges persolvam aeterna per saecula grates.




[Col. 0071A]
TESTIMONIA.

Pro majori testificatione aliquorum, quae supra in Vita Auctoris memoravimus, accipe, candide lector, litteras D. Chrysologi ad Eutychen, epistolam S. Leonis papae, Dom. Matthaei Phaelli attestationem, aliqua de D. Petro elogia Scriptorum. B. Felicis in aliquot Chrysol. Sermones praefationem, ac Rev. P. Petri Rodulphi episcopi Senogal. epistolam ad senatores Imolenses, ut infra.



I. Epistola S. PETRI CHRYSOLOGI ad Eutychen haereticum.

Dilectissimo et merito honorabili filio Eutycheti presbytero [Col. 0071B] Petrus episcopus Ravennae.

Tristis legi tristes litteras tuas, et scripta moesta moerore debito percurri; quia sicut nos pax Ecclesiarum, sacerdotum concordia, tranquillitas plebis gaudere facit gaudio coelesti; ita nos affligit et dejicit fraterna dissensio, praesertim cum talibus oriatur ex causis. Triginta annis humanae leges humanas adimunt quaestiones; et Christi generatio, quae divina lege scribitur inenarrabilis, post tot saecula disputatione temeraria ventilatur? Quid Origenes principiorum scrutator incurrerit, quomodo Nestorius lapsus sit disputans de naturis non latet prudentiam tuam. Magi Jesum in cunabulis Deum mysticis muneribus confitentur, et sacerdotes, quis sit, qui virginali partu de Spiritu sancto natus est, dolenda interrogatione disquirunt? Cum vagitus daret Jesus in cunis, gloriam in excelsis Deo clamat coelestis exercitus; et modo, quando in nomine Jesu omne genu flectitur coelestium, terrestrium, et infernorum; originis [Col. 0071C] ejus quaestio commovetur? Nos, frater charissime, una cum Apostolo dicimus: Etsi novimus Jesum secundum carnem, sed nunc jam non novimus (II Cor. V, 16): nec possumus curiose perscrutari, qui jubemur honorem dare, et timorem reddere, et exspectare, non discutere, quem judicem confitemur. Haec breviter respondi, frater litteris tuis plura rescripturus, si ad me frater, et coepiscopus noster Flavianus aliqua de hac causa scripta misisset: si enim tibi displicet, quod quidem scribis, tibi ipsi electum judicium; nos quomodo de his judicare poterimus, quos neque vidimus, propter absentiam, et quod intellexerunt eorum taciturnitate nescimus? Justus mediator non est, qui sic unam partem audit, ut nihil alteri parti reservet. In omnibus autem hortamur te, frater honorabilis, ut his quae a beatissimo papa Romanae civitatis scripta sunt obedienter attendas; quoniam beatus Petrus, qui in propria sede vivit, et praesidet, praestat quaerentibus fidei veritatem. Nos enim pro studio pacis et fidei extra consensum [Col. 0071D] Romanae civitatis episcopi causas audire non possumus. Incolumem tuam dilectionem Dominus tempore longissimo conservare dignetur, charissime, et honoratissime fili.

Exstat haec Epistola in fine Sermonum D. Petri Chrysologi in Bibliothecu Patrum 4 edit. tom. V, part. II, cum notis et variis lectionibus Gerh. Vossii. Est etiam ante acta concil. Chalcedon. IV Graece Latineque conscripta, et in Annal. Baron. tom. VI, et in Vita Chrysologi a Petro Rodulpho conscripta, et in archivo senatus Imolae relata.



II. Epistola S. LEONIS papae primi ad Flavianum Constantinopolitanum episcopum contra Eutychetis perfidiam et haeresim.

Leo episcopus dilectissimo fratri Flaviano Constant. episcopo.

1. Lectis dilectionis tuae litteris, quas miramur fuisse tam seras, et gestorum episcopalium ordine recensito, tandem, quid apud vos scandali contigerit atque contra integritatem fidei exortum fuisset, agnovimus: et quae prius videbantur occulta, nunc nobis reserata esse potuerunt. Quibus Eutyches, qui [Col. 0072B] presbyterii nomine honorabilis videbatur, multum imprudens et nimis imperitus ostenditur, ut etiam de ipso dictum sit a Propheta: Noluit intelligere, ut bene ageret, iniquitatem meditatus est in cubili suo (Ps. XXXV, 34). Quid autem iniquius quam impia sapere, et sapientioribus doctioribusque non credere? Sed in hanc insipientiam cadunt qui cum ad cognoscendam veritatem aliquo impediuntur obscuro, non ad propheticas voces, non ad Apostolicas litteras, non ad Evangelicas auctoritates, sed ad semetipsos recurrunt. Sed ideo magistri erroris existunt, quia veritatis discipuli non fuere. Quam enim eruditionem de sacris novi et veteris Testamenti paginis acquisivit, qui nec ipsius quidem Symboli initia comprehendit? Et quod per totum mundum omnium regeneratorum voce depromitur, istius adhuc senis corde non capitur.

2. Nesciens igitur quid deberet de Verbi Dei incarnatione sentire, nec volens ad promerendum intelligentiae [Col. 0072C] lumen in sanctarum Scripturarum latitudine laborare, illam saltem communem et indiscretam confessionem sollicito apprehendisset auditu, qua fidelium universitas profitetur credere se in Deum Patrem omnipotentem, et in Jesum Christum filium ejus unicum, Dominum nostrum, qui natus est de Spiritu sancto ex Maria Virgine. Quibus tribus sententiis omnium fere haereticorum machinae destruuntur. Cum enim Deus, et omnipotens, et aeternus creditur Pater, consempiternus eidem Filius demonstratur, et in nullo a Patre differens, quia de Deo Deus, de omnipotente omnipotens, de aeterno natus est coaeternus: non posterior tempore, non inferior potestate, non dissimilis gloria, non divisus essentia; idem vero sempiterni genitoris unigenitus sempiternus natus est de Spiritu sancto ex Maria Virgine. Quae nativitas temporalis illi nativitati divinae et sempiternae nihil minuit, nihil contulit, sed totam se reparando homini, qui erat deceptus, impendit: ut et mortem vinceret, et diabolum, qui mortis habebat [Col. 0072D] imperium, sua virtute destrueret. Non enim superare nos possemus peccati et mortis auctorem, nisi naturam nostram ille susciperet et suam faceret: quem nec peccatum contaminare, nec mors potuit detinere. Conceptus quippe est de Spiritu sancto intra uterum matris virginis, quae ita illum salva virginitate edidit, quemadmodum salva virginitate concepit. Sed si hunc de Christianae fidei fonte purissimo sincerum intellectum haurire non poterat, quia splendorem perspicuae veritatis obcaecatione sibi propria tenebrarat, doctrinae se Evangelicae subdidisset, dicente Matthaeo: Liber generationis Jesu Christi filii David, filii Abraham (Matth. 1). Apostolicae quoque praedicationis expetisset instrumentum, et legens in Epistola ad Romanos, Paulus servus Jesu Christi, vocatus apostolus, segregatus in Evangelium Dei, quod ante promiserat per prophetas suos in scripturis sanctis de Filio suo, qui factus est ei ex semine David secundum carnem (Rom. I); ad propheticas quoque paginas piam [Col. 0073A] sollicitudinem contulisset, et invenisset promissionem Dei ad Abraham dicentis: In semine tuo benedicentur omnes gentes (Gen. XXII). Et ne de hujus seminis proprietate dubitaret, secutus fuisset Apostolum dicentem: Abrahoe dictae sunt promissiones, et semini ejus. Non dicit et seminibus quasi in multis; sed, quasi in uno, et semini tuo, quod est Christus (Galat. III). Isaiae quoque praedicationem interiore apprehendisset auditu dicentis: Ecce virgo in utero concipiet, et pariet filium, et vocabitur nomen ejus Emmanuel, quod est interpretatum Nobiscum Deus (Isai. VII). Ejusdemque prophetae fideliter verba legisset: Puer natus est nobis, filius datus est nobis, cujus potestas super humerum ejus, et vocabitur nomen ejus magni consilii Angelus, Admirabilis, Consiliarius, Deus, Fortis, Princeps pacis, Pater futuri saeculi (Isai. VII). Haec frustratorie loquens ita Verbum diceret carnem factum, ut editus utero Virginis Christus haberet formam hominis, et non haberet materni corporis veritatem. An forte ideo putavit Dominum nostrum Jesum Christum [Col. 0073B] non nostrae esse naturae, quia missus ad beatam Mariam semper virginem angelus ait: Spiritus sanctus superveniet in te, et virtus Altissimi obumbrabit tibi, ideoque, et quod nascetur ex te sanctum, vocabitur Filius Dei (Lucae II); ut quia conceptus Virginis divini fuit operis, non de natura concipientis fuerit caro concepti? Sed non ita nobis intelligenda est illa generatio singulariter mirabilis, et mirabiliter singularis, ut per novitatem creationis proprietas remota sit generis. Fecunditatem enim Mariae virgini Spiritus sanctus dedit: veritas autem corporis sumpta de corpore est, et Aedificante sibi sapientia domum (Prov. IX), Verbum caro factum est, et habitavit in nobis (Joan. I), hoc est in ea carne quam assumpsit ex homine, et quam spiritus vitae rationalis animavit.

3. Salva igitur proprietate utriusque naturae, et in unam coeunte personam, suscepta est a majestate humilitas, a virtute infirmitas, ab aeternitate mortalitas; et ad resolvendum conditionis nostrae debitum [Col. 0073C] natura inviolabilis naturae est unita passibili, ut, quod nostris remediis congruebat, unus atque idem mediator Dei et hominum homo Jesus Christus, et mori posset ex uno, et mori non posset ex altero. In integra ergo veri hominis perfectaque natura est Deus totus in suis, totus in nostris. Nostra autem dicimus, quae in nobis ab initio Creator condidit, et quae reparanda suscepit. Nam illa, quae deceptor intulit, et homo deceptus admittit, nullum habuere in Salvatore vestigium. Nec quia communionem humanarum subiit infirmitatum, ideo nostrorum fuit particeps delictorum. Assumpsit formam servi sine sorde peccati, humana augens, divina non minuens: quia exinanitio illa, qua se invisibilis visibilem praebuit, et Creator ac Dominus omnium rerum unus voluit esse mortalium, inclinatio fuit miserationis, non defectio potestatis. Proinde qui manens in forma Dei fecit hominem, idem in forma servi factus est homo. Tenet enim sine defectu proprietatem suam utraque natura. Et sicut formam [Col. 0073D] servi Dei forma non adimit: ita formam Dei servi forma non minuit. Nam qui gloriabatur diabolus hominem sua fraude deceptum divinis caruisse muneribus, et immortalitatis dote nudatum duram mortis subiisse sententiam, seque in malis suis quoddam de praevaricationis consortio invenisse solatium, Deum quoque justitiae exigente ratione erga hominem, quem in tanto honore condiderat, propriam mutasse sententiam; opus fuit secreti dispensatione consilii, ut incommutabilis Deus (cujus voluntas non potest sua benignitate privari) primam erga nos pietatis suae dispensationem sacramento occultiore compleret, et homo diabolicae iniquitatis versutia actus in culpam contra Dei propositum non periret.

4. Ingreditur ergo haec mundi infima Filius Dei de coelesti sede descendens, et a paterna gloria non recedens novo ordine, nova nativitate generatus. Novo ordine, quia invisibilis in suis visibilis factus est in [Col. 0074A] nostris; incomprehensibilis voluit comprehendi. Ante tempora manens esse coepit ex tempore. Universitatis Dominus servilem formam obumbrata majestatis suae immensitate suscepit. Impassibilis Deus non dedignatus est esse homo passibilis, et immortalis mortis legibus subjacere. Nova autem nativitate generatus, quia inviolata virginitas concupiscentiam nesciens carnis materiam ministravit. Assumpta est igitur de matre Domini natura, non culpa: nec in Domino Jesu Christo ex utero virginis genito, quia nativitas est mirabilis, ideo nostrae est naturae dissimilis. Qui enim verus est Deus, idem verus est homo, et nullum est in hac unitate mendacium, dum invicem sunt et humilitas hominis, et altitudo deitatis. Sicut enim Deus non mutatur miseratione, ita homo non consumitur dignitate. Agit enim utraque forma cum alterius communione quod proprium est, Verbo scilicet operante, quod Verbi est, et carne exsequente, quod carnis est. Unum horum coruscat miraculis, aliud succumbit injuriis. Et sicut Verbum [Col. 0074B] ab aequalitate paternae gloriae non recessit, ita caro naturam nostri generis non reliquit. Unus enim idemque est, quod saepe dicendum est, vere Dei Filius, et vere hominis filius: Deus per id, quod In principio erat Verbum, et Verbum erat apud Deum, et Deus erat Verbum; homo per id, quod Verbum caro factum est, et habitavit in nobis: Deus per id, quod Omnia per ipsum facta sunt, et sine ipso factum est nihil; homo per id, quod Factum est ex muliere, factus sub lege. Nativitas carnis manifestatio est humanae naturae: Partus Virginis divinae est virtutis indicium. Infantia parvuli ostenditur humilitate venarum. Magnitudo Altissimi declaratur vocibus angelorum. Similis est rudimentis hominum, quem Herodes impius molitur occidere. Sed Dominus est omnium, quem Magi gaudent suppliciter adorare. Jam cum ad praecursoris sui Ioannis baptismum veniret, ne lateret quod carnis velamine tegeretur, vox Patris de coelo intonans dixit: Hic est Filius meus dilectus, in quo mihi bene complacui [Col. 0074C] (Matth. IV). Quem itaque sicut hominem diabolica tentat astutia, eidem sicut Deo angelica famulantur officia. Esurire, sitire, lassescere, atque dormire evidenter humanum est: sed et de quinque panibus quinque millia hominum satiare, et largiri Samaritanae aquam vivam, cujus haustus bibenti praestat ne ultra jam sitiat; et supra dorsum maris plantis non subsidentibus ambulare, et elationes fluctuum increpata tempestate consternere, sine ambiguitate divinum est. Sicut ergo, ut multa praeteream, non ejusdem naturae est flere miserationis affectu amicum mortuum, et eumdem remoto quatriduanae aggere sepulturae ad vocis imperium excitare redivivum; aut in ligno pendere, et in noctem luce conversa omnia elementa tremefacere; aut clavis transfixum esse, et paradisi portas fidei latronis aperire: ita non ejusdem naturae est dicere: Ego et Pater unum sumus (Joan. X); et dicere: Pater major me est (Joan. XIV). Quamvis enim in Domino Jesu Christo Dei et hominis una persona sit; aliud [Col. 0074D] tamen est, unde contumelia in utroque communis, aliud, unde communis est gloria. De nostro enim illi est minor Patre humanitas, de Patre illi est aequalis cum Patre divinitas.

5. Propter hanc ergo unitatem personae in utraque natura intelligendam, et Filius Hominis legitur descendisse de coelo, cum Filius Dei carnem de ea Virgine, de qua est natus, assumpserit. Et rursus Filius Dei crucifixus dicitur, ac sepultus cum haec non in divinitate ipsa, qua unigenitus consempiternus, et consubstantialis est Patri, sed in naturae humanae sit infirmitate perpessus. Unde unigenitum Filium Dei crucifixum et sepultum omnes etiam in symbolo confitemur secundum illud Apostoli, Si enim cognovissent, numquam Dominum majestatis crucifixissent (I Cor. II). Cum autem ipse Dominus noster, atque Salvator fidem discipulorum suorum suis interrogationibus erudiret, Quem, inquit, dicunt homines esse Filium Hominis [Col. 0075A] (Mattn. XVI)? Cumque illi diversas aliorum opiniones retexissent, Vos autem, ait, quem me esse dicitis? Me utique, qui sum Filius Hominis, et quem in forma servi, atque in veritate carnis aspicitis, quem me esse dicitis? Ubi B. Petrus divinitus inspiratus, et confessione sua omnibus gentibus profuturus, Tu es, inquit, Christus Filius Dei vivi. Nec immerito beatus est pronuntiatus a Domino, et a principali petra soliditatem et virtutis traxit, et nominis, qui per revelationem Patris eumdem et Filium Dei est confessus, et Christum: quia unum horum sine alio receptum non proderat ad salutem: sed aequalis erat periculi Dominum Jesum Christum aut Deum tantummodo sine homine, aut sine Deo solum hominem credidisse. Post resurrectionem vero Domini, quae utique veri hominis fuit, quia alter non est resuscitatus quam qui fuerat crucifixus, et mortuus, quid aliud quadraginta dierum mora gestum est, quam ut fidei nostrae integritas ab omni caligine mundaretur? Colloquens enim cum discipulis suis, et cohabitans, atque convescens, et pertractari [Col. 0075B] se diligenti curiosoque contactu ab eis quos dubietas perstringebat admittens, ideo et clausis ad discipulos januis introibat, et flatu suo dabat Spiritum sanctum, et donato intelligentiae lumine sanctarum Scripturarum occulta pandebat: et rursus idem vulnus lateris, fixuras clavorum, et omnia recentissima passionis signa monstrabat dicens: Videte manus meas et pedes, quia ego sum: palpate et videte, quia spiritus carnem et ossa non habet, sicut me videtis habere (Luc. XXIV). Ut agnosceretur in eo proprietas divinae humanaeque naturae individua permanere; et ita sciremus Verbum hoc non esse quod carnem, et ut unum Dei Filium et Verbum confiteremur, et carnem. Quo fidei sacramento Eutyches iste nimium aestimandus est vacuus, qui naturam nostram in Unigenito Dei nec per humilitatem mortalitatis nec per gloriam resurrectionis agnovit. Nec sententiam B. apostoli et evangelistae Joan. X pavit dicentis: Omnis spiritus qui confitetur Jesum Christum in carne venisse, ex Deo est: Et omnis spiritus qui solvit Jesum, [Col. 0075C] ex Dco non est et hic est Antichristus (I Joan. IV). Quid autem est solvere Jesum, nisi humanam ab eo separare naturam, et sacramentum fidei, per quod salvati sumus, impudentissimis evacuare figmentis? Caligans vero circa naturam corporis Christi, necesse est ut etiam in passione ejus eadem obcaecatione decipiat. Nam si crucem Domini non putat falsam, et susceptam pro mundi salute, supplicium verum fuisse non dubitat, cujus credit mortem agnoscat et carnem. Nec diffiteatur nostri corporis hominem, quem cognoscit fuisse passibilem: quoniam negatio verae carnis negatio est etiam corporeae passionis. Si enim Christianam suscepit fidem, et a praedicatione Evangelii suum non avertit auditum, videat quae natura transfixa clarius pependerit in crucis ligno, et aperto per militis lanceam latere crucifixi intelligat, unde sanguis et aqua effluxerint, ut Ecclesia Dei et lavacro rigaretur, et poculo. Nec transitorie legat ejusdem Apostoli verba dicentis: Scientes quod non corruptibilibus [Col. 0075D] argento et auro redempti estis de vana vestra conversatione paternae traditionis, sed pretioso sanguine quasi Agni contaminati, et immaculati Jesu Christi (I Petr. I). B. quoque Joannis Apostoli testimonio non resistat dicentis: Et sanguis Jesu Christi Dei emundat nos ab omni peccato (I Joan. I). Et iterum: Haec est victoria, quae vincit mundum, fides nostra; et quis est qui vincit mundum, nisi qui credit quoniam Jesus est Filius Dei? Hic est qui venit per aquam et sanguinem, Jesus Christus: non in aqua solum; sed in aqua et sanguine. Et spiritus est, qui testificatur, quoniam Christus est veritas. Quia tres sunt qui testimonium dant, spiritus, aqua, et sanguis; et hi tres unum sunt (I Joan. V). Spiritus utique sanctificationis, et sanguis redemptionis, et aqua baptismatis: quae tria unum sunt, et individua manent, nihilque eorum a sui connexione sejungitur, quia catholica Ecclesia hac fide vivit, ac proficit, ut in Christo Jesu nec sine [Col. 0076A] vera divinitate humanitas, nec sine vera credatur humanitate divinitas.

6. Cum autem ad interrogationem examinis vestri Eutyches responderit dicens: Confiteor ex duabus naturis fuisse Dominum nostrum ante adunationem, post adunationem vero unam naturam confiteor; miror tam absurdam tamque perversam ejus professionem nulla indicantium increpatione reprehensam, et sermonem nimis insipientem nimisque blasphemum ita omissum, quasi nihil quod offenderet esset auditum; cum tam impie duarum naturarum ante incarnationem unigenitus Dei Filius fuisse dicatur, quam nefarie, postquam Verbum caro factum est, natura in eo singularis asseritur. Quod ne Eutyches ideo vel recte, vel tolerabiliter aestimet dictum, quia nulla vestra est sententia confutatum, sollicitudinis tuae diligentiam commonemus, frater charissime, ut, si per inspirationem misericordiae Dei ad satisfactionem causa perducitur, imprudentia hominis imperiti etiam hac sensus sui macula per te purgetur. Qui quidem [Col. 0076B] sicut gestorum ordo patefecit, pene coeperat a sua persuasione discedere, cum vestra sententia coarctus profiteretur se dicere quod ante non dixerat, et ei fidei acquiescere cujus prius fuisset alienus. Sed cum anathematizando impio dogmati noluisset praebere consensum, intellexit eum fraternitas vestra in sua permanere perfidia, dignumque esse qui judicium condemnationis exciperet. De quo si fideliter atque utiliter doleat, et quam recte mota sit episcopalis auctoritas vel sero cognoscit; vel si, ad satisfactionis plenitudinem, omnia quae ab eo male sunt sensa viva voce et praesenti subscriptione damnaverit, non erit reprehensibilis erga correctum quantacumque miseratio: quia Dominus noster verus et bonus Pastor, qui animam suam posuit pro ovibus suis (Joan. X), et qui venit animas hominum salvare, non perdere (Luc. IX), imitatores nos vult esse suae pietatis; ut peccantes quidem justitia coerceat, conversos autem misericordia non repellat. Tunc enim demum fructuosissime fides vera defenditur, quando etiam a [Col. 0076C] sectatoribus suis opinio falsa damnatur. Ad omnem vero causam pie ac fideliter exsequendam fratres nostros Julianum episcopum et Renatum presbyterum tit. S. Clementis, sed et filium meum Hilarium diaconum vice nostra direximus, quibus Dulcitium notarium nostrum, cujus fides nobis est saepe probata, sociavimus, confidentes ad futurum Divinitatis auxilium, ut is qui erraverat, damnata sensus sui pravitate, salvetur. Deus te incolumem custodiat, frater charissime. Data idibus Junii, Asterio et Protogene viris clarissimis consulibus, aera 486.



III. Epistola MATTHAEI PHAELLI cathedralis ecclesiae Imolensis praepositi, transumpta ex tabella ipsius manuscripta qua testatur se corpus B. Petri Chrysologi attrectasse.

Matthaeus Phaellus praepositus Corneliae urbi salutem.

Tibi gratulor, et mihi gaudeo, Cornelia parens, [Col. 0076D] tantum me pignus hic fodiendo comperisse, Chrysologi scilicet concivis nostri corpus, quod tu forsitan dubitans quandoque hic latere titubasti. Id igitur ego Matthaeus Phaellus hujus aedis praepositus licet indignus plena fide confiteor a quatricentesimo quinquagesimo quinto anno, etc., honorifice sepultum propriis manibus attrectasse, juxtaque reverendi Patris et D. Domini Simonis Imolensis episcopi isthoc sarcophago fideliter collocasse anno Domini nostri Jesu Christi 1497, die vero vigesima nona Augusti, seu sextilis, sedente clementiss. Patre Domino Alexandro VI pontif. max. et praesiden. illustriss. D. Catharina Sfortia, et praeclarissimo primogenito D. Octaviano vicecomite de Riario Imolae, Forolivii quae pro S. Rom. Eccl. vicar. Rogitemus itaque, Cornelienses, pientissime summum illum, maximum, cunctipotentem Deum, ut gregem suum Imolensem Pastor verus non deserat; sed per merita sanctorum omnium [Col. 0077A] quos nostrae urbis civitas humilissime colit, nos a bellorum turbine protegat, vesana fame tueatur, et a dira peste incolumes conservare dignetur, qui vivit et regnat in saecula saeculorum. Amen.


Ergo precor, praesul, qui nunc tua templa recondo.
   Sis mihi, sisque tuo propitius populo.



IV. Eximii Doctoris PETRI CHRYSOLOGI Vitae Elogium ex JOANNE TRITEMIO religiosissimo viro abbate Spanhemensi de Ecclesiasticis Scriptoribus.

Petrus archiepiscopus Ravennas vir eruditus atque sanctissimus, in vita multis coruscans miraculis in declamandis homiliis ad populum excellentis ingenii fuit; multosque tam verbo quam exemplo ad veritatis tramitem convertit. Multa scripsit pro aedificatione fidelium, de quibus feruntur: Sermones, et Homiliae plures lib. I; Ad Eutychen Epistola, quae incipit: Tristis legi tristes litteras. Scripsit etiam Epistolas alias. Claruit sub Mart. Aug.


[Col. 0077B]
V. Epistola nuncupatoria R. P. AGAPITI VICENTINI Canon. Lateran. Ordin. Rectoris. Ad Em. Card. Herculem Gonzagam, ante sermones ipsius Chrysologi ejus studio primum Bononiae impressos an. Dom. 1534 relata.

Cum mihi sanctissimi pariter ac eloquentissimi viri Petri Chrysologi Ravennatis archiepiscopi sermones quamplurimi, omni certe auro gemmisque pretiosissimis longe pretiosiores, in manus venerint, non injuria in avaritiae crimen vocandus judicarer, si aut diutius clarissimis rebus tenebras obduci permitterem, aut nostros homines tam excellentis ingenii monimentis non sine magno eorum incommodo detrimentoque spoliatos atque orbatos aequo animo sustinerem: cum praesertim, ut quidam inquit sapiens, non plus utilitatis afferat hominum generi abscondita sapientia, quam aut gemmae reconditae, aut invitus defossusque thesaurus. Propterea ut, quantum in me est, non solum mihi, sed aliis etiam prosim, eos nunc [Col. 0077C] demum Chrysologi sermones in publicum proferre statui: quandoquidem in his nihil non eruditum, non excellens, non absolutum offendas. Tanta est enim hujusce viri divinarum omnium humanarumque rerum cognitio, tamque incredibilis ac propemodum divina dicendi vis, tantaque copia, ut neminem satis admiraturum putem, cum eum viderit aureum illud eloquentiae flumen effundentem. Nam sive occulta atque abdita divinorum oraculorum sensa conetur explicare, quis hoc homine subtilior? sive coelestis ac salutaris disciplinae velit rationes reddere, quis illo scientior? aut ad virtutem cohortari cupiat, quis ardentior? aut a vitiis revocare studeat, quis acrior? Denique vel claros viros contendat in coelum laudibus efferre, quis gravior? vel in improbos invehi, quis vehementior? Unde non immerito Chrysologus a nostris et habitus est, et nominatus. Cujus tamen in perpurgandis ac potius instaurandis hisce sermonibus, incredibile dictu est, quantum laboris susceperim: [Col. 0077D] propterea quod is eodex, quem principio nacti fuimus, proximorum saeculorum inscitia quadam quasi rubigine ita cum foedatus erat, tum mancus, ut nulla ferme in eo pars integra, atque incorrupta reperiretur. Verum nos quantum ex antiquorum exemplarium collatione assequi potuimus, opem auxiliumque afferre conati sumus. Quare effectum est, nisi mea me fallit opinio, ut disertissimi hujusce viri scripta in pristinum jam bene nitorem, nonnullis tamen excepiis, restituta sint.

Caetera omittuntur, quae ad rem non faciunt.



VI. B. FELICIS, XL Ravennatum archiepiscopi, in Sermones aliquot S. Petri Chrysologi Praefatio. Ex mss. codicibus Serm. Chrysol. Valicellae, Caesenaeque et alibi.

Divina charismatum dona de coelesti thesauro prolata [Col. 0078A] dum largis virtutum mysteriis religiosa corda uberrime replevere, ita suavitatem sancti Spiritus odorifica narratione distribuunt, ut et manifestis pandantur elogiis, et ornamenta salutis existant, juxta Domini vocem in sacris Evangelii paginis intonantem: Qui credit in me, flumina de ventre ejus fluent aquae vivae (Joan. VII, 38). Et iterum: Aperi os tuum, et implebo illud (Psal. LXXX). Et Salomon: Spiritus dabit sapientiam quaerentibus se: Et docentium linguas fecit disertas (Prov. II; Sap. XI). Quamobrem venerabilis beatusque pontifex Petrus Ravennatis Ecclesiae praefulgidum decus, et catholicae veritatis praecipuus doctor, calore superni amoris accensus, et rigatione perennis gratiae irroratus, digno eloquii sui ornamento vernantium lectionum opuscula de singulis Evangeliorum parabolis polito sermone conficiens delectabili dulcedine aures omnium replevit, et corda. Proinde, dilectissimi, pastoris tanti intenta et anxia mente scripta legamus, et ardenti desiderio ulnis spiritalibus amplectamur; quatenus fructum [Col. 0078B] laboris in nostrae mentis cellario recondentes simul cum eo magnificae laudis gloria perfruamur, et praemia aeterni muneris capiamus.

Hoc humilis praesul Felix de pauperculo cordis cellario sermone exiguo legentibus obtulit munus, finis.



VII. Epistola R. P. F. PETRI RODULPHI TUSSIGNANENSIS ad senatores Imolae retata in Commentariis ipsius Senatus anno Domini 1595.

Illustribus et nobilibus viris DD. confalonerio, conservatoribus, ac senatui Imol. F. Petrus Rodulphus Tussignanensis, episcopus Senogalliensis et comes, salutem atque felicitatem.

Piam sane et salutarem personaque vestra dignissimam cogitationem audivi nunc vobis in animo versari de beatiss. Petri Chrysologi, civis olim nostri, clarissimis ingenii monumentis in lucem revocandis Quod quidem non modo summopere mihi probatur, [Col. 0078C] qui video vos tum civi de patria vel potius de tota Christiana republica benemerito parem pro viribus gratiam rependere, tum vero universis sacrarum litterarum studiosis hoc pacto prodesse; verum etiam ut ad sanctum propositum urgendum et celeriter absolvendum vos adhortor, eo magis impellor, quod inter omnes constat, vel imperitorum negligentia temporum, vel librariorum injuria, seu forsan nonnullorum invidentia factum esse ut ejus doctissima atque sanctissima scripta partim obscurata, partim sint deperdita; quae vero sunt relicta, quasi naufragio tam corrupta, et contaminata, ut vix legi, quaedam etiam adeo perplexa, et involuta, ut vix intelligi queant. Praeterea ut ego communis patriae nostrae beneficentiaeque vestrae debita veluti gratiarum munera persolverem, ipsius vero Chrysologi manibus gratum officium praeatorem, non ab re facturum me putavi, si vestrum istud consilium aliquo meo labore et industria adjuvarem. Adjumentum autem nullum afferri posse majus a me comperi, [Col. 0078D] quam auctoris hujus homiliis, quoad fieri possit, corrigendis et emendandis, ut ab omni, quam adhuc inter sordes et tineas passae sunt, iujuria vindicentur: sicque ab earum lectione, qua, propter auream scriptoris eloquentiam, unde cognomen adeptus est, summi et egregii viri antea sunt delectati, nullus posthac refugiat. Vitam quoque hujus sanctiss. viri qua potui brevitate ac diligentia descripsi. Pervolutavi hac de causa antiqua veteraque tabularia, quae vel ex Vaticana, vel ex ampliss. Serletana bibliotheca habere potui; sicque fideliss. vetustissimorum codicum collatione adhibita, hunc B. Petri Chrysologi sermonum librum quam diligentissime emendare, sanareque laboravi, et proprio nitori prope restituere. Denique nullo officii pietatisque genere omisso, non antea conquievi, quam scholia quaedam adjecerim, observationesque plurimas, quibus, et emendationum nostrarum ratio affertur, et difficiliora [Col. 0079A] loca quam facillime explicantur. Hoc autem quidquid laboris est, quod libentissime vobis clarissimis viris dedicatum, et grati animi ergo consecratum, [Col. 0080A] volo, alacri vultu accipite, ac si probatur, edite, meique memores valete.

Senogalliae pridie idus Martii 1594.




[Col. 0079A]
SCHOENEMANNI NOTITIA IN QUA LOCUS, TEMPUS ET FORMA OMNIUM EDITIONUM S. PETRI CHRYSOLOGI INDICANTUR.

Multis jam edissertis de vita et operibus B. Petri Chrysologi, non erit forte ingrata lectori de scriptorum S. Patris editionibus notitia sequens: quam nomen et aetas Auctoris eximiam et universam sat pollicentur. EDIT.

[Col. 0079B] Dictum est, sermonum Petri Chrysologi collectionem, qualem modo indicavimus, esse antiquissimam, upote quae a Felice Ravennatensi et ipso episcopo numero XLI, ineunte saeculo octavo (tenuit enim sedem episcopalem ab anno circiter 707 usque ad a. 717) instituta et prologo ornata est, qui non solum in codicibus mss. sermonibus praefixus conspicitur, sed exinde etiam exscriptus et Vitae Petri a Dominico Mita conscriptae adjectus est [(a) 1Kb] Eam octingentis et quod excurrit saeculis post a situ primus vindicavit Agapitus Vicentinus et Bononiae typis Jo. Bapt. Phaelli ex unico codice imprimendam dedit. Inde recusa est Coloniae Agrippinae a. 1541 et 1618; Parisiis 1574, 1585, 1612, 1614, 1618, 1631, 1633; Antuerpiae, 1577; Venetiis, 1588 et 1636; Moguntiae, [Col. 0079C] 1607 et 1613; Lugduni, 1622, 1623, 1627, 1634, 1636; sed plures undique ab officinarum negligentia maculas vitiaque contraxit. Novam recensionem ad manuscriptos quosdam codices Romae inventos exactam paraverat Petrus Rodulphius, Tussignanensis, olim Senogalliae praesul, eamque scholiis suis illustratam a. 1594 editionis causa obtulerat senatui Imolensi. Ac litterae ejus quidem in Commentaria senatus relatae sunt, sed quid codici isti acciderit, ignoratur [(b) 2Kb] . Perfecit tamen novae editionis consilium Dominicus Mita, textumque ad vetustos codices recognitum et scholiis suis non admodum doctis enucleatum proposuit Bononiae a. 1643 in-4o. Sed hujus editionis fructus ad Gallos quidem et Germanos non pervenerunt, quippe qui non cessarunt antiquiora [Col. 0079D] exemplaria iterato describere, licet non deessent, qui meliora optarent. Erant enim, quos Chrysologi dictio delectaret, et qui acumen quoddam sententiarum in eo admirarentur. Fertur quoque doctus aliquis Suecus Zacharias Lundius commentarios variarum lectionum et animadversionum in Chrysologum [Col. 0080B] condidisse, qui lucem quidem non viderunt, sed Jo. Alb. Fabricii tempore mss. servabantur Hafniae apud Rostgaardum [(c) 1Kb] . Enimvero in Italia ipsa Mitae editio nonnisi post integrum fere saeculum, iterum typis Venetis anno 1740 exscripta est. Novae postea editionis adornandae consilium invasit Sebastianum Pauli sacerdotem congregationis Matris Dei Lucensis, qui quidem non vulgares res a multifaria sua doctrina exspectari jussit. Prodiit opus Venetiis a. 1750 collaudatum a Mansio, quem nemo justum hac in re arbitrum reputari oportere inficiabitur; tametsi justam editoris diligentiam in quibusdam, quae idem de eo retulit, desideres.

Epistolae ad Eutychetem duplicem vulgo tradunt exstare editionem, unam in S. Leonis M. editionibus [Col. 0080C] Quesnelliana anterioribus, in qua totum caput secundum post verba, Haec breviter respondi, frater, litteris tuis, desit; alteram integram, quam primus ediderit Gerardus Vossius a. 1604. Qua in re tanto magis fides habenda esse videtur Quesnello, cum addit priorem descriptam esse ex codice ms. Bibliothecae Thuaneae; quem etiam bona fide secuti sunt Ballerinii.

Nihilominus haec falsa sunt. Quippe nulla est Leonis M. ante Quesnellum editio, in qua haec epistola occurrat. Experientia hoc edocti sumus, et ne nos ipsi fefellisse credamus faciunt indices ordinem Epistolarum in editionibus superioribus repraesentantes, in Quesnelliana juxta quam Balleriniorum editione obvii [(d) 1Kb] . Sed nec magis verum est alterum, quod [Col. 0080D] idem Quesnellus scripsit, integram epistolam a Gerardi [Col. 0081A] Vossii editione demum esse profectam. Etenim dudum ante integra Latine legebatur in Actis concilii Chalcedonensis, quae ipse Vossius laudat. Dicendum potius, in quibusdam mss. codicibus, quorum fontes monstrarunt Ballerinii, inveniri hanc epistolam dimidio breviorem et capite secundo a laudatis verbis carentem; sed editorum textus sanior ex actis concilii Chalcedonensis profluxit.


SAECULO XVI.

1534. Bononiae, ex typographia Jo. Bapt. Phaelli; in-4o. S. Petri Chrysologi Sermones . . . . .

Editor P. Agapitus Vicentinus Canon. Lateran. ordin. rector inscripsit hosce sermones cardinali Herculi Gonzagae, deque sua in edendo opera haec [Col. 0081B] praefatus est: Cum mihi sanctissimi pariter ac eloquentissimi viri Petri Chrysologi Ravennatis episcopi Sermones quam plurimi, omni certe auro, gemmisque pretiosiores in manus venerint, non injuria in avaritiae crimen vocandus judicarer, si aut diutius clarissimis rebus tenebras obduci permitterem: aut nostros homines tam excellentis ingenii monimentis non sine magno eorum incommodo detrimentoque spoliatos atque orbatos aequo animo sustinerem: . . . . cujus tamen in perpurgandis ac potius instaurandis hisce sermonibus, incredibile dictus est, quantum laboris susceperim: propterea, quod is codex, quem principio nacti fuimus, proximorum saeculorum inscitia quadam quasi rubigine ita cum foedatus erat, tum mancus, ut nulla ferme in eo pars integra atque incorrupta reperiretur. Verum nos quantum [Col. 0081C] ex antiquorum exemplarium collatione assequi potuimus, opem auxiliumque afferre conati sumus. Quare effectum est, nisi mea me fallit opinio, ut disertissimi hujus viri scripta in pristinum jam bene nitorem, nonnullis tamen exceptis, restituta sint. Notatur haec editio oppido rarissima, in Catalogo Bibl. Barberinianae et Pinellianae.

1538. Coloniae, apud Petrum Quentel; in-fol. Epistola integra Petri Ravennatis episcopi ad Eutychem abbatem; in Praeambulis Conc. Chalcedonensis; in ed. Conciliorum Petri Crabbe tom. I, fol. CCCXCIV.

1541. Coloniae Agrippinae; in-fol. S. Petri Chrysologi . . . Sermones. Laudat hanc ut superiorem quoque Dominicus Mita, et ex eo Jo. Alb. Fabricius in Bibl. M. et Inf. Lat. qui voluminis formam ascripsit. [Col. 0081D] Notatur in Cat. Bibl. Bodl. abs voluminis forma.

1544. Parisiis; in-8o. S. Petri Chrysologi . . . . Sermones. Commemorat hanc descriptionem Fabricius I.I, additque in Autographis Rudolphinis, tom. I, p. 467, eam praeter rem pro prima venditari. At in Cod. Bibl. Bodleianae exstat editio Parisiis 1545, in-8o, quae eademne sit, an diversa, nescio.

1574. Parisiis, apud Hieronym. de Marnef; in-8o. S. Petri Chrysologi Sermones.

In hanc editionem emendationes suas scripsit Latinus Latinius. Fabricius octonis factam esse prodidit. Apud Dom. Mitam laudatur editio Parisiensis a. 1575.

1577. Antuerpiae . . . . . Petri Chrysologi Sermones. Laudat Mita in praefatione.

[Col. 0082A] 1579. Coloniae Agrippinae, apud Jo. Carolum Munnich; in-4o. Editio Sermonum Petri Chrysologi et Maximi Taurinensis quae hunc annum operarum vitio in titulo gerit, ad sequens saeculum referri debet.

1585. Parisiis, apud Hieron. de Marnef; in-8o. D. Petri Chrysologi archiepiscopi Ravennatis opus Homiliarum nunc primum editum (sic).

1588. Venetiis. Petri Chrysologi Sermones. Teste Mita I. I.


SAECULO XVII.

1604. Moguntiae, apud Balthas. Lippium sumpt. Ant. Hierat; in-4o. Petri Ravennatis seu Chrysologi epistola contra Eutychen, Graece et Latine cum notis Gerardi Vossii D. et praepositi Tungrensis; in Miscellaneis SS. aliquot Patrum Graecorum et Latinorum [Col. 0082B] antehac non editis; adjectis Operibus Gregorii Thaumaturgi, pagg. 205-8. Graeca ad cod. ms. card. Sirleti, Latina ex codd. Vaticanis num. 2574, 2576 et 2580, edita sunt. Ac in prioribus duobus non nisi prior pars Epistolae exstabat.

1606. Coloniae, Agr. sumptib. Jo. Gymnici et Ant. Hierat; in-fol. Petri Ravennatis Epistola ad Eutychen Lat. in Sev. Binii Conciliis, t. II, ab initio, inter Epistolas praeambulares in Conc. Chalced. oec.

1607. Moguntiae; in-8o. S. Petri Chrysologi Sermones. Laudat hanc editionem usu sibi cognitam Christianus Daumius.

1609. Romae, ex typogr. Vatic.; in-fol. Petri Ravennatis Epistola ad Eutychen, Gr. Lat.; in Concil. gen. Eccl. Cathol. t. II, p. 22. Graeca ad codices mss. [Col. 0082C] Bibl. Vaticanae, Sfortianae, Columnensis, olim card. Sirleti et Ant. Augustini archiep. Tarraconensis descripta sunt.

1612. Parisiis, apud Hieron. de Marnef; in-8o. D. Petri Chrysologi opus Homiliarum sive Sermones CLXXVI. Accessit ejusdem Epistola ad Eutychen presbyterum Graece et Latine, cum notis et variis lectionibus ex mss. Vatic. et cardin. Sirleti edita. Cat. Bibl. Reg. Paris., cujus exemplari passim additae sunt emendationes ex ms. codice studio T. Mantelli.

1613. Moguntiae . . . . . . Petri Chrysologi Sermones. Dom. Mita in Praef.

1614. Parisiis, apud Claudium Morellum; in-fol. S. Petri Chrysologi archiepiscopi Ravennatis eruditissimi et sanctissimi Sermones; cum Leone Magno [Col. 0082D] et Maximo Taurinensi.

1618. Parisiis, sumpt. Sebast. Cramoisy; in-fol. S. Petri Chrysologi . . . Sermones; cum iisdem repetitae editionis.

1618. Coloniae, apud Ant. Hierat; in-fol. Petri Chrysologi episcopi Ravennatis homiliae de Dominicis et Festis aliquot solemnioribus totius anni, ex impressione Parisiensi; ejusdem Epistola ad Eutychen cum Notis Gerardi Vossii; in Bibl. PP. t. V, p. 11.

1623. Lugduni, sumpt. Claudii Landry; in-fol. Petri Chrysologi . . . . Sermones; cum Leone M. et aliis homiliarum auctoribus. Dominicus Mita Lugdunenses editiones praeter hanc enumerat annorum 1622, 1627, 1634 et 1636.

[Col. 0083A] 1631. Parisiis . . . . . Petri Chrysologi Sermones.Nescio an cum iisdem auctoribus, an seorsim. Laudat Dom. Mita.

1633. Lugduni . . . . . in-fol. S. Petri Chrysologi Sermones; in Heptade praesulum Christiana sapientia et facundia clarissimorum THEOPH. RAYNAUDI.

Accessit Epistola ad Eutychem; item Vita Chrysologi, testimonium Trithemii et index duplex.

1636. Venetiis . . . . . Petri Chrysologi Sermones. Teste Mita.

1636. Bononiae . . . . . Iidem. Eodem sponsore.

1643. Bononiae, per Nicolaum du Solié; in-4o. D. Petri Chrysologi Forocorneliensis, Ravennatum archiepiscopi, Homiliae sacrae, sive Sermones aurei, recogniti, emendati, ac maxima parte [variis lectionibus, [Col. 0083B] scholiis et observationibus] illustrati; opera et studio Dominici Mitae. Cat. BibI. Reg. Paris.

Nobis ad manum est exemplar Venetum ad Bononiense, ut videtur, satis accurate expressum. Inde discimus Dominicum Mitam sacerdotem parochum Ugutionelli, antea legum studio et forensibus negotiis vacantem, hominem mediocriter doctum longo correctioris Chrysologi textus desiderio exercitum, tandem cum mss. aliquot codicum copiam nactus esset, adductum esse, ut ipse operam suam ei perpurgando illustrandoque commodaret: Ulterius perquirendo, inquit, didici hujus operis adhuc quatuor superesse manuscripta exemplaria, nempe duo Romae parum ab impressis discrepantia: sed Urbini unum in Roveriana, Cesenae alterum in Franciscana bibliotheca, [Col. 0083C] quae inter se cunctis pene conveniunt, at in quamplurimis a vulgatis discordant. Quare aditu ad manuscripta vix patefacto, ea ipsa partim per amicos, partim per me ipsum pervolutavi et adhibito sodali semel ac a capite usque ad calcem cum exemplari primum Bononiae impresso contuli, atque errata quaecumque, ut licuit, calamo correxi; variasque nec inutiles lectiones in margine ascripsi, mendosis, quibus mss. exuberant, rejectis, et si quid ex illis omni ex parte emendari nequivit, studui id mentis speculatione supplere; tametsi hoc raro factum est, quod haec ratio maximis difficultatibus obstructa lubrica sit et fallax. Addidit scholia ineruditis saltem profutura, aut litteratorum mentes stimulatura, quo praestantiora scrutentur. Sunt partim moralia, partim sensum fusius quam plerumque [Col. 0083D] opus erat, illustrant, raro ad dogmata aut historias descendit, et tum fere Scholia et Notationes, vel Observationes inscripsit; rarissime de varietate aut emendatione lectionis disputat. Confecit praeterea indices duos, alterum alphabeticum Sermonum, in quo tamen non tam singuli sermones, quam materiae in quolibet sermone primario exaratae recensentur, alterum rerum et verborum notabilium. Hinc vero elenchum juxta ritum Evangeliorum, quae in sacro pro tempore leguntur, in superioribus ad concionatorum usum plerumque addi solitum velut supervacaneum omisit. Tandem et Vitam Petri Chrysologi ex ipsius homiliis, et variis scriptorum monumentis, tum impressis, tum manuscriptis accurate conquisitam, studiose [Col. 0084A] collectam et ordinatim digestam addidit, eique pro majori, ut ait, aliquorum quae in ea memorasset testificatione sequentia subjunxit documenta: 1o Epistolam S. Petri Chrysologi ad Eutychem haereticum; 2o Epistolam Leonis papae I ad Flavianum Constantinopolitanum episcopum contra Eutychetis perfidiam et haeresim; 3o Epistolam Matthaei cathedralis ecclesiae Imolensis praepositi, transsumptam ex tabella ipsius manuscripta, qua testatur se corpus B. Petri Chrysologi attrectasse; 4o Elogium ex Trithemio; 5o Agapiti Vicentini praefationem ad editionem Bononiensem; 6o praefationem B. Felicis, XL Ravennatum archiepiscopi in Sermones aliquot S. Petri Chrysologi ex mss. codd. Valicellae, Cesenaeque et alibi; 7o Epistolam F. Petri Rodulphii Tussignanensis, episcopi Senogalliensis [Col. 0084B] ad senatores Imolae, qua Sermones Petri Chrysologi a se recognitos ipsis edendos offerebat, ex Commentariis ipsius Senatus a. 1595 desumptam.

Sic elaboratum Opus pellexit, inquit, ad inscribendum: Sermones maxima ex parte illustrati, quod eorum codex, Vitaeque index e tenebris erutus, et a sordibus vindicatus magis quam antea sit legentibus enucleatus ac declaratus; nitore insuper atque splendore longe omnibus exemplaribus hac opera praestet. In quo faciundo, pergit, quos sumptus, labores et pericula subierim, quam aegra saepius valetudine prostratus jacuerim; quosque adversarios ac desertores domi forisque fuerim perpessus, scit ipse qui tandem e coelo protexit, Chrysologus sanctus; sciunt multi docti probatique Patres, qui me etiam inter silvas ad animarum curam [Col. 0084C] longe a sapientum congressu residentem, librorum et bonae valetudinis expertem adversa prope omnia superasse, et opus propositum aliqua demum ex parte absolvisse mirantur; quod adhuc in tenebris delitesceret, nisi illorum sincero judicio nunc edere fuissem compulsus. Postremo de stylo suo excusationem addit necessariam utique et vere facetam. Ait enim juxta Senecae monita in hoc opere componendo magis se quaesivisse quid scriberet; inde, et quia aliorum sententias referens propriis verbis transcribendas censuisset, necesse fuisse ut stylus multorum et ex multis constans non idem semper haberetur. Quod si tamen tam in componendo quam in transcribendo multa excidissent, quae vel oscitanter, vel minus apte posita essent, hoc Dei permissu factum lectores arbitrari [Col. 0084D] jubet, ut tandem Sciant gentes quoniam homines sunt (secundum psalm. IX). Nuncupavit editionem suam Ferdinando Millino S. Imolensis Ecclesiae episcopo et Balneariae comiti, ep. d. ex aede sucra Paroeciae S. Agnetis Ugutionelli: V. Kal. Aprilis h. a.

1644. Parisiis, ex Typogr. Regia; in-fol. Petri Ravennatis Epistola ad Eutychem, Gr. Lat.; in Concil. Coll. Regia. Tomo VIII, p. 41.

1661. Parisiis, apud Simeonem Piget; in-fol. S. Petri Chrysologi . . . . opera; in Theoph. Raynaudi Heptade h. a. et l. recusa.

1662. Parisiis, sumpt. Ant. Bertier; in-fol. S. Petri Chrysologi Sermones varii juxta anni totius Evangelia, [Col. 0085A] festa Dominica et Sanctorum digesti; in Franc. Combefisii Bibliotheca PP. Concionatoria.

Sequitur Combefisius Dominicum Mitam, cui in plerisque etiam de vita Petri astipulatur. Sed ipsi haud displicet sententia, non omnes hujus collectionis sermones unius ejusdemque esse auctoris, quamquam non ab argumentis ex singulis sermonibus ductis sic colligit, sed eo potius, quod in aliis veluti Chrysostomo, Bernardo et aliis homiliarum scriptoribus fieri consuevit.

1666. Parisiis, apud Carolum Savreux; in-4o. S. Petri Chrysologi Sermones quinque de Oratione Dominica, sub titulo: S. Petri Damiani S. R. E. Cardinalis; in LUCAE DACHERII Spicilegio vet, aliquot scriptorum, qui in Galliae bibliothecis maxime Benedictinorum [Col. 0085B] latuerant tomo VII, pagg, 120-137.

Quod saepius accidit talium Collectionum auctoribus, non excepto Baluzio, litteratissimo viro, ut, dum sua unius opera tantam curam sustinere aggressi essent, aut memoria aut diligentia interdum deficerent et dudum edita pro ineditis venditarent, id Dacherio etiam in his sermonibus accidit, qui in Feliciana collectione num. 67, 68, 70, 71, 72, et quidem emendatiores leguntur, quam hic ex codice quodam Corbeiensi repraesentantur. Monitus hac de re, tomo VII, post indicem contentorum haec ascripsit: »Ut in tomo VII Spicilegii Petro Damiano sermones 5 in Orationem Dominicam tribuerem, suasit codex ante annos scriptus quadringentos, qui Petri Damiani nomen distincte praeferebat. At postquam in publicum prodiit [Col. 0085C] tomus ille, monuit me suis litteris doctissimus theologus noster Steph. de Marcés, Sermones hosce Petri Ravennatis sive Chrysologi esse genuinos, ob varias et minime spernendas rationes; queis lubens calculum adjicio meum. Eruditis tamen relinquo judicium.« Sic ille; non allatis quas ipse doctus ille suppeditaverat rationibus, quarum gravior nulla tamen esse poterat, quam quod jam dudum in antiquissima, certe Petro Damiano antiquiore Sermonum Chrysologi collectione exstarent et cum ea excusi essent. Sed haec fateri illum fortasse puduit. Attamen et in Indice generali tomo XIII Spicilegii subjecto Petri Chrysologi esse notavit, ejusque nomen etiam praeferunt in secunda hujus operis editione, licet curator ejus Ludovicus Franciscus Joseph de la Barre prorsus [Col. 0085D] nesciret quo jure posterius priori esset praeferendum. Reprehendit potius Dacherium quod rationes, quae ipsum, ut suo codici minus fideret impulissent, non ediderit, additque, si quis malo exemplo ab eo factum esse contenderet, se minime adversaturum. Qui si editum aliquem Chrysologi Sermonum codicem inspexisset, non modo rationes illas facile ipso deprehendisset, [Col. 0086A] sed caruisset etiam multis quas ibidem protulit, non ineptis sane sed minus necessariis emendationibus, quippe quae plerumque omnes jam in antiquioribus editionibus Chrysologi distincte leguntur [(a) 1Kb] , Ejus vero et Dacherii exemplum fraudi fuit aliis, veluti Fabricio et Mansio, immo et novissimo editori in tantum, ut quinque istos Sermones caeteris superaddendos curaret.

1670. Cygneae, typis et sumpt. Sam. Ebelii; in-8o. D. Petri Chrysologi de Incarnatione Christi Sermo CXLI et CXLIX, et de Infantum Nece CLII et CLIII; in Div, Patrum Homiliis in Festum Nativitatis Jesu Christi editis a Christiano Daumio, pagg, 81-91.

Expressi sunt ex edd. Moguntina 1607, Lugdunensi 1623, et quae in Coloniensi PP. Bibliotheca est. At [Col. 0086B] Mitae editio Daumio non innotuisse videtur, siquidem in praefatione scripsit, illas editiones novam recensionem desiderare, eamdemque flagitare lectionum varietatem, quae ex iis quae Thomas Hibernicus et hinc Allegoriarum Collector in Collectanea sua transtulerint animadverti possit. Idem Casparis Barthii in Chrysologum laudes ibidem profert.

1671. Lutetiae Parisiorum, impensis Soc. Typogr.; in-fol. Petri Ravennatis Epistola ad Eutychen, Gr. Lat.; in Conciliis Labbei et Cossartii tomo IV. p. 35.

1671. Parisiis, sumpt. Petri Variquet; in-fol. Petri Chrysologi . . . . Sermones CLXXVI, cum Leonis M. et aliorum Opp. collectis a Raynaudo.

1672. Parisiis, apud viduam Caroli Savreux; in-4o. Petri Chrysologi Sermo de Natali Domini contra Nestorium; edidit ex codice vetusto tamquam auctoris [Col. 0086C] incerti fetum Lucas Dacherius in tomo XI, pagg. 279-281.

Acceperat a Chiffletio. In vulgatis editionibus auctior et emendatior exstat num. CXLV, quod primus monuit Paulus Colomesius in Paralipom. de SS. Eccles. p. 263, et Obss. Sacris p. 133. Cf. Fabricius in Bibl. M. et Inf. Lat. Minime igitur latere debuisset editorem novissimum.

1675. Lut. Paris., sumptib. Jo. Bapt. Coignard; in-4o. Petri Chrysologi episcopi Ravennensis ad Eutychen presbyterum Epistola; Latine cum notis Paschasii Quesnelli; cum Leonis M. Operibus, post epistolam 22, t. I, pagg. 477. Notae exstant tomo II, pagg. 839-41 (in ed. Lugdunensi 1700, in-fol. t. I, [Col. 0086D] pagg. 241, 42. Tomo II, pagg, 456-58).

»Triplicem, inquit Quesnellus, hujus epistolae editionem invenio: unam, quam habent posteriores sancti Leonis editiones, ubi ex ms. Cod. Thuaneae Bibliothecae descripta legitur Epistola; alteram, quam ex mss. codicibus Vaticanis num. 2574 et 2580 et cardinalis Sirleti procuravit Gerardus Vossius doctor [Col. 0087A] catholicus: tertia denique ea est, quae in prima parte Actorum Chalcedonensis concilii legitur cum Graeca versione. Prima editio primum tantummodo caput continet, alterum integrum desiderat: reliquae duae utrumque caput complectuntur [(a) 1Kb] . Unde ista diversitas fluxerit, certo asserere non ausim: verisimile tamen est, vel editorem illum incidisse in mutilum codicem, vel ipsum codicem ab editore fuisse mutilatum.« Inquirit porro quae mutilationis istius causae esse potuerint, et an integra etiam pro genuino episcopi Ravennensis fetu haberi possit. Quod quidem asserit, et deinde sic pergit: »Unde quo facto decurtata habeatur in vulgatis sancti Leonis editionibus, non assequor. Codicem quidem Thuaneum commemorant, ex quo deprompta fuerit ab editore. An [Col. 0087B] hoc ita sit, nescio. Hoc scio, unicum in Catalogo Tuaneorum mss. codicem a me repertum, qui Epistolam sancti Petri Chrysologi contineat, cum aliis nonnullis ad synodum Chalcedonensem pertinentibus: in hoc vero codice integram haberi Epistolam. Cui si mss. Vaticanos et card. Sirleti codices, antiquasque ac recentiores Baronii et Conciliorum editiones adjunxeris, vix restat dubitandi locus, quin vel in editoris illius, si non malam fidem, saltem oscitantiam, vel in Codicis vitium refundenda sit Epistolae diminutio.« Utinam vero Quesnello indicare placuisset editionum Leonis M. folium paginamve, in qua Petri haec epistola exstet, quam a se lectam fuisse tam diserte significat.

1676. Lugduni, sumptib. FFr. Anissoniorum et Joan. [Col. 0087C] Poysnel; in-fol. Divi Petri Chrysologi archiepiscopi Ravennatis Sermones Aurei ad Exemplar Seraphicae Cesenae bibliothecae correcti, scholiis ac locupletissimis moralium conceptuum varietate Commentariis illustrati. Nunc recens in gratiam divini verbi concionatorum, addita Sanctissimi Doctoris Vita, nec non et ejusdem ad Eutychetem Epistola Notis pariter elucidata, prodeunt in lucem opera et labore R. P. Fr. MARTINI DEL CASTILLO Burgensis Minoritae de Observantia: in S. Evangelii Mexicana Provincia Lectoris Jubilati, Theologiae honor. Alex. VII. Rescripto decorati Magistri. Olim in eadem Provincia Ministri Provincialis: et in magno S. Bonavent. Collegio Rectoris, atque studiorum Regentis. Accessit his Index quadruplex: I. scilicet Sermonum; II. Locorum [Col. 0087D] Scripturae sacrae; III. Evangeliorum ad Conciones per Annum; IV. Rerum denique notabilium.

Bellus hic artifex novem et quod excurrit alphabeta commentariis suis in XXII Chrysologi Sermones et Epistolam ad Eutychetem implevit. Illud cum superiori editore Dominico Mita commune habet, quod licet ingens titulorum syrma post nomen trahat, tamen de iniquitate fortunae conqueritur, nec propitiorem habuit Facundiam deam. »Apposui in corde meo, inquit, universos CLXXVI Sermones D. Petri Chrysologi meis illustrare commentis: idcirco brevi omnium completo marginali scholio ad depromendum rimandumque sensum ejus subtilissimum me contuli, [Col. 0088A] latiori sermone (nec enim periculosum est, ne sit nimium, quod esse maximum debet, junior aiebat Plinius) inchoavi et viginti duos sermones, una cum ejus epistola ad Eutychetem haereticum, quos complevi, exhibeo. Sed proh dolor! ophthalmia prolixe admodum lumina torsit; et quod magis est, novem et plus annis, lippientem me limis oculis fortuna prospexit, retrahens invida, qua laboriosa a penso, laborare cupientem. Pluries repetii cum Diogene Cynico: Euge, o fortuna, quod viriliter me tractasti! Me peccatorem, me scelestum, flagellis felicem Deus Op. Ma. fecit, tenuit me semper idiographum, cum amanuense nusquam, bibliotheca orbatum et cella fere exsulem. Idem quoque testatur, se quaesisse magis quid scriberet, quam quemadmodum, non curasse se sollicitam, comptam [Col. 0088B] perpolitamque orationem, sed remissius loqui voluisse, ut loqueretur securius. Unum quod in toto opere non prorsus ineptum judices, est Vita Petri Chrysologi, in qua Scripta etiam editionesque eorum attingit. Nuncupatum est Petro Principi Portocarero Folch de Arragon et Corduba, etc., epistola quae omnibus ingenii auctoris sui luminibus radiat.

1677. Romae, sumptib. Pontii Bernardon; in-fol. Latini Latinii Viterbiensis Variae Lectiones et Observationes in Petrum Chrysologum; in Bibliotheca ejus Sacra et Profana, t. I, pagg. 98-103.

Pertinent hae observationes, quae commendatione alia praeter auctoris nomen non egent, ad saeculum superius. Obiit enim Latinius a. 1593. Usus est editione Parisiensi a. 1574.

[Col. 0088C] 1677. Lugduni, apud Anissonios; in-fol. S. Petri Chrysologi Sermones (CLXXVI) et Epistola ad Eutychen cum notis Ger. Vossii; in Max. Bibl. PP. tomo VII, pagg. 803-979.

1679. Coloniae Agrippinae, apud Jo. Carolum Munich et Petrum Ketteler; in-4o; D. Petri Chrysologi archiepiscopi Ravennatis viri eruditissimi atque sanctissimi Sermones in Evangelia de Dominicis et festis aliquot solemnioribus totius anni insignes cum triplici indice, Evangeliorum et Epistolarum, Locorum S. Scripturae rerumque et verborum in lucem editi. (Accesserunt Sermones Maximi Taurinensis.) Editio prima in Germania (sic).

Typothetae incuria annus in titulo exscriptus est MDLXXIX. Etiamsi vero satis typis et tota descriptione [Col. 0088D] saeculum se proderet, non tamen meo unius arbitrio statuere ausus sum, antequam aliunde mihi hac de re constaret. Sed iam certus sum et lectores monitos volo, ut Maximi Taurinensis editionem a. 1579, ad sequens saeculum transcribant. In Cat. Bibl. Reg. Paris. laudatur haec editio anni 1678.

1684. Parisiis, apud Franc. Muguet; in-fol. Petri Chrysologi Sermones duo: unus de pace in illud Matthaei v, Felices pacifici, etc. (LIII); alter de Natali Joannis Baptistae; inter Augustinianos, quos Benedictini secreverunt per Appendicem tomi V, classe 1, num. 61, et classe 3, num. CXCIX.

Prior olim inter Sermones de Tempore erat num. [Col. 0089A] CLXIX, postea in App. LVII; posterior inter Sermones de Sanctis XXII, post in App. LXXVII. Sed ille passim interpolatus est et multis sententiis auctior, quas proinde Maurini ansulis commonstrarunt; hic ab initio decurtatus. Erat ergo ratio, cur novissimus editor eosdem editioni suae insuper adjiceret, ut a Mansio discimus. Alii duo insuper inter Augustinianos Sermones occurrunt, nempe num. CXXI, de Natali Domini V, quem in quibusdam mss. Petri Ravennatis nomen praeferre notant, et Sermo XCVII de verbis Evang. Joan. XIV, Pacem meam do vobis, etc. quem cum LXI Chrysologi stylo convenire monent iidem.


SAECULO XVIII

[Col. 0089B] 1714. Parisiis, ex Typogr. Reg.; in-fol. Petri Ravennatis Epistola ad Eutychen; in Conciliis Harduini, tomo II, pagg. 22.

1723. Parisiis, apud Montalant; in-fol. Petri Chrysologi Sermo de Natali Domini et Sermones V in Orationem Dominicam; in nova editione Spicilegii Lucae D'Achery, quam curavit Ludovicus Franc. Joseph de La Barre tomo I, pagg. 41, 215-221.

Vide quae dicta sunt occasione editionis primae a. 1666 et 1672.

1742. Venetiis, apud Augustinum Savioli; in-fol. Sancti Petri Chrysologi Forocorneliensis Ravennatum archiepiscopi Opera omnia cum observationibus et indice rerum locupletissimo Dominici Mitae. Accessere praeterea in hac nostra editione S. Valeriani Cemeliensis episcopi Homiliae quotquot exstant.

[Col. 0089C] Bibliopolae instituto Bononiensis a. 1643 editio accurate recusa et cultu non honesto modo, sed etiam magnifico dotata est.

1750. Venetiis . . . . . in-fol. Sancti Petri Chrysologi Opera omnia ad codices mss. recensita a P. Sebastiano Pauli Clerico Reg. Congregationis Matris Dei Lucensis.

De hac editione non nisi ex iis constat, quae cl. Mansius in Bibliotheca Fabriciana mediae et infimae Latinitatis T. V, pag. 253, ad supplendam de Chrysologo notitiam recitavit. »Non est, cur hic praeteream, inquit, quam sub ipso anno suo emortuali evulgavit vir cl. P. Sebastianus Pauli congregat. Matris Dei Lucensis, sodalis meus dilectissimus et amicus dum viveret in primis charissimus. Prodiit [Col. 0089D] illa typis Venetis a. 1750, T. I (quod interpretor volumine uno) in-fol. Praeter ea quae in praecedentibus editionibus patuerunt, adjecit sermones septem de [Col. 0090A] Oratione Domini desumptos ex Dacherii Spicilegio tom VII, pag. 120, veteris editionis; geminos etiam alios ex appendice Sermonum S. Augustini editionis Maurinianorum. Recensuit totum opus ad veteres mss. codices; notas a Dominico Mita olim adornatas retinuit, quibus et suas adjecit, nec paucas, nec, ut vera fatear, indoctas. Quamquam vero laborem hunc viri eximii probo, multum tamen abesse credo, ut editio Operum Chrysologi sic tandem omnibus numeris absoluta reputetur. Admonet vir eximius ex orationibus hisce nonnullas Severiano cuidam in vetustis codicibus ascribi, qua ego praemonitione edoctus nactusque in veteri homiliario codice, reperto in bibliotheca canonicorum Majoris Ecclesiae Lucensis, nec meo judicio saeculo XII recentiore, homilias [Col. 0090B] quasdam Severiani nomine praefixas, unam aliquam ex illis conferendam assumpsi cum homilia Chrysologi, quae inter editas est CII. Utramque consentientem reperi: simul tamen agnovi, hiulca quaedam esse in edito, quae egregie supplebantur a codice illo.« Profert ibidem variantis lectionis aliquot exempla. Sed non hujus demum editoris fuit illa admonitio, nonnullas homilias Severiano in codicibus vetustis ascribi, sed dudum in Bononiensi prima ab Agapito illud observatum est. Nec admodum diligentiam ejus commendat, quod bis eosdem Sermones V in Orationem Dominicam exscribendos dederit.

1753. Venetiis, apud Simonem Occhi; in-fol. Petri Chrysologi episcopi Ravennatis ad Eutychem presbyterum [Col. 0090C] Epistola, Gr. Lat. cum admonitione et notis Balleriniorum; in Operibus Leonis M. T. I, epistola XXV, pagg. 775-78.

Ballerinii docent decurtatam epistolam, de qua Quesnellus primum monuit, proficisci ex collectione Canonum Hispana, ex eaque in Isidorianam, indeque in reliquas Collectiones fluxisse. Simul tamen ostendunt integrae originem potioris esse et antiquitatis et auctoritatis, quippe quae inveniatur in collectione epistolarum in causa Eutychetis, quae actionibus concilii Chalcedonensis praemitti solet, ante medium sextum saeculum Latine compacta. Suspicantur autem priorem partem epistolae quam etiam Hispanica collectio profert originalem esse posteriorem ex Graeco usam.

[Col. 0090D] 1761. Florentiae, expensis Ant. Zattae Veneti; in-fol. Petri Ravennatis Epistola ad Eutychen Gr. Lat., cum praemonitione et notis Balleriniorum; in Collectione ampliss. Concilior. tom. V, pagg. 1347-1350.




[Col. 0091]
JOS. A. AMADESII DISSERTATIO DE METROPOLI ECCLESIASTICA RAVENNATENSI, AD CL. VIRUM PAULUM PACIAUDUM.



TYPOGRAPHUS VENETUS LECTORI.

Ad umbilicum pervenerat Editio, cum diligentia et cura cl. v. Pauli Mariae Paciaudi clerici regularis Dissertatio haec Ravenna Venetias missa ad meas manus pervenit. Hanc hic addere pro coronide horum Prolegomenorum, nec editori ingratum, nec lectoribus injucundum fore, arbitratus sum. Vale.



[Col. 0091A]
PROOEMIUM.

Cogitantem ea, quae de Ravennatis Ecclesiae dignitate superioribus diebus disserueram, tenebris et oblivioni demandare, me ex hujusmodi sententia revocaverunt persuasiones tuae, optime Paciaude. Et quamvis diu, multumque dubitaverim, utrum tuae voluntati resistere, an obtemperare magis expediret; illud enim obedientiae periculum, alterum observantia atque amor in te meus insinuabat: attamen malui huic qualicumque periculo me totum committere, ut observantiae et amori obsequerer, quam isthaec officia, quibus tibi obstringor, ne tantillum quidem violare, ut periculum devitarem. Imbecillitatem ingenii mei scribendique in re critica imperitiam, tum rei ipsius de qua actum est difficultatem [Col. 0091B] et celeberrimorum contra nos opinantium virorum auctoritatem, tum extremam documentorum, rationum, scriptorum inopiam, cui obnoxii sumus, tibi pluries instanti, pluries quoque objeceram, quibus rebus ab hac ratione scribendi deterrerer. Sed quoniam hisce posthabitis in proposito perseverasti, meque nutantem velis remisque in hoc velut mare impulisti, mos est tibi gerendus omnino, atque specimen aliquod opusculorum nostrorum, qualiacumque demum illa sint, publico judicio permittendum.

Tria igitur in coetu nostro litterario de hac Ravennati Ecclesia tractavimus. Primum enim quaesivimus, utrum Mediolanensis episcopi suffraganea illa fuerit quatuor prioribus aerae Christianae saeculis. [Col. 0091C] Deinde litteras Clementis II Romani pontificis, quibus Ravennatensi super Mediolanensem antistitem sedendi in conciliis praerogativa restituitur, a falsitatis nota vindicavimus. Tum quid opinandum sit de origine metropoliticae dignitatis in Ecclesia Ravennatensi perpensis saniorum auctorum sententiis conquisivimus. Porro ea omnia argumenta, quae fusiori calamo, ac vernaculo sermone, pluribusque dissertationibus scripseramus, ad tria capita modo contrahenda, breviorique oratione exponenda censemus.


[Col. 0092A]
CAPUT I. Utrum Mediolanensi Ecclesiae subjecta fuerit Ecclesia Ravennas quatuor prioribus aerae Christianae saeculis.



§ I. Exponuntur rationes auctorum affirmantium.

1. Eustachius a S. Ubaldo Augustinianus Excalceatus satis prolixam dissertationem intexuit postremo exeunte saeculo de Metropoli Mediolanensi, in qua omni rationum ac monumentorum genere, si Superis placet, conatus est demonstrare, inter illustriores Ecclesias, quae Mediolanensi episcopo subjiciuntur velut suffraganeae, Ravennatem quoque et Aquileiensem fuisse. Verum Augustiniani nostri una fuit cura in hac firmanda sententia, Sirmondi, Schelstratii, Norisii, et aliorum aliquot vestigiis atque auctoritati solummodo insistere. Cum enim [Col. 0092B] nullum de subjectione harum Ecclesiarum antiquum positivum, et inalterabile sibi superesse documentum fateretur, et Nicaeni concilii atque Antiocheni decreta non leviter contrarium urgere putaret, auctoritas tamen tantorum virorum . . . . . antiquitatum ecclesiasticarum peritissimorum hominum pro omni antiquo illi satisfuit monumento. Et optime quidem; si magna auctorum nomina, non autem rationes et fundamenta quibus eorum placita innituntur nostra haec aetas in pretio haberet.

2. Porro celeberrimis etiam hisce criticis aeque ac Mediolanensi eorum Symmystae defuere omnino antiqua omnia positiva, et inalterabilia documenta, quibus Ravennati, et Aquileiensi Ecclesiis jugum subjectionis certissime assererent. Nam concilia [Col. 0092C] nulla primorum Saeculorum, nullae consecrationes episcoporum, visitationes Ecclesiarum nullae, sanctiones, appellationes, consultationes, quae vel suffraganeitatis, ut ita loquar, in minoribus, vel praeeminentiae in principibus Ecclesiis indicia esse solent, multominus, vel historicorum, vel Patrum testimonia, aliquod ejusmodi documentum eis suppeditarunt. Una igitur conjecturarum atque argumentorum negantium via processere omnes, salebrosa enimvero et difficultatis plenissima. In hierarchia [Col. 0093A] imperii hanc sibi viam excogitarunt ad Ecclesiasticam hierarchiam stabiliendam. Singulis fere provinciis, in quas longe, lateque Imperium dividebatur per Asiam, Africam atque Europam singulos metropolitanos episcopos tribuere non renuunt primis, quae diximus, Ecclesiae temporibus, eos nempe episcopos, qui in praecipua cujuslibet provinciae civitate constituti, alios omnes minorum civitatum comprovinciales moderarentur: attamen ordinem hunc hierarchicum soli Italiae denegant, cui licet in XVII, ut aiunt, provincias distributae, duos tantum metropolitanos episcopos per ea tempora assignatos volunt, Romanum scilicet, et Mediolanensem, ad quartum saeculum Aquileiensis exordia protrahentes, ad quintum usque Ravennatensis.

[Col. 0093B] 3. Si vero ab iisdem auctoribus petas qua ratione factum, ut in reliquis orbis Romani provinciis metropolitani apostolico instituto ordinati sint, in Italia vero, ubi Paulus praedicavit, ubi Petrus Ecclesias instituit, ubi sedes apostolica primis Ecclesiae temporibus erat, institutum illud statim non obtinuit? quemadmodum a semetipso quaesierat Emanuel Schelstratius (Tom. I dissert. cap. 5): primo responsiones illorum auctores isti non approbant, qui rationem et causam tanti discriminis in apostolorum vel successorum instituentium voluntatem rejiciunt. Secundo autem respondent ipsi, regimen quoque ecclesiasticum Italiae ad exemplar saecularis apostolos vel successores eorum composuisse; cum enim a duobus vicariis praefecti praetorio Italiae omnis haec regio administraretur [Col. 0093C] Romano scilicet, cui decem provinciae suberant, et Mediolanensi, cui septem; eadem pariter methodo duo fuerant ecclesiastici metropolitani in Italia constituendi, ut quemadmodum in reliquo orbe, ita ibi quoque ecclesiasticae hierarchiae ordo saecularis hierarchiae ordini responderet. Quapropter decem suburbanarum provinciarum episcopis immediate praeerat, ut metropolitanus, ipsemet summus pontifex; in septem vero caeteris, quae Italiae cognomine distinguebantur, metropolitani vices gerebat Mediolanensis episcopus. Hinc distinctio episcoporum Romanae provinciae ab episcopis quos provinciae Italiae appellabant; atque hinc orta est penes auctores ipsos de subjectione Ravennatis ecclesiae et Aquileiensis conjectura; nam Aemiliae prima erat [Col. 0093D] civitas Ravenna, Venetiarum Aquileia, quas provincias vicariatus Italiae comprehendebat, ideoque earum episcopi metropolitano Italiae obedientiam praestasse dicendi erant.

4. Vicariatus Italici urbes fuisse Ravennam, et Aquileiam nullus inficiatur; illarum quoque episcopos ab Italia appellatos testantur subscriptiones concilii Sardicensis. Fortunatianus ab Italia de Aquileia, Severus ab Italia de Ravenna, Protasius ab Italia de Mediolano, ac tandem Mediolanum Italiae fuisse metropolim asserit Athanasius in epistola ad Solitarios. Ex quorum numero clarissimae sunt confessionis viri religiosi, et episcopi boni, Paulinus Trevirorum, quae Galliarum metropolis est. Lucifer Metropolitanus [Col. 0094A] episcopus Sardiniae, Eusebius Vercellis civitatis Italiae, Dionysius Mediolani, quod et ipsum est metropolis Italiae. Accedit testimonium divi Ambrosii qui tum ad Vercellenses, tum ad episcopum Vicohabentinum scribens Venetias, et Aemiliam ad se pertinere confirmat, ut interpretatur Sirmondus (Lib. I). In epistola enim ad Vercellenses queritur S. Doctor, eorum Ecclesiam squalere adhuc Pastore viduatam, dum reliquae finitimarum civitatum ecclesiae ejusmodi solatio laetarentur. Confligor dolore, quia Ecclesia Domini, quae est in vobis, sacerdotem adhuc non habet, ac sola nunc ex omnibus Liguriae, atque Aemiliae, Venetiarumque, vel caeteris finitimis Italiae partibus hujusmodi eget officio (Ambros. epist. 82). In altera vero ad Vicohabentinum illius curae enixe [Col. 0094B] commendat Imolensem Ecclesiam, donec novus ibi constituatur episcopus. Commendo tibi, fili, Ecclesiam, quae est ad forum Cornelii, quo eam de proximo intervisas frequentius, donec ei ordinetur episcopus: occupatus diebus ingruentibus Quadragesimae tam longe non possum excurrere (Ambros. epist. 2). Forum Cornelii, seu Imola urbs est Aemiliae provinciae, seu Flaminiae, cujus etiam caput Ravenna: in Aemilia pariter sita erat Vicohabentia, modo Ferraria. Ex allatis ergo Ambrosii verbis constat Forum Cornelii sub ejus cura, et visitatione, et ordinatione fuisse: Vicohabentiam pariter ad eum spectasse, tum quia ejus episcopo, quem subjectionis nomine filium ap pellat, alterius Ecclesiae visitationem mandat; tum quia ex homilia 175 S. Petri Chrysologi inferius afferenda [Col. 0094C] subjectionem istam Vicohabentiae arguere posse credunt critici nostri. Venetias igitur et Aemiliam continebat provincia Ecclesiastica Mediolanensis, consequenter Ravennam et Aquileiam.

5. Schelstratius vero ad efferendam magis magisque in has provincias auctoritatem Mediolanensis Ecclesiae, aliud mutuatur argumentum ab epistola synodica quam Eusebius illius episcopus Leoni Magno conscripsit in celeberrimae S. illius pontificis ad Flavianum epistolae approbationem. Cum enim aliquorum Aemiliae, Rhetiarum, Alpium Cottiarum episcoporum subscriptiones in calce Eusebianae epistolae observasset Schelstratius, arbitratus est in omnem fere Italiam, et ultra jurisdictionis suae limites dilatasse episcopum illum. En verba Schelstratii. »Quam [Col. 0094D] diffuse autem Mediolanensis Ecclesia per Italiam jus metropoliticum obtinuerit ante institutos Ravennensis, et Aquileiensis Ecclesiae metropolitas, colligi potest ex Eusebii Mediolanensis epistola, quae ad Leonem Magnum missa est super fide quam ad Orientem direxerat. Illi enim non solum subscribunt Liguriae episcopi Crispinus Ticinensis, Cyriacus Laudensis Abundantius Comensis et reliqui, sed etiam Faventius Regiensis, Majoranus Placentinus et Cyprianus Brixellensis de provincia Aemiliae: Abundantius Comensis pro Agimone Curiensi, Gradus pro Eustasio Augustano ex Rhetia, Maximus Taurinatis et Quintus Dernensis ex Alpibus Cottiis: quos consequenter spectasse constat ad synodum Eusebii . . . [Col. 0095A] His autem si addas episcopos Flaminiae, cujus episcopum Forocorneliensem ad suam obedientiam spectasse indicat divus Ambrosius . . . . . habebis omnes fere regiones, quae ecclesiasticam Italiae provinciam constituebant, Liguriam nimirum, Aemiliam, Flaminiam, Alpes Cottias, Rhetiam . . . . . Hisque Histriae et Venetiae provincia dumtaxat deesse cognoscitur, quibus exceptis, in reliquas Italiae regiones Mediolanensis episcopus, tamquam Italiae Metropolitanus, jus obtinebat.«

6. Hisce argumentis in sola prorsus conjectura positis, sunt qui pondus addunt argumenti negativi. Illud vero est, de solo Romano pontifice, tamquam decem suburbanarum provinciarum metropolitano, et de solo Mediolanensi episcopo tamquam septem [Col. 0095B] Italiae provinciarum, locutos esse veteres Scriptores et vetera, quae supersunt antiquitatis monumenta: de quibuscumque aliis Metropolitanis altissimum apud omnes silentium.

7. Haec tamen omnia, quae critici pene universi de hierarchia ecclesiastica tractantes singulis fere pagellis regerunt, atque infinita propemodum eruditione ad satietatem usque amplificant, facili negotio, ut arbitror, diluere, et levitatis arguere poterit, qui doctissimam legerit abbatis Bacchinii de origine ecclesiasticae hierarchiae dissertationem. Celebris enim Cassinensis totus ibi est in suffodiendo allatarum conjecturarum, atque argumentorum fundamento, quod egregia, eaque inconcussa doctrina omnino contrivit. Quare cum omnium probationum vis de [Col. 0095C] Ravennatis et Aquileiensis Ecclesiae subjectione a civilis regiminis Italiae systemate promanet, cui Ecclesiasticam ipsius Italiae hierarchiam auctores ipsi accommodatam volunt; nos cum Bacchinio systema illud commentitium demonstrabimus, atque inde firmiori gressu ad reliquas Mediolanensium rationes enervandas procedemus. Quamvis autem aliqua de patriarchatu Aquileiensi hic obiter miscere nobis continget; protestamur tamen de illius praerogativis nullum prorsus judicium nos esse laturos, maxime si quae P. Bernardus Rubeus in suo eruditissimo opere, et quae cl. Joseph Motta in dissertatione de jure metropolitico num. 31 et seqq. super Aquileiensis Ecclesiae origine, amplitudine, jurisdictione nuperrime scripserunt, non omnibus aeque placuerint. [Col. 0095D] Mediolanenses solummodo petimus ad eosque convertimur. Verum praestantissimae Mediolanensis Ecclesiae amplitudini nihil ideo per nos detractum volumus, satis superque contenti, si Ravennatensem ab ejus dominatu vindicaverimus, rationesque, quibus haec impetitur inter mere supposititias rejecerimus. Nos autem non latet ingenuis Mediolanensibus ex vano nihil hauriri, ut verba Ripamontii usurpem contra nimios patriae Ecclesiae magnificatores apte loquentis (Tom. I Hist. Eccles. Med. lib. I): Nec eo sumus, ait, ingenio, ut dum miscendo falsa veris, primordia nostrarum rerum angustiora facimus, velimus mereri probra et cavillos, et in omne deinceps aevum ire cum illa morum existimatione ac fama, tamquam patrio nomini [Col. 0096A] speciosa dictu gratificari et venditare fuerit cura. Irridet enim iis verbis, ex lib. IV decadis primae Titi Livii desumptis, Ripamontius Galvanei Flammae concivis sui simplicitatem, qui fabellas omnes hinc inde captatas suum in Chronicon congesserat, et praecipue ubi ingentem provinciarum numerum imperite asciverat Mediolanensis civitatis imperio, prout in iis versibus:

Urbs secunda Romae, infulis laureata supremis,
Imperii, sedesque Jovis, miris exarata structuris,
Prima metropolis urbes Liguriae regis,
Rhetias utrasque: Bavaria, Coria, Cumae,
Corsica, Sardinia, Ravenna, Janua, Pisa,
Gradus, Aquileia, Ticinum, Placentia, Sena
Angusta cum Secundia subsunt; tu Subria Romae;
Quae forsitan de civili, non de ecclesiastica jurisdictione accipi possent, nisi alibi, scilicet in Chronicis [Col. 0096B] suis bonus iste auctor temporali Mediolanensium dominatui ecclesiasticum aequaret illis verbis: Ecclesiae Aquileiensis, et Ravennas, Januensis, Gradensis, Cumana, Augustana, Coloniensis, Basiliensis, Coriensis, Papiensis, Placentina, et omnes alii episcopi Italiae fuerunt suffraganei episcopi Mediolanensis. Porro his omissis, ad argumenta criticorum quos jam laudavimus, animadversione et responsione propius accedamus.



§ II. Exponuntur rationes auctorum negantium.

8. In negativam sententiam aliquot praeclarissimi auctores abierunt, inter quos eminent Petrus de Marca, Benedictus Bacchinius, Hieronymus Rubeus ex catholicis, Salmasius inter heterodoxos, licet non omnes ob easdem rationes, neque eodem, ut aiunt, spiritu ducti. Alii enim jugum Mediolanense ab Ravennate [Col. 0096C] Ecclesia excusserunt, eam putantes metropolitanam fuisse usque ab ejus fundatione. Alii vero, quamvis hujus dignitatis initia ad quintum usque saeculum distraxerint, negarunt tamen probari ullo modo posse Ravennates Mediolanensi Ecclesiae paruisse umquam: immo Mediolanensi ipsi quartum Christianorum saeculum vix atque aegre concedere videntur ejus metropoliticae jurisdictionis exordiis. Nos vero utriusque opinionis examen de origine hujus praerogativae in Ecclesia Ravennate ad caput tertium deferentes, quaestionem autem de origine clarissimae Ambrosianae metropolis integram doctioribus criticis relinquentes, satis nunc habemus auctorum negantium responsiones in medium producere, quibus allatas in superiori articulo contra libertatem [Col. 0096D] nostrae Ecclesiae rationes refelluntur.

9. Harum igitur prima, quae caeterarum origo et fundamentum est, petitur ex forma regiminis Italiae, cui contendunt aptari debere formam regiminis ecclesiastici. Quia ergo in duplicem vicariatum Italia omnis partiebatur, Romanum et Italicum, duplex tantum dicendus est fuisse ea in regione metropolitanus, nempe summus pontifex, ut Romae episcopus, et Mediolanensis antistes, ut episcopus civitatis quae caput erat Italici vicariatus; et quemadmodum episcopi decem provinciarum suburbanarum papae, ut eorum metropolitano, parebant, ita episcopi septem provinciarum Italicarum episcopo Mediolanensi, quos inter procul dubio Ravennas erat.

[Col. 0097A] 10. Qui sic argumentantur, ait Bacchinius, vel admittant necesse est ecclesiasticam Italiae hierarchiam quarti et quinti saeculi ab ea quam apostoli ibi stabiliverant longe dissimilem, vel fateantur eam non fuisse aptatam civilis imperii systemati (Dissert. de Orig. hier. eccl. part. II), si illius auctores apostolos arbitrantur. Tempore enim apostolorum, immo neque per integra tria priora saecula Italicum regimen formam assumpserat duorum vicariatuum, super quibus aedificium omne suum scriptores caeteroquin peritissimi construxerunt. Italiam a Sicilia ad Alpes Cottias diviserat Augustus, testibus Plinio (Lib. III cap. 5) et Tacito (An. lib. V cap. 11), in undecim regiones sub unico praefecto: singulis tamen suum tribuisse praetorem credidit Pancirolus (Ad. Not. Imp. [Col. 0097B] Occid. c. 49), praeter decuriones, qui in civitatibus Italicis Romani senatus imaginem praeseferebant, et duumviros, qui consules repraesentabant. Forma isthaec regiminis Italici ab Adriano Caesare immutata est in quatuor praefecturas, atque earum quaelibet singulis consularibus attributa. Rursus novum induxit gubernationis systema in Italiam Aurelianus, si Pancirolo fides (Ubi supra), qui argui posse ex Spartiano arbitratus est, sub uno correctore omnem hanc regionem tunc revocatam. Ex Vopisco autem (In Tacit. ap. Bacch. ubi supra) conjicit Bacchinius, indicia quatuor consularium non obscure apparuisse sub Tacito Augusto. Quae omnes variorum regiminum species cum longissime distent a specie vicariatuum Romani atque Italici, illaeque ab apostolorum aevo [Col. 0097C] tria integra saecula, et amplius occupent, repetere liceat, vel Apostolos non efformasse ad normam imperii hierarchiam ecclesiasticam in Italia, vel eam quae vigebat quarto et quinto saeculo toto coelo distasse ab apostolica institutione. Nutante igitur opinionis de Ravennatis Ecclesiae suffraganeitate praecipuo fundamento, corruat opus est opinio ipsa, quae nulla alia enimvero solida ratione fulcitur.

11. Quarto solummodo ineunte saeculo imperium universum divisit Constantinus Magnus in quatuor praefectos praetorio, quorum praefectus praetorio Italiae Africam, Sardiniam, Corsicam, et Siciliam cum insulis adjacentibus moderabatur praeter Italiam ipsam, quam per laudatos vicarios regebat, alterum Romae, Mediolani alterum residentem, cum ea Italicarum [Col. 0097D] provinciarum partitione superius a nobis indicata (Zosim. Hist. lib. II ap. Bacch.). Haec autem ipsa Constantini Magni partitio Romani dominatus quot ab Augustis successoribus passa est vicissitudines! Quot provinciarum Italiae commutationes, commixtiones, variasque distributiones! Consulat qui super hac re plura cupit, quae Bacchinius (Ubi supra), quae auctores centum veteres aeque ac recentiores fusius scripserunt. Ne quarto igitur quidem saeculo ordinem hierarchicum Ecclesiarum Italicarum aptatum fuisse imperii systemati suspicari licet inter tot humanarum rerum perturbationes. His accesserunt Arianae haeresis tempora, quibus et praecipue Constantio Constantini filio imperante, omnes pene Italicae [Col. 0098A] Ecclesiae turbatae, confusae, atque eversae fuerunt: adeo ut a veritate, ut ego quidem opinor, aberraret, qui ejusmodi aetate turbulentissima tributas a pontificibus summis fuisse assereret Mediolanensi episcopo septem Italiae stricte sumptae provinciarum Ecclesias, maxime quia haeresi in Italia eo ipso saeculo adhuc debacchante, jam metropolitica infula praefulgebat Aquileiensis antistes, ut apud omnes in comperto est. Quae ergo conjectura, quae ratio superest pro Ravennatis Ecclesiae subjectione?

12. Subscriptiones autem concilii Sardicensis innuere quidem aliquo modo possunt, inductam jam et firmatam Italicarum provinciarum distinctionem, quo tempore idem concilium celebrabatur, scilicet circa medium saeculi quarti, pluresque annos, postquam [Col. 0098B] Constantinus vicariatum Urbanum ab Italico distinxerat; ac propterea ad eam distinctionem fortasse indicandam addi potuit ab episcopis septem provinciarum, qui concilio interfuerunt ab Italia. Verum frustra ab hoc addito emendicarunt doctissimi viri indicium vel praetextum effingendi Ecclesiam Mediolanensem omnium Italici vicariatus Ecclesiarum metropolitanam non solum ipso saeculo quarto, verum etiam, et multo magis saeculis praecedentibus. Primo in dubium revocare jure possemus, utrum ab Italia ad Mediolanensis vicariatus provincias designandas additum fuerit: primo quia eam denominationem ab Augusti aevo obtinuerat, ut pro Italia toto terrarum orbe cognoscebatur omnis ea regio quae, ut supra innuimus, hinc ab Alpibus Cottiis, illinc [Col. 0098C] a Siculo mari circumscribitur, cum ante Augustum Galliae Cisalpinae nomine tractus, qui ab Alpibus ad Rubiconem fluvium, Italiae vero, qui a Rubicone ad Siciliam pertingebat, ubique appellaretur (Strab., Polyb. Cluver., ap. Bacch. ubi supra). Secundo quia ab ipso Sardicensi concilio non obscure declaratum est quid ipsum intelligeret nomine Italiae, nempe non vicariatum tantummodo Mediolanensem, sed universam Italiam, et praecipue provincias suburbicarias; epistola enim ad Julium R. P. ita eum hortatur: Tua autem excellens prudentia disponere debet ut per tua scripta, qui in Sicilia, qui in Sardinia, qui in Italia sunt fratres nostri quae acta sunt, et quae definita, cognoscant (Inter Hilarii fragm.). Nam si ad fratres, qui in Italia erant, id est ad episcopos [Col. 0098D] tantum vicariatus Mediolanensis animum tunc intendisset concilium, omnes alios exclusisset a scientia actorum, et decretorum suorum, qui in Campania, Brutiis, Umbria, caeterisque Romani vicariatus provinciis residebant episcopi; immo eos ipsos solummodo pontifici suggessisset, qui Synodo interfuerant cum imaginario Italiae metropolitano, tacuisset vero eos qui abfuerant provinciarum vicariatus Romani, quorum vix unum aut alterum inter Patres Sardicenses reperimus.

13. Tertio quia neque Athanasius, et quod magis ad rem facit, neque ipse Constantinus Magnus rationem semper habuerunt hujus strictioris Italiae denominationis qua solum Mediolanensem vicariatum [Col. 0099A] respiciebat. Alter enim in libro de Synodis Picenum annonarium, quod inter Romani vicariatus provincias certissime numerabatur, tamen Italiae vocabulo appellat, cum ait: Ariminum urbs Italiae; in Piceno enim hanc sitam fuisse urbem, eaque ratione ad Romanae provinciae metropolitanum pertinuisse ejus episcopum, non autem ad Ravennatensem, omni conatu probare nisus est cardinalis Norisius (Dissert. de V syn.). Constantinus vero Augustus scribens apud Eusebium super celebratione Paschatis: idcirco, inquit, id aequum omnes rectumque judicaverunt, quod et vobis placiturum esse spopondi, ut scilicet quod in urbe Roma, perque omnem Italiam, Africam, Aegyptum, etc., concordi sententia observatur, id vestra quoque prudentia libentibus animis amplectatur. Ex [Col. 0099B] quibus verbis luce meridiana clarius colligitur, per omnem Italiam in sensu Constantini extendendum esse tam ad septem vicariatus Mediolanensis quam ad decem Romani provincias, prout mehercle ab omnibus extenditur.

14. Quarto demum quia longe etiam post ad scitum Italiae duorum vicariorum magistratum, Italiae vocabulum pro integra regione quam uterque vicariatus complectebatur usurpatum fuit. Sic leg. 13 Codicis Theodosiani, quae est de Accusationibus, et l. 2, de integri Restitutione, omnem simul Italiam a reliquis imperii regionibus distinctam legimus; l. 1, de Desertoribus, et l. 9, de Extraordinariis, integer tractus ab Alpibus ad mare Siculum nomine Italiae indicatur. Pariter Campania, Tuscia, Picenum, Samnites, [Col. 0099C] Apulia, Lucania, Brutii, Calabria, velut Italiae provinciae l. 7, de Indulgentia debitorum, immo urbicariae et suburbicariae Italiae provinciae appellantur. Leg. 9 et 13, et judices, consulares, correctores, vicarii ipsarum provinciarum, judices intra Italiam indistincte dicuntur. Quare cum prorsus aut aequivoca foret, et Constantino imperante, et post Constantinum, Italiae denominatio, vel potius pro universa Italiae regione acciperetur; frustra ab hujusmodi denominatione suffragium petierunt critici doctissimi, ut distinctionem regiminis provinciarumque distributionem firmarent, multo minus ut formam ecclesiastici regiminis ante et post Constantinum ad duos Italiae metropolitanos contraherent.

15. At enim, aiunt, litem dirimit Athanasii epistola [Col. 0099D] ad Solitarios, quae et Italiae denominatione indigitat provincias Mediolanensis vicariatus, et Mediolanum ipsum Italiae metropolim. Esto. Sed quid inde pro ecclesiastica episcopi illius jurisdictione super septem provincias, praesertim vero tribus aerae nostrae superioribus saeculis? Sane qui diligentius Athanasii verba attenderit, alterum ex his sensum illa praeseferre inveniet; aut enim nullo modo Mediolanensem episcopum ibi metropolitanum intelligit S. doctor, aut non omnibus vicariatus provinciis eum praesidere existimat. Et revera non ait Athanasius Dionysius Mediolani metropolitanus Italiae, quemadmodum de Lucifero Calaritano, Lucifer metropolitanus episcopus Sardiniae. Verum cum immediate post Luciferum appellat [Col. 0100A] Dionysium, ipsum nominat, ut simplicem episcopum, Mediolanum autem, ut Italiae metropolim, Dionysius episcopus Mediolani, quod et ipsum est metropolis Italiae. Et id forte addidit Athanasius, ut sicuti urbem Trevirim dixerat Galliarum metropolim, ita et Mediolanum metropolis Italiae solitariis suis agnosceretur, cum jam eo quo ad illos scribebat tempore et locum habuisset divisio Italiae in duos vicarios praefecti praetorio, atque apud multos invaluisset stricta denominatio Italiae respectu ad provincias Mediolanensis vicariatus. Si autem de metropolibus ecclesiasticis ibi loqui velis Athanasium, videas opus est, utrum Italiae metropolis est, intelligendum sit de omnibus Italiae stricte sumptae provinciis, an de aliqua tantum ejus parte; verba enim [Col. 0100B] quod et ipsum est metropolis Italiae aeque interpretari possumus in primo ac in secundo sensu. In primo sensu explicata complecterentur, ut diximus, septem Italici vicariatus provincias; in secundo sensu explicata significarent, Mediolanum unam esse ex ecclesiasticis Italiae metropolibus: qua ratione alias metropoles non excluderet Athanasius, immo potius admitteret in ipso vicariatu Mediolanensi. Quod autem fortasse verius in hoc secundo sensu accipienda sint allata verba, quod et ipsum est metropolis Italiae, patet ex comparatione, qua Mediolanum cum Treviri confert Athanasius: dixerat enim Paulinus Trevirorum ac Galliarum metropolis est, et inde Dionysius episcopus Mediolani, quod et ipsum est metropolis Italiae. Sicuti ergo Treviris unica tunc non erat [Col. 0100C] Galliarum metropolis ecclesiastica; vigebant enim primis etiam Christianorum saeculis Arelatensis, Lugdunensis, Viennensis metropoles; ita neque Mediolanum unica erat, aut ab Athanasio intelligebatur unica Italiae metropolis ecclesiastica. Parum ergo proficiunt laudati Scriptores tanti Patris testimonio abutentes, tum quia ejus verba nullo modo probant, tribus superioribus saeculis Mediolanensem episcopum fuisse septem provinciarum metropolitam, quod praecipue erat ex eorum sententia demonstrandum; tum quia ipsa Athanasii verba, vel interpretari non possunt de Mediolano, ut ecclesiastica metropoli, vel intelligenda sunt de Mediolano non tamquam totius Italiae metropoli, sed tamquam una ex metropolibus Italiae.

[Col. 0100D] 16. Non majoris deinde sunt momenti ad subjiciendam Mediolanensi episcopo Ecclesiam Ravennatem, quae desumuntur argumenta ab epistolis divi Ambrosii, ita ut miremur valde, emunctae naris viros hujusmodi documentis plus aequo fidisse. Nam quod attinet ad Ambrosii epistolam, quae est ad Vercellenses, verba illa: Confligor dolore, quia Ecclesia Domini, quae est in vobis, sacerdotem adhuc non habet, ac sola nunc ex omnibus Liguriae, atque Aemiliae, Venetiarumque, vel caeteris finitimis Italiae partibus hujusmodi eget officio; ea, inquam, verba Sirmondus triumphantis in morem opinioni suae de Mediolanensi per Italiam metropolitano, nimia sane confidentia aptaverat. An non, ait, abunde confirmat (Ambrosius) [Col. 0101A] omnes Liguriae, atque Aemiliae, Venetiarumque; vel caeterarum finitimarum Italiae partium Ecclesias ad Mediolanensis Ecclesiae sollicitudinem pertinuisse (Sirm. lib. I Prop. cap. 8)? Sensit tamen futilitatem Sirmondianae interpretationis cardinalis Norisius, qui verborum Ambrosii intelligentiam scite consecutus, Ambrosius, inquit, in epistola ad Vercellenses illarum provinciarum meminit, non quod omnes sibi subjectae erant, sed quod uti viciniores, ac sibi notiores in exemplum facilius adducere poterat (Nor. Diss. deV syn. cap. 10).

17. Qua una doctissimi cardinalis responsione ab epistola ad Vercellenses expediti, ad alteram Vicohabentino episcopo inscriptam procedamus. Commendo tibi, fili, ait S. doctor, Ecclesiam quae est ad [Col. 0101B] Forum Cornelii, quo eam de proximo intervisas frequentius, donec ei ordinetur episcopus: occupatus diebus ingruentibus Quadragesimae tam longe non possum excurrere. En tibi Ecclesia Imolensis dubio procul Mediolanensi suffraganea, cum pro ordinatione episcopi ab Ambrosio pendeat, et ejus visitationi subjaceat; immo Vicohabentina quoque ipsa, tum quia fili titulo episcopum interpellat Ambrosius, qui subjectionis titulus est, tum quia quinquaginta fere post annos D. Petrus Chrysologus in consecratione Marcellini Vicohabentini fassus est, se contradicente Mediolanensi episcopo (ita enim interpretantur) primum illud jurisdictionis metropoliticae actum exercuisse. Cum autem Ecclesiae istae Fori Cornelii et Vicohabentiae in provinciis Aemiliae et Flaminiae constitutae [Col. 0101C] fuerint, consequens est has provincias, ideoque Ravennam etiam, earum caput, Mediolanensis episcopi jurisdictionem sensisse.

18. Si Ludovici Antonii Muratorii sententiam de hac Ambrosii epistola consuleremus, forte illam dubiae fidei atque, ut aiunt, apocrypham celeberrimus auctor arbitraretur, ea ductus ratione, quod ibi Ambrosius filium appellat episcopum Vicohabentinum; titulum enim istum vitio vertit Muratorius (Tom. II Rer. Ital. pag. 13) diplomati D. Gregorii Magni dato ad Marinianum archiepiscopum Ravennae, quem S. ille pontifex confratrem, filiumque charissimum dicit; atque ob id etiam criminis inter apocrypha diploma illud amandavit, Hieronymum vero Rubeum, et Ferdinandum Ughellum levitatis insimulavit, qui [Col. 0101D] documentum ejusmodi suis inseruerint historiis. Quod igitur Gregorio Magno summo pontifici non licuisse putat Muratorius erga Marinianum, quem ipse inter claustra monachum instruxerat, excoluerat, dilexerat; licuisse dicemus Ambrosio erga Constantinum, in quem nulla, quam sciamus, ei erat paternitatis ratio, nisi forte Metropolitani, si adversariis credimus (Joan. Diac. Vit. S. Greg. lib. III c. 7; D. Greg. lib. IV epist. 5)? Ubi vero legimus metropolitanum comprovinciales episcopos filii nomine appellasse? Sed ista mittamus, quae ad rem nostram minime conducere videntur. Hisce autem ac similibus in D. Gregorii litteras cl. Muratorii objectionibus alibi a nobis satis, ut putamus, factum est.

[Col. 0102A] 19. Responderi vero criticorum nostrorum argumentationi posse crediderim, quod etiamsi admitteretur Imolensem et Vicohabentinam Ecclesias aliquando subditas fuisse Mediolanensi; negari tamen posse quod inde inferatur Ravennatis quoque subjectio. Leve enim et futile argumentum est in sententia Bacchinii (Ubi supra) ex forma et regimine civili particularium provinciarum consequentiam trahere ad formam et regimen ecclesiasticum ipsarum. Longum esset documenta omnia proferre quibus probatissimam tanti viri sententiam firmari animadvertimus, quorum tamen summa est: primo improbabile prorsus esse sanctissimam, et apostolicam Ecclesiae hierarchiam coarctatam fuisse ad civilium provinciarum limites, qui modo contrahebantur, [Col. 0102B] modo protendebantur, et juxta earum regiminis speciem, quam variatam millies fuisse indubium est, cum duas in unam provincias unitas legamus, tum unam in duas divisam, modo alteram, quae suum praesidem habuerat, alterius provinciae praesidi obtemperasse, modo aliis, iisque frequentibus, obnoxias fuisse variationibus. Secundo, cum apostoli non ex divisione provinciarum imperii, sed ex gentium conversione et Ecclesiarum fundatione earum hierarchiam metiti fuerint, ut ipse Bacchinius mira eruditione fusius probavit (I et II part. ubi supra), nosque in 3 cap. breviter innuemus; idcirco non ex limitibus, non ex gubernio, non ex materiali tractu provinciarum, ideoque non ex una, vel altera civilis provinciae civitate, deduci potest, vel debet illius, [Col. 0102C] vel alterius Ecclesiae subordinatio ad aliquam metropolitanam, praesertim primis aerae nostrae periodis, quibus non omnes civitates Christi fidei statim adhaeserunt, non omnes, licet ad Christum conversae, episcopatum obtinuerunt, non integris civilibus provinciis, sed multiplicibus populis in circuitu ad Christum lucratis, Ecclesiisque a se fundatis apostoli, et discipuli Christianas provincias metiebantur.

20. Verum ad hominem magis respondendum est interpretationi contra Ravennates allatae verborum D. Ambrosii; et primo dicendum, nullum omnino indicium, quod aut certum, aut probabile sit, Ambrosianis verbis subesse, episcopi Imolensis ordinationem seu consecrationem a Mediolanensi pendere; neque enim ait S. doctor, donec A ME ordinetur, [Col. 0102D] vel probetur episcopus, sed simpliciter Ecclesiam illam Vicohabentino commendat, donec ei ordinetur episcopus, quae commendatio ex charitate promanans, cuicumque episcopo, ut statim observabimus, conveniret. Secundo, quod vero attinet ad visitationis munus quod sibi iis verbis vindicare videtur Ambrosius in Ecclesia Imolensi: Occupatus diebus ingruentibus Quadragesimae tam longe non possum excurrere; facile patebit Ambrosii tempora consideranti, visitationem illam non metropoliticae jurisdictionis, sed apostolicae praedicationis, et legationis signum, et opus in eo fuisse. Meminisse hic autem oportet, quae de haereseos Arianae cladibus superius leviter attigimus, Italiae fidem corruptam, disciplinam sursum [Col. 0103A] versum turbatam, plurimas Ecclesias catholicis episcopis spoliatas, ab lupis Arianis invasas. Est qui credat, Auxentii Mediolanensis usurpatione, tunc primum provinciam Ecclesiasticam Mediolanensem coaluisse, non paucis Italiae circumquaque episcopis in sensum, et in conciliabula haeretici illius convenientibus, ut Augustorum Auxentii et haeresis fautorum minis se eriperent, exsilia et mortes evitarent (Bacchin. ubi supra). Hanc miserae Italiae faciem non paucis annis confirmarunt, etiam post Constantii imperatoris obitum, tum Juliani Apostatae infeliciora tempora, tum Arianorum praepollens tyrannis, tum Justinae Arianae imperatricis favor, Damaso pontifice cum secunda ab eo Romae celebrata synodo, anathematis et depositionis fulmina contra Auxentium nequidquam [Col. 0103B] intorquente.

21. Porro post Auxentii seram mortem Mediolani Ambrosio episcopo constituto omnis ad fidem rectam Italia convertitur, ut testatur D. Hieronymus (In Chron. ad an. 11 Gratiani), et de semetipso Ambrosius loquens: Dissensionum omnium procella deferbuit: cuncti saecularis cupiditatis ardores, aestusque omnes, quibus Italiae populus per Judaicae olim Arianae proximae levitatis incendia coquebatur, sereno jam spiramine temperatur (Ambros. Comment. in Luc. lib. IX cap. 20). Nam cum episcopali infula apostolatum et sanctae sedis legationem assumpsit Ambrosius, perversasque circumiens Italicarum provinciarum Ecclesias, praedicatione, disputatione, doctrina, labore, contentione omni catholicam fidem restituit, Ecclesias [Col. 0103C] reparavit, Arianos lupos qua ejecit, qua in legitimos pastores convertit, qua novos episcopos constituit. Ex quo factum conjecerunt aliqui ut quae jurisdictio metropolitica sub invasore Auxentio illegitime irrepserat, sub vero apostolo ac patre sanctificata confirmaretur super Ecclesias variarum provinciarum ab eo ad fidem restitutas. Cui opinioni neque repugnamus, neque annuimus.

22. Nos autem Ambrosii apostolatum prosequimur, illique, et pontificiae, qua fungebatur legationi, non metropoliticae dignitati acta ejus in Ecclesia Imolensi, atque etiam, si placet, in Vicohabentina tribuimus. Ambrosius vero in alienis provinciis, et in alienis Ecclesiis praedicationis, visitationis et ordinationis munera exercuisse, mirabitur nemo, qui ecclesiasticam [Col. 0103D] historiam tantisper calluerit. Centum haec historia suppeditat episcoporum exempla, quibus populorum, et Ecclesiarum etiam propriae curae non commissarum cura alte inerat animo, ac propterea sive apostolica legatione fungentes, vel alio quovis legitimo titulo illas visitabant, synodos ibi celebrabant, episcopos ordinabant, vicinioribus, seu principalioribus commendabant. Quis est autem qui nesciat Eusebii Vercellensis, Osii Cordubensis, Pictaviensis Hilarii et Luciferi Calaritani, per Orientem itinera, labores, celebrata concilia, episcopos consecratos? Quis Cypriani epistolas pro Galliarum Ecclesiis, Theodoreti pro Africanis ignorat? Athanasium legimus Damaso pontifici veluti succensere, qui Mediolanensi [Col. 0104A] Ecclesiae, Auxentio pulso, non consuleret, scripsimus dilecto Damaso episcopo magnae Romae contra Auxentium invasorem Mediolanensis Ecclesiae. . . . . miramurque, cur nondum depositus ejectusque sit ex Ecclesia (Athan. epist. synod. ad Afric.). Cyrillum vero Alexandrinum, cui damnati Nestorii causa Orientales universos, ipsumque juniorem Theodosium infensos reddiderat, nihilominus centies protestantem audimus, sibi omnium Ecclesiarum, non suae tantum, curam habendam esse. Hauserat ille fortasse zelum istum apostolicum ex Cypriano, qui ad Stephanum Romanum pontificem scribens de Ecclesia Arelatensi, quam Martianus ex Novatiani secta episcopus inficiebat, asserere non dubitavit, Cui rei nostrum est consulere, et subvenire, frater [Col. 0104B] charissime, qui divinam clementiam cogitantes, et gubernandae Ecclesiae libram tenentes, etc. Nempe sua quoque interesse debere Ecclesiae Arelatensis bonum, zeli et charitatis causa judicabat sanctissimus antistes, pontifici autem Stephano id incumbere, supremae jurisdictionis in universam Ecclesiam potestate et auctoritate.

23. Apostolum igitur, et pontificium legatum agens Ambrosius, inter tot Ecclesias, quas vel ad fidem revocaverat, vel episcopis donaverat, hisce beneficiis cumulare facile potuit Imolensem quoque et Vicohabentinam, fortasse Arianorum labe prius infectas, vel praepotentia episcopis spoliatas, quamvis ad suae ditionis jura minime spectarent. Porro dubium omne tollit quorumdam scriptorum assertio de [Col. 0104C] Ambrosii pontificia legatione, qua Damasi et Siricii summorum pontificum vices gerens, ea omnia peragere licite et valide potuit in hisce Ecclesiis, quae caeteroquin non potuisset. De hac legatione dubitare haud licet, si Ecclesiae etiam primorum saeculorum disciplinam, si sacros canones inspiciamus: praecipue vero id dubitare non licet auctoribus illis, inter quos Bacchinius, Thomassinus et alii, qui nullum in Italia metropolitanum fuisse, praeter Romanum antistitem, omnibusque illum hujus regionis Ecclesiis praefuisse, non tamquam primatem solummodo, sed etiam tamquam immediatum archiepiscopum, per tria vel quatuor priora saecula mordicus senserunt et docuerunt; omnium enim prudentiorum criticorum opinio est, si quando vel alienae provinciae Synodo [Col. 0104D] praeesse episcopum aliquem, vel alienae Ecclesiae novos episcopos ordinare, aut quemcumque alium jurisdictionis actum emittere legimus, nonnisi pontificia auctoritate id factum, vel apostolica legatione, esse credendum. Quapropter cum Paulino Antiochiae episcopo consecrationis benedictionem impertitus fuerit Lucifer Calaritanus, illum legatione Romana munitum asseruit Christianus Lupus; eoque ministerio insigniti etiam creduntur Eusebius Vercellensis et Hilarius Pictaviensis.

24. Verum de D. Ambrosio diserte id asserit Franciscus Ballarinus ex antiquo Breviario Patriarchico, quod Comensi Ecclesiae usque ad Clementis VIII tempora in usu fuit: Beatus Ambrosius temporibus Damasi [Col. 0105A] papae et Theodosii imperatoris Ecclesiam Mediolanensem regebat, apostolica fungens legatione, qui et vicinarum regionum Liguriae, Aemiliae, Venetiae, Rhetiarumque, et Alpium Cottiarum Christianis praeerat, quo per superiorum temporum calamitates episcopis destituti fuerant. Idem Benedictus Jovius, idem Christianus Lupus nuper citatus crediderunt. Cui assertioni vim quidem maximam addit res Syrmii gesta, atque a Baronio ad ann. 330 relata, multoque prius a Paulino in Vita Ambrosii. Defuncto Syrmii episcopo, orta est contentio inter catholicos et Arianos super novo eligendo pastore. Catholicum illi, Arianum isti petebant, et his quidem adhaerebat Justina haeretica imperatrix. Re ad Ambrosium delata, accurrit S. doctor, et catholicum episcopum eligi curat, electum Anemium consecrat. Syrmium dubio procul [Col. 0105B] caput erat Illyrici, atque etiam ecclesiastica metropolis: igitur in illius Ecclesiam nullum jus acquisitum fuerat episcopis Mediolanensibus. Quapropter acta electionis et ordinationis Anemii nonnisi legationi apostolicae, cujus facultatibus utebatur Ambrosius, veniunt tribuenda. Concludendum igitur ex epistola S. doctoris ad Vicohabentinum falso erui Imolensis episcopi vel ordinationem, vel approbationem, ejusque Ecclesiae, itemque Vicohabentinae subjectionem, eoque minus Ravennatensis.

25. De tumido Schelstratii argumento, quo Mediolanensis jurisdictionem amplificare conatur ex concilio et epistola synodica Eusebii ad Leonem Magnum, pauca adhuc supersunt hic delibanda. Quamquam ubi dixerimus Schelstratium hoc concilio, hisce [Col. 0105C] litteris gloriari, ut ostendat quae fuerit amplitudo Mediolanensis metropolis ante institutos Ravennensis et Aquileiensis Ecclesiae metropolitas; gloriosum istud argumentum per se statim evanescet omnino, tum quia synodo illi vix unus, et forte ne vix quidem ex tot Aquileiensis provinciae episcopis interfuit, adeo ut ex illorum praesentia nequiverit ad suffraganeitatem illius provinciae consequentiam trahere; et quod mirabilius est, id notavit, et fassus est loco citato ipse Schelstratius iis verbis: Hisque Histriae et Venetiae provincia dumtaxat deesse dignoscitur, quibus exceptis in reliquas Italiae regiones Mediolanensis episcopus tamquam Italiae metropolitanus jus obtinebat. Unde ergo jactatae amplitudinis argumentum habet synodus Eusebiana ante institutum Aquileiensem [Col. 0105D] metropolitam? Tum etiam quia synodus isthaec Mediolanensis habita fuit medio saeculo quinto, anno scilicet 451, ut in Baronio, Binio, aliisque scriptoribus videri potest. Aquileiensis autem Ecclesia, testante ipso Schelstratio, sub Damaso papa ad metropoliticam dignitatem evecta creditur (de qua opinione legendus Bernardus Rubeus, qui Aquileiensis Ecclesiae jura, doctissimo edito opere, nuper vindicare contendit), nempe fere integro saeculo ante celebratam synodum Eusebianam. Ravennatensis vero viginti saltem jam annos eadem praefulgebat praerogativa, scilicet ab anno 431, ut Tillemontius, et forte multo ante, ut alii arbitrantur, sed indubie [Col. 0106A] quidem Petro Chrysologo eam moderante, ut omnes ad unum conveniunt. Qui S. doctor cum ad superos evolasset anno 451, et cum episcopum Vicohabentinum in praecedentibus D. N. J. C. Natalitiis consecrasset, immo anno 446, sanctum quoque Projectum Imolensem episcopum (de quibus rebus omnibus in tertio capite fusius dicemus), evidens est eum jam metropolitanum induisse ante synodi Mediolanensis celebrationem. Ubi igitur amplitudo illa, a Schelstratio jactata, ex hujusmodi synodo ante institutos Aquileiensem et Ravennatensem metropolitas?

26. Fatendum est ergo ne per synodum quidem Eusebianam, aut per epistolam ejus synodicam contra libertatem Ravennatensium quidquam probari [Col. 0106B] posse. Quod si eam ab episcopis Placentino, Brixilliensi, et Rhegiano subscriptam quis objiciat, atque inde argumentum instauret, Aemiliam provinciam, cujus civitates erant Placentia, Brixillum, et Rhegium, Mediolanensi episcopo paruisse, atque adeo Ravennam Aemiliae caput, saltem ante acceptum pallium archiepiscopale, eadem subjectionis nota laborasse; multiplices occurrunt aeque magni ponderis responsiones.

27. Et primo quidem dubitatum est a quibusdam, an synodus haec Eusebii provincialis fuerit, scilicet solius provinciae Mediolanensis synodus. Baronius, Ughellus, aliique illam provincialem arbitrati sunt, omnesque suffraganeos episcopos ad eam convenisse, litterasque synodicas proprio nomine signasse. [Col. 0106C] Exstat quidem, ait Baronius, de his epistola synodalis omnium comprovincialium episcoporum subscriptionibus consignata. Negant tamen Ticinenses scriptores, qui patriam Ecclesiam speciali libertatis privilegio a primis usque saeculis donatam volunt; negant, inquam, Crispinum Papiensem episcopum, cujus subscriptio legitur ad epistolae calcem, concilio interfuisse, ut Mediolanensis suffraganeum, multasque rationes in medium afferunt, quas criticis examinandas relinquimus. Idem sentiunt Comensis Ecclesiae historici atque patriarchatus Aquileiensis amplificatores, quibus persuasum fuit Comensem episcopum, alterum ex praesentibus Eusebianae synodo, numquam Mediolanensem, semper vero Aquileiensem in archiepiscopum suum agnovisse. Accedunt Ravennatenses ad negativam sententiam, asserentes [Col. 0106D] Brixilliensem, Rhegiensem et Placentinum episcopos Aemiliae, synodo Mediolanensi interesse nullo modo potuisse, ut suffraganeos; vel enim a primordiis rei Christianae Aemilia omnis episcopo Ravennati addicta fuit, vel quinto tantum saeculo nostra haec metropolitica in Aemiliam dignitas emersit. Evidens est numquam tres illos episcopos inter Mediolanenses suffraganeos numerari posse, cum ab omnibus utriusque sententiae de initiis hujus dignitatis auctoribus admitti nequeat, neque admittatur, dimidiata Aemilia, aliquas ex ejus Ecclesiis Mediolanensi datas, alias Ravennati, contra universalissimam omnium hypothesim, scilicet hierarchiam ecclesiasticam [Col. 0107A] ubique aptatam fuisse hierarchiae civili, quod praesertim quarto et quinto saeculo in particularibus Italiae provinciis fieri coepisse existimat, cum plerisque criticis abbas Bacchinius. Si igitur nostri illi Aemiliae episcopi synodum Eusebianam petierunt, litterasque ad Leonem Magnum consignarunt, non ideo de Mediolanensi provincia credendi sunt, neque per consequens illa synodus habenda est mere provincialis.

28. Urget secundo non levis etiam ponderis animadversio. Si enim dicamus ad hanc synodum omnes convenisse provinciales, nullos autem alterius provinciae Ecclesiasticae episcopos, admittendum necessario erit in regiminis ecclesiastici ordine absurdum non exiguum, truncatas scilicet non paucas Italiae provincias, confusamque ut cum maxime quae pulcherrima [Col. 0107B] erat in aliis Ecclesiae partibus hierarchiam; provincia enim ecclesiastica Mediolanensis primorum saeculorum composita dici deberet ex tribus Aemiliae episcopis, ex duobus Rhetiae, ex totidem Alpium Cottiarum, ex uno Venetiarum praeter Liguriae episcopos: quod apud criticos omnes absurdissimum esset, juxta nuper allatam eorum de hierarchia ecclesiastica sententiam.

29. Advertendum tertio ad hanc ipsam Eusebii synodum missos fuisse a Leone Magno legatos Abundantium et Senatorem. Cui quidem apostolicae legationi, quatenus vera fuerit, tribui commode potest convocatio ad Eusebii conventum aliquot episcoporum alienae provinciae, quemadmodum non paucis [Col. 0107C] exemplis probari potest, id nec novum, nec insuetum fuisse. Eustachius ipse a S. Ubaldo, propugnans contra cl. Muratorium diploma Attonis episcopi Vercellensis, lectum in synodo Mediolani habita an. 945, sub Olrico archiepiscopo, animadversionem hujusmodi nobis suppeditavit; cum enim inter suspicionis notas, quas Muratorius in hoc diploma congesserat, illam dilueret de praesentia isti synodo aliquot episcoporum qui non erant de provincia Mediolanensi, haec habet Eustachius: Legatum pontificium concilio, de quo loquimur, praesedisse velim animadverti; intelligere hinc enim est sub metropolitani jurisdictione non comprehensos antistites potuisse ab eodem (legato) ad illud convocari. Advertendum quoque censemus, eam ipsam ob causam, damnandae [Col. 0107D] scilicet Eutychianae haeresis, et epistolae magni Leonis ad Flavianum approbandae, alias in Occidente synodos coactas fuisse, et praecipue in Galliis, in Hispania et in Illyrico, omnesque istas non provinciales, sed plurium provinciarum nationales, a quibus similes huic nostrae Eusebianae fuerunt ad S. pontificem scriptae epistolae synodales. Quare nihil prohibet, immo ratio suadet, Eusebianam quoque non provincialem, sed nationalem fore appellandam, opinandumque aliquot ex aliis Italiae provinciis episcopos ad eam vocatos fuisse fortasse a Leonis Magni legatis. Et revera Natalis Alexander huic opinioni suffragari videtur, cum ait convocatum ab Eusebio dioeceseos Italiae conventum, quod certe et [Col. 0108A] mandato Leonis, et nuntiorum apostolicorum auctoritate fecit.

30. Neque nobis stomachum moveat Eustachius a S. Ubaldo inani illa nominis coepiscoporum interpretatione, qua sub hujusmodi appellatione cadere dictitat episcopos tantum suffraganeos, ideoque cum in laudata synodica coepiscopos appellat Eusebius, quos ibi subscriptos videmus, hos ejus suffraganeos fuisse omnes. Nam in meridiana luce talia objectantem caecutire arbitramur, quando plena omnia sunt vetera Patrum monumenta isto coepiscopi vocabulo, vel cum de alterius provinciae, vel cum de aequali, vel cum de inferiori, aut superiori episcopo loquuntur. Consulatur pro omnibus D. Cyprianus, qui epistola ad Stephanum Romanum antistitem, Gallicanos [Col. 0108B] diserte vocat coepiscopos nostros. Verum in re adeo evidenti grave est diutius immorari. Quare argumentum absolvimus, et quia Eusebii concilium probari non potest provinciale, concludendum est frustra praesentia episcoporum Aemiliae, illorum suffraganeitatem conjectari.

31. Caeterum duo adhuc consideranda super hac ipsa praesentia nobis supersunt, alterum quod primis Ecclesiae saeculis, et fortasse etiam aliquot posterioribus praesentia isthaec episcoporum alicui synodo certum indicium subjectionis non erat; alterum, quod etiamsi vere tres illi Aemiliae episcopi tunc fuissent Eusebio suffraganei, non ideo posset idem argui de Ravennate Ecclesia ante acquisitam dignitatem archiepiscopalem. Primum quod spectat satis habemus [Col. 0108C] ad concilia prioris illius et posterioris etiam aetatis oculos convertere, ut de propositionis nostrae veritate certiores fiamus. In concilio Arelatensi primo contra Donatistas, Constantini magni cura celebrato, notum est, quot ab diversis totius Occidentis provinciis adfuerunt episcopi, quos certo certius Arelatensi non dixeris suffraganeos. Sub Liberio papa aliud in eadem civitate habitum est concilium, nec tamen omnes qui illuc confluxerant Ecclesiae pastores, atque inter eos Paulinus Trevirorum, Saturninum Arelatensem metropolitanum habuere. Scimus Osium Cordubensem, Eusebium Vercellensem, Hilarium Pictaviensem, Aegyptiacis atque Orientalibus conciliis astitisse; ideone vel Alexandrini, vel Antiocheni episcopi comprovinciales vocabuntur? Tandem [Col. 0108D] Aquileiensem synodum in causa Palladii sub Valeriano episcopo composuerunt tum Itali, tum Africani, tum Gallicani praesules, penitus ab Aquileiensi jurisdictione exempti: secus Mediolanensis ipse pastor Ambrosius, qui et ipse intererat, Valeriano subditus foret censendus.

32. Neque objicias cum Baronio (ad an. 381) Aquileiensi concilio praefuisse Ambrosium, et quamvis Valerianus primus sederet, primus subscriberet, id aetatis et ordinationis praerogativae concessum, qui primorum conciliorum mos fuerat. Nam etsi morem istum facile concedamus, licet non semper et ubique observatum: tamen eadem facilitate negamus morem istum spectasse metropolitanos, apud quos [Col. 0109A] synodi habebantur, vel earumdem praesides, quemadmodum cum Leone Allatio sentit Petrus de Marca, ostendens, citatis canonibus Apostolico 35, Antiocheno 9 et Bracarense 24, si quando in conciliis episcopi confuso ordine sederent et subscriberent, metropolitanis tamen in eorum provinciis, et praesidibus conciliorum, priorem sessionis et subscriptionis ordinem servatum esse: ait enim Bracarensis canon: Conservato metropolitani episcopi primatu, caeteri episcoporum secundum suae ordinationis tempus alius alii sedendi deferat honorem. Videant autem Mediolanenses, ne dum Ambrosium Aquileiensi synodo praefuisse pertinaciter contendunt, quamvis secundus a Valeriano et sederet, et subscriberet; in dubium et ipsi inducant, cum Eusebius synodi Mediolanensis, [Col. 0109B] de qua modo agimus, praeses fuerit, licet prior sua subscriptione epistolam ad Leonem Magnum consignaverit; et nobis arma praestent contra jactatam ab eis sessionem in conciliis Mediolanensis antistitis supra Ravennatensem. Quoad exempla conciliorum post eam aetatem habitorum, sufficiat pro omnibus synodus Ticinensis celebrata an. 876, et quae deinde confirmata fuit ab alia synodo apud Pontigonem ejusdem anni (tom. XI Concil. pag. 279). Illi autem Ticinensi synodo subscripserunt inter multos alios Mutinensis, Placentinus et Florentinus episcopi, qui certissime eo tempore non erant provinciae Mediolanensis. Praeterimus superius memoratam Olrici synodum an. 945, ubi Boso Placentinus, Sigifridus Parmensis, Wido Mutinensis, et alii alienarum [Col. 0109C] provinciarum episcopi interfuerunt et subscripserunt. Praeterimus alteram synodum, quam Ticini celebravit Anspertus archiepiscopus Mediolanensis an. 876, ubi, nullo praesidente nec praesente apostolico nuntio, adfuerunt Mutinensis, Comensis, atque Aretinus, certissime non subjecti metropolitano Liguriae. Ticinensem pariter alteram non adducimus an. 966 a Walperto archiepiscopo convocatam, quam praesentia et subscriptione sua firmarunt episcopi Parmae, Placentiae et Novicomii. Satis enim superque ex dictis innotescit, subscriptiones et praesentiam episcoporum alicui synodo non semper arguere eorum subjectionem. Solummodo pro coronide istius animadversionis addere liceat, in more fuisse apud antiquos primorum saeculorum archiepiscopos seu metropolitanos, alienae etiam provinciae episcopos in causis [Col. 0109D] gravioribus ad proprias synodos vocare, ut ex canonibus Antiochenis atque ex notis Zonarae et Balsamonis conjicit cl. Joseph Motta in aurea dissertatione de Jure Metropolitico num. 112 et seqq.

33. Alterum quod nobis erat propositum, postremo loco animadvertendum illud est, quod, licet Mediolanensibus concederemus suffraganeos eos Aemiliae episcopos quos in Eusebii synodica scriptos reperimus, nulla tamen inde promanaret consequentia ad probandum, tam ipsam Aemiliam, quam Flaminiam, et cum eis Ravennatem urbem ante Eusebiana tempora metropolitano Liguriae obedientiam praestitisse, si quae de Foro Corneliensi et Vicohabentina Ecclesia [Col. 0110A] num. 19 et seqq. superius conjecimus cum Bacchinio, ad examen revocemus, nempe tum quia prioribus saeculis regimen provinciarum ecclesiasticarum non potuerit finibus civilium provinciarum semper circumscribi, adeo ut limites earum civiles iidem essent ac limites ecclesiastici; tum quia Arianum schisma ecclesiasticos Italiae ordines perturbaverit et civitates illae a Ravennatis episcopi subjectione ad Auxentii Mediolanensis sequelam facile deficere potuerint in ea rerum omnium perturbatione, quae postmodum ab Ambrosio in orthodoxa fide redintegratae benefactricem Mediolani Ecclesiam adhuc sub Eusebio prosecutae sint, licet proprio metropolitano jam restitutae ex pontificis decreto et imperatoria sanctione.

[Col. 0110B] 34. Expensis hactenus criticorum conjecturis quae ex regiminis Italici forma, ex Athanasii et Ambrosii epistolis atque ex synodica Eusebii Mediolanensis derivarunt, eas in praesens examinandas assumimus quas illis suppeditat argumentum negativum. De nullo alio, inquiunt, Italiae metropolitano mentionem faciunt vetera monumenta, nisi de Romano ac de Mediolanensi in primis aerae Christianae temporibus; Ecclesiae igitur omnes Italiae eorum alterutri fuerint subjectae necesse est. Notissima autem est suburbicariarum provinciarum pervetusta descriptio, quae Romano pontifici, ut metropolitano, parebant, et quarum episcopos consecrabat. Has inter neque Aemiliam, neque Flaminiam, neque Venetias habet notula illa suburbicariarum provinciarum: quapropter [Col. 0110C] cum neque Aquileiam, neque Ravennam adhuc fuisse metropoles per ea tempora inveniamus, numerandae profecto sunt inter Mediolanensis archiepiscopatus suffraganeas.

35. Contra hujusmodi negativum argumentum, quo omnes praeter Romanam et Mediolanensem, aliae metropoles excluduntur primis Ecclesiae saeculis, disserendum erit consulto in cap. 3. Interea breviter respondemus cum Bacchinio, idem negativum argumentum retorqueri posse contra Mediolanenses, cum neque de metropolitica eorum jurisdictione innegabile aliquod documentum proferant illa ipsa priora tempora. Metropolitanum in Italia ante Ambrosium nullus certis asserat documentis, ait Bacchinius, atque allata in medium antiquiora quae pro Mediolanensi [Col. 0110D] metropoli facere videntur, omnia gravissime distringit, explicat, rejicit. Praesertim vero in apocrypharum numerum amandare non dubitat, narratiunculas quasdam de S. Barnaba apostolo, quem Mediolanensis Ecclesiae institutorem primum, atque Italiae metropolitanum effingunt. Nos autem in eam quaestionem sensum nostrum non immiscemus, neque praestantissimae Ambrosianae Ecclesiae jura, praeeminentias, ornamenta invidemus, praesertim postquam cl. Joseph Antonius Saxius traditionem patriae Ecclesiae de adventu Mediolanum S. Barnabae eruditissimis vindiciis illustravit. Ravennatensis aeque illustris, aeque celebris Ecclesiae libertatem propugnamus tantummodo; et satis pro nunc, superque [Col. 0111A] habemus, nullum profecto, vel minimum documentum antiquum, positivum, et inalterabile, ut ipsi fatentur, immo nullum veteris scriptoris testimonium, nullum probabile indicium, ut jam ostendimus, Mediolanensibus superesse, quibus de subjecta sibi Ravennate Ecclesia vel minimum glorientur.

36. Quapropter omittimus ad trutinam vocare, quae de consecratione aliquorum Aemiliae episcoporum, ac de nonnullis aliis jurisdictionis actibus illi magnificant, neque examinandum censemus, quibus auctoribus fidunt, quomodo vetusta aliquot verba interpretantur; longius enim ac proposueramus nostra protraheretur oratio. Unum est, in quo insistimus, nullum omnino vel tenuissimum probationis genus contra Ravennatem episcopum pro Mediolanense [Col. 0111B] militare. E contrario autem aliquot positiva nostrae exemptionis ab jactatae servitutis jugo nos utique proferre possemus indicia, inter quae praecipuum illud esset, Ravennates antistites ab Romano pontifice consecrari consuevisse, quos metropolitani Mediolanenses passi non essent, si jus metropoliticum supra Ravennatem Ecclesiam obtinuissent, juxta antiquissimam et inconcussam Ecclesiae disciplinam. Id probant S. Severi acta, qui ante Ambrosium; id acta S. Petri Chrysologi, qui annos fere quinquaginta post Ambrosium, a Romanis pontificibus consecrati fuerunt: Petri Chrysologi, inquam, dummodo incoeptae ab S. hoc episcopo dignitatis metropoliticae sententia, licet communissima, errori non sit obnoxia, de qua inferius. Alterum exemptionis istius nostrae [Col. 0111C] positivum indicium exhibent subscriptiones, de quibus in sequenti cap. 2 conciliorum Romani I, sub Julio I, et Sardicensis, inter quas prior omnino occurrit subscriptio episcopi Ravennatis ante Mediolanensem: quod nequaquam fieri potuisset, si Ravennatensis tunc suffraganeus episcopi Mediolanensis fuisset: quemadmodum argumentatur Schelstratius ex subscriptione Valeriani ante D. Ambrosium in praenarrata synodo Aquileiensi ad vindicandam per ea tempora hujus Ecclesiae libertatem ab jugo Mediolanense. (Schelst. tom. II Antiq. Eccl. Dissert. 4, cap. 5, n. 8 et seqq.)



CAPUT II. De litteris Clementis II Romani pontificis praeeminentiam in conciliis Ravennati episcopo super Mediolanensem [Col. 0111D] asserentis.

Non exiguum propugnatae libertatis indicium est praerogativa sessionis quam in conciliis super Mediolanensem et Aquileiensem Ravennati archiepisco confirmavit Clemens II summus pontifex in synodo Romae habita an. 1047, universa ipsa synodo antiquo Ravennatium juri suffragante. Nam si quando Ecclesia nostra Mediolanense jugum subiisset, illud in fervore quaestionis, toties, ut aiunt, Romae excitatae pleno ore jactassent archiepiscopi Mediolanenses, quod numquam Deo favente factum legimus, neque pontifices summi celeberrimo Ambrosii successori antistites nostros praeposuissent, qui tali subjectionnis signo notati fuissent. Dexteram ergo pontificis in [Col. 0112A] conciliari sessione Ravennatensi archiepiscopo confirmavit Clemens II, absente imperatore, sinistram vero illo praesente, vetuitque Mediolanensi et Aquileiensi, ne in posterum super hujusmodi praerogativa quaestionem moverent. Clementis diploma retulit Ughellus in archiepiscopis Ravennatensibus, ubi de Humfrido archiepiscopo verba facit.

Ea res Mediolanensium animos adeo stimulavit, ut fabulae nomine synodi, et Clementis judicium, falsitatis vero nota ejus pontificis litteras commaculare non dubitaverint. Puricellius inter hosce obtrectatores eminet in Vita quam descripsit Laurentii Littae. Hujus autem secutus est vestigia Eustachius a S. Ubaldo (Sect. 4, c. 11, n. 389), quem ab initio usque memoravimus. Quod spectat ad Aquileienses, hi Mediolanensium [Col. 0112B] argumentorum viribus confisi, illis acquieverunt omnino, neque ulterius quaestionem prosecuti, prout videri potest apud P. Bernardum Rubeum (Cap. 56), nihil pro suorum patriarcharum praeeminentia vindicanda sunt conati. Retulit quidem cl. Muratorius (Tom. VI, ad ann. 1047) nescio cujus Dominici patriarchae testimonium, scribentis se in possessione esse ad dexteram papae sedendi, atque idem repetit in relata dissertatione de jure metropolitico laudatus Motta n. 31. Verum praeterquam quod ne verbum quidem iste Dominicus fecerit, an ea praerogativa potiretur in concursu Ravennatensis archiepiscopi; nulla omnino, ni fallor, de isto Dominico mentio apud Rubeum, neque invenitur in ullo ex catalogis Aquileiensium patriarcharum ad calcem ejus [Col. 0112C] operis recensitis. Quare Mediolanensium scriptorum, qualiscumque auctoritatis ii sint, rationes ac testimonia, cum nusquam, quod ego sciam, a Ravennatibus perpensa fuerint, forsitan pro eorum levitate; id mihi consilium in animum venit, ut in synopsim redacta hic repeterem, excuteremque.



§ I. Quae faciunt contra veritatem diplomatis Clementis II.

37. Aiunt igitur Puricellius et Eustachius a S. Ubaldo, Clementinas litteras ab aliquo impostore in gratiam Ravennatis archiepiscopi concinnatas, quae deinde, sicut Ravennae in S. Vitalis bibliotheca, sic etiam Romae in archivo Vaticano, unde illas hausit Ughellus, reconditae fuerint. Baronius nullum verbum habet quo se eas probare insinuet, nullum pariter habet Norisius ubi illarum meminit. Hieronymus [Col. 0112D] Rubeus Ravennatium historicus, qui primus harum litterarum tenorem narravit, auctor est in hujusmodi diplomatibus suspectus, cum ad ann. 426 aliud pro Ravennati episcopo produxerit Valentiniani III imperatoris, contra quod veluti undequaque suppositum debacchati sunt post Baronium pene omnes scriptores.

38. Plura autem Clementinae confirmationis veritatem infirmant; et primo esse illam incredibilem demonstrat contrarium decretum, paucos ante Romanam Clementis II synodum in consimili concilio emanatum. In coronatione enim Conradi Salici, quae an. 1027 a Joanne XIX papa celebrata fuit in Vaticano, Heribertus Ravennae archiepiscopus dexteram [Col. 0113A] Augusti apprehendens, eum pontifici ad altare sedenti praesentare praesumpserat. Reclamantibus autem Mediolanensibus, tumultuque exorto, Conradus ipse publice pronuntiaverat archiepiscopo Mediolanensi officium illud praesentandi regis ex aequo et bono deberi, utpote qui ipsius regis Italiam adeuntis consecrationem coronationemque inchoaverat. Cujus dicto audiens pontifex praerogativam offerendi regem Mediolanensi adjudicaverat, coactaque synodo VIII idus Aprilis ejusdem anni confirmaverat, lege lata, ne in posterum archiepiscopus Ravennas se in negotiis pontificalibus praeferre auderet Mediolanensi. Hanc autem narrationem derivarunt nostri auctores ab Arnulpho Mediolanensi scriptore, tunc manuscripto, modo typis edito doctissimorum Leibnitii primo, dein [Col. 0113B] Muratorii opera, et notis aucto tomo IV Scriptorum Italiae. Ergo non pro Ravennate, sed pro Mediolanense controversiam resolvit concilium. Idem scribunt Galvaneus Flamma, qui citat Henricum Barbamigram; Tristanus Calchus, Sigonius, Albericus de Rosate. Quam concilii legem credibiliorem reddit possessio praesentationis novorum imperatorum, quae certe stabat pro Mediolanense; nam Othonem Magnum, teste ipso Sigonio, in aede prius divi Ambrosii consecratum, et corona ferrea redimitum, Romam associavit iste archiepiscopus, illumque pontifici obtulit inungendum et coronandum. Eodem munere functum etiam dicunt ipsum Mediolanensem anno 972, ex testimonio pariter Sigonii de Othone II scribentis: Conventu peracto Romam ad tertiam imperii [Col. 0113C] Romani coronam accipiendam, ipso archiepiscopo deducente, pergebat. Qui ergo fieri potest, aliter sub Clemente II, anno 1047, sancitum fuisse, et Ravennati collatam praeeminentiam, jam viginti retro annis pro Mediolanense decisam, hunc vero fuisse suo jure quaesito spoliatum? Hoc certe fidem elevat Clementinarum litterarum.

39. Porro Arnulphus praelaudatus, quem auctorem oculatum volunt praenarratae historiae de Clementis II electione, immo de Leonis IX ejus successoris pontificatu scripsit, neque ullum de Clementinis litteris verbum addit; facturus, si verae fuissent, nam scriptor ille neque ipsis Mediolanensibus archiepiscopis pepercit. Quod majori nota dignum est, ex quo Arnulphus ipse narret a Nicolao II summo pontifice [Col. 0113D] concessum subinde fuisse Widoni archiepiscopo Mediolanensi primo loco ad sui dexteram sedere in concilio Romano. Accedit quod idem auctor ita compositam asserit quaestionem in Conradi Salici inauguratione jactatam, ut postea omnis illa quieverit controversia. Verum igitur esse non potest illam exarsisse iterum post Conradi inaugurationem usque ad tempora Arnulphi.

40. Quia vero in Clementino diplomate recensentur litterae quaedam Joannis papae Symmachi successoris, quibus praecedentia in conciliis dabatur Ravennatensi; urgent argumentum Mediolanenses: si ergo litterae istius Joannis, si diploma ipsum Clementis II genuinum est, quomodo a dextris Nicolai [Col. 0114A] II anno 1059 sedit Wido, a dextris Calixti II anno 1122 sedit Olricus, archiepiscopi Mediolanenses? Gratianum adde, qui dist. 17 loquens de synodis a Symmacho papa celebratis, Hoc quoque, ait, notandum est, quod in hoc concilio, et in alia synodo Symmachi papae ante Ravennatem episcopum Mediolanensis subscripsisse, et respondisse legitur, ex quo et sedis praerogativam ante eum habere colligitur. Gratianus autem, qui suum decretum juxta Tritemium confecerat ab anno 1127 ad ann. 1151, apprime edoctus erat qui tunc temporis foret utrorumque archiepiscoporum in synodis sessionis modus, quapropter loquendo de tempore praesenti habere, non de praeterito habuisse, satis indicat eo vivente praecessisse Ravennati Mediolanensem, nullamque habitam de [Col. 0114B] Clementis bulla rationem, quae ideo si exstasset, non fugisset Gratianum. In synodis vero sublimiori loco sedere, ac priorem loqui, prout de Mediolanensi scriptum reperimus in conciliis Symmachi, praerogativae dignitatis indicium sapit, ut ex ipso Gratiano, Glossa, Tiraquellio, Barbosa aliisque probare nituntur.

41. Videmus autem in tribus Symmachi conciliis, ann. 501, 502 et 503, habitis, duplici illo praecedentiae honore insignitum Laurentium Mediolani prae Ravennae episcopo Petro: immo illae ipsae synodi, immo Ennodius in earum defensione, Theodoricus rex ad easdem scribens, Baronius et Sigonius in ipsarum synodorum relatione, cum utrumque praelatum memorant, primo Laurentium, tum Petrum [Col. 0114C] nominant. Concilio etiam sub Agathone anno 680 Romae celebrato prior subscripsit Mansuetus Mediolanensis, deinde episcopus Aquileiensis, tertio Theodorus Ravennas: quem fuisse verum subscribendi ordinem laudat cardinalis Norisius dissert. de v synodo cap. 10. Tum in alio conventu anno 963, praesidente Joanne XII, et astante Othone I, Romae habito, ante episcopum Ravennae sedit et subscripsit Walbertus Mediolanensis, referentibus Luitprando et Binio. Sedisse autem a dextris Nicolai II, et primo loco subscripsisse Widonem an. 1059, ut dictum est, affirmat citatus Arnulphus, Galvaneus Flamma, Ughellus. Item in concilio Lateranensi sub Calixto II Olricus Mediolanensis dextram apostolici occupavit, ut ex eorum temporum scriptore Landulpho de [Col. 0114D] S. Paulo eruitur, qui de Grosulano etiam anno 1103, et de Jordano anno 1116, archiepiscopis Mediolanensibus idem scribit, et ex eo Puricellius in Vita Laurentii Littae cap. 23, n. 42. Verum quia non appareat synodo Nicolai II Ravennatem archiepiscopum simul cum Mediolanense interfuisse, neque a relatione Landulphi praecise argui possit an in conventu Calixti affuerit Ravennas, cum Olricus a dextris papae sedere dicitur: ante occupat difficultatem Eustachius a S. Ubaldo, atque opinatur in iis conciliis, quia eorum primo 113 Patres, alteri 300 et amplius, et forsitan usque ad 426 interfuerunt, ideo credendum esse Ravennatem etiam interfuisse atque adeo sub Mediolanense, qui primus a dextris papae erat, sedisse.

[Col. 0115A] 42. Alterum suspicionis argumentum contra veritatem Clementinarum litterarum ipse earum tenor Mediolanensibus praestat. Inscriptio enim Clemens episcopus omnibus S. Ecclesiae filiis, pariterque conclusio bene valete, non eis arridet. Non agebatur, inquiunt, in ea controversia de aliquo fidei articulo, cujus explicatio omnes Ecclesiae filios, quibus haec bulla inscribebatur tangeret, et impropria erat, si recte perpendatur conclusionis formula, bene valete. Aperitur etiam in litteris Clementinis Petrum Ravennatem primam sedem in Symmachi papae synodis cessisse Laurentio Mediolanensi, non aliquo jure, sed humilitatis gratia; cum certum sit praelatos, quo sanctiores, eo firmiores pro suarum Ecclesiarum juribus stetisse; et locum sustinere sibi debitum non cedere, [Col. 0115B] virtutis esse partes. Sed esto cesserit prae humilitate; num etiam humilitati tribuendum erit Ennodio, Theodorico regi, aliisque auctoribus, qui priorem Petro Laurentium nominarunt? Ad quid autem in synodis illis ejusmodi humilitas? Quinam vero iste titulus humilitatis, si Laurentio debebatur prima sedes ante Ravennatem Petrum tum consecratione antiquiori, tum propriae dignitatis praeeminentia? Ostendatur saltem aliquod monumentum, quo ante Laurentii episcopatum probetur Ravennatensi primum locum fuisse attributum.

43. Caeterum ait in supposititia bulla Clemens II Petrum Ravennatem Laurentio cessisse in conciliis Symmachi illo tantummodo casu. At cur illo, non aliis autem casibus humilitatis actus? Atque ecce contradictio: [Col. 0115C] non uno tantum casu, sed tribus diversis temporibus ante Ravennatem Petrum subscripsit Mediolanensis et sedit, scilicet in synodis III, IV et V Symmachi. Item si multoties ventilatum a retro pontificibus praedecessoribus nostris, aut vix, aut nullo fine sopitum est synodi sedendi jurgium, quemadmodum loquuntur litterae istae Clementinae: quare nullibi legitur super jure praecedendi inter hos archiepiscopos fuisse altercatum? Et revera non aliud indicium istiusmodi altercationis apparet, nisi ex relata Conradi Salici coronatione, ubi secundum Mediolanensem est pronuntiatum. Quare cum a Symmachi aetate ad annum 1027, nulla suppositae quaestionis memoria resultet, dicendum in possessione praecedentiae perseverasse Mediolanensem, et litteras Clementinas, [Col. 0115D] quae multoties altercatum fuisse mentiuntur, ex hoc etiam capite fidem non mereri.

44. Sed ex duplici ulterius alio capite claudicat diploma istud; cum enim legatur quod orta in concilio Clementis II controversia de praecedentia sessionis inter utrumque archiepiscopum, Mediolanenses propria jura et monumenta protulisse, statim prolatus quidam catalogus nominum eorum archiepiscoporum qui interfuerunt synodo Symmachi papae, ubi praescriptus erat Mediolanensis archiepiscopus, nullumque aliud allegatum fuisse jus aut privilegium; id enimvero inverisimile prorsus videtur. Ubi enim metropolis anterioritas? Ubi antiqua Ravennatum subjectio? Ubi jus eligendi, coronandique reges Italiae? [Col. 0116A] Quorsum omissa obtentae in subsequentibus conciliis praecedentiae exempla, de quibus non dubitatur, sub Agathone anno 680, sub Joanne XII, anno 963? Cur sola Laurentii sessio in Symmachi conciliis adducitur in exemplum in re tanti momenti? nulla certe in ejusmodi omissione credibilitatis species. Litterae insuper Joannis I, fidem facientes de cessione loci facta a Petro Ravennatensi humilitatis gratia in Symmachianis synodis, privilegium vocantur in eodem Clementis II diplomate; etenim Mediolanensibus exemplum illud jactantibus opposuerunt statim Ravennates memoratas Joannis primi summi pontificis litteras: Quo contra ostensum est privilegium Ravennatis Ecclesiae, qualiter illa inscriptio nominum non aliquo jure, sed potius gratia humilitatis [Col. 0116B] evenerit; et iterum placuisse papae Joanni successori illius Symmachi ipsum privilegium fieri; quae cum solam attestationem contineant, a ratione privilegii prorsus abhorrent. Tandem quomodo verificari possunt postrema illa verba Clementinae bullae: Sedem enim Ravennatis archiepiscopi jubemus semper esse a dextris nostris, nostrorumque successorum secundum antiquae constitutionis auctoritatem? Et qualis haec antiqua pro Ravennate constitutio? Ea vero etiam praeexistente, qua fronte paulo ante verba nuper allata dixerat pontifex, Quisquis enim sibi juxta nos dexteri lateris locum vindicabat, et cui jure deberetur, nobis incertum erat. Si Clementi nota erat antiqua pro Ravennate constitutio, quomodo illi incertum cuinam ejus dextera deberetur? Item e contra [Col. 0116C] si id erat illi incertum, quomodo nota antiqua illa constitutio? Quare concludunt Puricellius et Eustachius: Non aliis opus est ut eae litterae rejiciantur argumentis. Effictae ergo fuerunt ab aliquo Ravennatensium privilegiorum amplificatore post annum 1027, quo ea quaestio excitata fuerat in coronatione Conradi, et decisa secundum Mediolanenses.

45. Quia tamen a Ravennatibus opponi facillime poterat eorum episcopum tum in concilio I Romano sub Julio I ante Mediolanensem nominari, tum in nonnullis scripturis, scilicet in distributione largitionum Caroli Magni ex Eginardo apud Baluzium, tum in gestis Friderici imperatoris ab Othone Frisigensi scriptis, tum in gestis Othonis I imperatoris, per [Col. 0116D] Luitprandum collectis, qui secundum a papa archipraesulem vocat Ravennatensem; idcirco respondent Mediolanenses, anno 337, quo Julius I concilium celebravit, Ravennatem episcopum nondum metropolitam fuisse, quare a denominatione simplicis episcopi ante archiepiscopum non potest argui Ravennatis praecedentia; quaestio enim est, quisnam post papam primus archiepiscopus: praeterquam quod in primis illis conciliis non servabatur praeeminentiarum ordo, ut videri potest in Arelatense, ubi ante papae legatos aliarum provinciarum episcopi subscribuntur; et in Romano I antedicto, ubi ante primatem Africae Rufum Carthaginensem ponitur Aquileiensis; et in Sardicense, ubi alphabeticus ordo in [Col. 0117A] nominandis episcopis adhibitus creditur, teste Binio (Tom I, pag. 439, col. 1).

46. Quod vero ad distributionem largitionum Caroli Magni, non constat utrum ab ipso Carolo, an ab ejus vitae scriptore praenominata fuerit Ecclesia Ravennas; quod si ab ipso Carolo, id speciali forsan benevolentiae tribuendum. Otho Frisingensis ultra montes degens priorem nominavit, quem viciniorem sibi putavit, nempe Aquileiensem, tum Ravennatem, tertio Mediolanensem. Luitprandus autem non dixit episcopum Ravennae secundum a Romano semper fuisse archipraesulem, sed per idem tempus, scilicet quando Theodorae praepotentis feminae factionibus Joannes X Ravennas episcopus ad pontificatus apicem ascenderat: hoc enim observato, non mirum [Col. 0117B] quod tunc temporis Ravennatensis ea de causa pluris quam par erat, et prae aliis metropolitis apud aliquos, atque etiam apud sedem apostolicam valeret. Omitto centies jactatum regum Italiae coronandorum jus, quinimmo etiam eligendorum, cui Ecclesiae pariter innixam volunt auctores nostri Mediolanensem episcopum praerogativam praecedendi in ecclesiasticis functionibus, ne legentibus ansam praebeam Gelasii papae verba repetendi, quae ille de Constantinopolitano Acacio: Risimus, quod praerogativam volunt Mediolunensi comparari, quia episcopus fuerit regiae civitatis (Epist. ad episcop. Dard.).



§ II. Mediolanensium in litteras Clementis II animadversionibus respondetur.

47. Animadversiones istas eo animo in praecedentem [Col. 0117C] paragraphum contraximus, atque iisdemmet fere verbis et sensibus patris Eustachii exposuimus, ut earum futilitatem uno intuitu et absque nimio studio per semetipsum unusquisque illico sentiat. Et revera quod primam animadversionem respicit, si cardinales doctissimi Baronius et Norisius bullam Clementinam non expresse apocrypham dixerunt, sed ejus fidem rejecerunt in Hieronymum Rubeum Ravennatem historicum, nonne evidens indicium est, nihil in ea tantos viros invenisse, quod de veritate bullae dubii aliquid moveret? Nonne ii erant viri qui ab authenticis apocrypha discernere, qui apocrypha aperte rejicere, authentica aperte scirent probare? Rubeus autem, etsi in nonnullis veterum monumentis referendis parum fortasse criterii prae se tulit, quemadmodum in Valentiniani III diplomate, criticis omnibus nihili habito, de quo nos in [Col. 0117D] sequenti capite 3, optime tamen audit apud omnes in centum et millibus aliis, quae narrat et producit. Immo vero quando Rubeus ob Valentiniani diploma redarguitur tam aperte, nullo autem modo improbatur propter Clementis II litteras a doctissimis viris qui adunco naso, acerrimis oculis antiquas hujusmodi merces scrutari consueverunt; nonne dicendum indubiae potius fidei ab illis fuisse reputatas ejusmodi litteras? Tales reipsa eas censet cl. Muratorius, qui de iis loquens: La bolla, ait, di Clemente II accennata dal Rossi, e pubblicata dall' Ughelli, veramente ha tutta l'apparenza di non esser finta (Mur. tom. IV. Annal. Ital. ad an. 1047).

[Col. 0118A] 48. At enim quas notas in iis deprehendere non valuerunt Baronius, Norisius, Muratorius, aliique sagaces viri, deprehenderunt fortassis Puricellius et Eustachius a S. Ubaldo, quibus miramur suffragatum quoque fuisse cl. Joseph Antonium Saxium in notis ad Arnulphum cap. 35, et in notis ad Sigonium. Igitur apud istos auctores historia coronationis Conradi Salici, quae incidit anno 1027, alteram falsitatis notam in Clementina bulla indigitat; tunc enim indicatum est, ad Mediolanensem spectare prae Ravennate, dextera regis apprehensa, illum pontifici summo offerre coronandum. Heus boni! quid istud argumenti est? Quaestio illa positane erat in eo, cuinam deberetur regum praesentandorum praerogativa; an potius in eo, cuinam in conciliis sedendi ad pontificis [Col. 0118B] dexteram jus esset? Illud aequum fortasse erat tribui Mediolanensibus archiepiscopis, qui regem primo Italiam adeuntem ferrea corona redimirent. Ast ab hac quaestione nulla erat consequentia ad aliam de sessione in conciliis. Conclusum ea occasione est pro Mediolanensi, eique datum praesentare Conradum, atque id juris illi est perpetuo quaesitum ex decreto pontificis; non tamen actum, non tamen decretum de sessione in synodis, quod erat quidem probandum. Muratorius supra laudatus alteram ab altera quaestione et ipse discernit; qui enim ad annum 1027 ex Arnulpho altercationem propter Conradi inaugurationem exortam, et synodi subsecutae definitionem narraverat, recensens postea ad annum 1047 secundam de sessione in conciliis, novam [Col. 0118C] eam vocat praecedentiae controversiam, inquiens, insorse nova lite di precedenza fra gli archivescovi di Ravenna e di Milano, e il patriarca di Aquileia, e la sentenza fu data a favore del Ravennate (Mur. tom. IV Ann. Ital.).

49. Synodus tamen, reponunt Mediolanenses, a Joanne XIX eam ob causam congregata VIII idus Aprilis ejusdem anni 1027, decrevit ut in omnibus negotiis pontificalibus Ravennas nullo modo in aeternum se Mediolanensi archiepiscopo praeferat. Papae decretum! Rixabatur super regis praesentatione, sententia autem synodi definit de cujuscumque generis praecedentia. Novus sane ordo judiciorum! Sed esto, id totum factum sit; et fortassis in poenam perturbatae solemnitatis judices, qui cum imperatore atque [Col. 0118D] cum Mediolanensi Eriberto Romam venerant, istius consequenter fautores, decretum ediderint, in aeternum contra Ravennatium quaecumque jura duraturum. Esto, inquam; ergone igitur falsa erit negotii istius retractatio in posteriori synodo Clementis II? Ergone, quia prae se ferunt pristini judicii revocationem, apocryphae erunt Clementinae litterae? Nugantur enimvero Puricellius et pater Eustachius hoc argumenti genere. Quis nesciat, seclusis fidei articulis, easdem numero quaestiones, quamvis sententiis etiam conciliaribus firmatas, ad examen revocari iterum ac tertio posse et consuevisse? Quis neget concilia ipsa conciliis emendari, et posteriora prioribus semper anteponi? Nemo profecto id inficiabitur, qui sui [Col. 0119A] compos videri velit. Quoties retractatam legimus celebrem quaestionem inter metropoles Arelatensem ac Viennensem, licet toties pontificiis et conciliaribus decretis, modo Arelatensi, modo pro Viennensi roboratam? Verum rei evidentissimae exempla omittamus. Quare non solum litterae Clementis II apocryphae esse non possunt, quia Joannis XIX synodo posteriores, quin potius majoris habendae sunt auctoritatis, quae post iteratam controversiae discussionem pontificio et synodali judicio prodiere. Certe enim, inquit Cicero, recentissima quaeque sunt correcta, et emendata maxime (Cic. Acad. quaestion. l. I).

50. Porro hucusque processimus, quasi vera, inconcussa, atque indubitata forent ea quae Arnulphus omnium primus de controversia coronationis Conradi Salici scripserat, et de synodo posterius habita. [Col. 0119B] Verum non adeo authenticum est Arnulphi testimonium, ut nullus supersit dubitandi locus. Solus ipse, octoginta si Pagio, sexaginta si Muratorio credimus, annos posterior auctor Mediolanensis historiolam illam lepide instruxit. Glaber Rodulphus, Volpherus, atque, ut alios taceam, Wippo coaevi scriptores, inter quos oculatus Wippo, aulicus et capellanus Conradi Salici, qui ejus omnia gesta collegit, praesertim ejus atque uxoris coronationem Romae a Joanne XIX peractam, ne unum quidem verbum mussitant de tanto per Ravennatem excitato scandalo, de sententia regis tam magnificata, de pugna inter Mediolanenses ac Ravennates, quam ea de causa contigisse addit Arnulphus, neque tandem de synodo super ea controversia postmodum celebrata. [Col. 0119C] Rursus accuratissimi conciliorum omnium collectores, qui vel nudos titulos synodorum, actibus deficientibus, frequentissime edunt, istam non curassent, quae licet de praecedentiarum tantummodo controversia, non levis tamen ponderis reputanda erat, ut inferius innuemus?

51. Sigonius quidem saeculo ab Arnulphi commentis quinto historiam de praesentatione Conradi ab Ravennate archiepiscopo tentata, et Mediolanensi ascripta pontificis decreto repetit lib. VIII de Regno Italiae. Verumtamen Sigonii relatio a relatione Arnulphi non parum differt, ut legenti utramque facile patebit; neque ille synodum celebratam ait, neque in omnibus pontificalibus negotiis praecedentiam Mediolanensi supra Ravennatem decretum: adeo accuratissimo [Col. 0119D] doctissimoque historico fabellam redoluit Arnulphi commentarius. Ejusmodi autem est Sigonii narratio: »Cum autem Romam omnes, ut assolebat (in coronatione scilicet novi imperatoris), Italiae proceres convenissent, Ravennas quoque antistes accessit. Is, die Resurrectionis, quo die in basilica Vaticana, augustalia insignia accipere Conradus debebat, cum praesens pompae adesset, absente forte Mediolanense, Conradum manu prehendit, ut ipsum pontifici pro ara stanti offerret. Ea re animadversa, legati Mediolanenses antistitis munus id esse sui clamarunt, qui regem Italiae legendi et coronandi jus obtineret. Orto autem ex ea re inter astantes principes antistitesque [Col. 0120A] tumultu, tum Conradus audientibus omnibus: Non est dubium, inquit, reverendi patres, quin quemadmodum imperatoris inunctio ad Romanum pontificem pertinet, sic regis Italiae consecratio tota sit Mediolanensis antistitis. Quare est aequum ut Mediolanensis antistes, cujus manu futurus imperator in regem Italiae jungitur, si adsit, regem pontifici offerat, quem ad imperium provehat, ut ex ejus auctoritate possit imperare qui ejusdem ordinatione didicit et coepit regnare. Annuente vero pontifice Mediolanensis ad id muneris est vocatus. Cum autem justa de causa abesse diceretur, jussit pontifex ut Ardericus Vercellensis episcopus servatas metropolitano suo vices impleret; atque ita ab Arderico Conradus oblatus aureum diadema suscepit.« Haec Sigonii narratio, quam si quis cum Arnulphi narratione comparaverit, [Col. 0120B] fraudem schismatici auctoris facile perspiciet. Omittimus vero in ea facti serie animadvertere, nullam Mediolanensis Ecclesiae prae Ravennatae excellentiam, jus nullum metropoliticum, nullam metropolis praeexistentiam, et, quod caput est, nullam in superioribus conciliis sessionis praerogativam tunc jactasse Conradum, aut Mediolanenses legatos, sed unum tantummodo regis Italiae coronandi munus. Omittimus pariter ex tumultu inter principes et astantes praesules ea occasione commoto argumentum non leve deducere amplitudinis Ravennatis ecclesiae, quae Mediolanensi Ecclesia, vel excellentior, vel certe non inferior haberetur. Verum ut ad Arnulphi fabulas redeamus, illum tandem mendacii redarguit Landulphus senior ejusdem, qui patriae, ingenii, [Col. 0120C] sectae, furfuris homo. Hic de ipsomet Heriberto Mediolanensi archiepiscopo quatuordecim prolixos scripsit paragraphos, seu capita, in quibus ne syllaba quidem invenitur de tumultu in Conradi augusti inauguratione exorto, ne syllaba quidem de synodo Joannis XIX. Immo, quod magis Arnulphi auctoritatem elevat, et simul ipsius Landulphi narrationem suspectam nimis reddere videtur, jurgium inter archiepiscopos Romae natum, Landulphus non Heriberti, ut Arnulphus, sed Widonis archiepiscopi temporibus attribuit; non praesentandi regis causa, sed sessionis in Stephani papae synodo (error adest in papa ipso, qui non Stephanus, sed Nicolaus II tunc erat). Pugnam quoque inter ambas nationes Romae factam ob praesulum suorum discordiam Arnulphus jungit cum [Col. 0120D] Conradi coronatione sub Joan. XIX; Landulphus autem cum synodo Stephani, seu Nicolai II, ob discordiam sessionis. Nonne contradictio isthaec inter auctores coaevos ejusdem patriae et sectae, eorum fidei auctoritatique ut cum maxime detrahit; atque ea omnia quae narrant pura putida commenta esse declarant de hac quaestione, quod nos infra ulterius demonstrabimus? Interea non abs re erit lectorem monere Landulphum istum seniorem fabulas aeque ac Arnulphum venditasse propemodum infinitas, de quibus videndi ejus annotatores, ac praecipue cl. Saxius, qui etiam in suis Vindiciis de adventu S. Barnabae Mediolanum, Landulphum accusat fabulantem, [Col. 0121A] clero Mediolanensi indultam fuisse a beato Ambrosio facultatem uxores ducendi: quae una fabula genium hominis aperit omnino.

52. Hieronymo Rubeo litterarum benemerito, multisque ab eo exaratis editisque operibus celeberrimo, auctoritatem derogare conati sunt Mediolanenses ob vulgatum Clementis II diploma; cui auctori an Arnulphus sit comparandus, judicium esto apud sapientes. Certe de Arnulpho id evidens est, atque moderni ejus illustratores hic atque illic in suis notis fatentur, anachronismis, mendaciis ac fabulis confertum esse ejus opusculum. Silemus de Nonantulae donatione a Burgundiorum rege Ambrosianae Ecclesiae facta in expiationem octoginta occisorum hominum, de Othonis II liberatione e Graecorum et Saracenorum manibus, de electione, coronatione, atque in Italiam [Col. 0121B] adventu Conradi Salici, deque aliis centum quae ab ejus illustratoribus notantur. Integra autem de Mediolanensi schismate, vel potius haeresi narratio nonne putidissimis mendaciis scatet? Quot verba, tot fere calumniae, blasphemiae, invectivae in doctrinam fidei, in sedem apostolicam. Omnia fallaciis, commentis fraudulenter miscet confunditque. Quod autem ad rem nostram propius accedit, archiepiscopum Mediolanensem ante Romanum pontificem citari vocarique ad synodum Romanam impatienter videtur ferre, infremit, debacchatur. Romanae sedi Mediolanensem vociferat aequalem ad nauseam usque. Hujusmodi ergo scriptori subjectionem Christi vicario impie neganti, et dicta, facta, scripta adulteranti omnia in gratiam Mediolanensis Ecclesiae, fabula de coronationis [Col. 0121C] Conradi Salici tumultu, ac de synodi Joannis XIX decreto, temere et inconsulto credenda erit, tacentibus ad unum coaevis omnibus auctoribus etiam oculatis?

53. Quare ipsemet cl. Muratorius dum historiam de coronatione Conradi Annalibus Italiae inseruit, suspicionem suam satis aperte demonstravit illis verbis: Se vogliamo credere ad Arnolfo istorico Milanese. De nostro autem Clementis II diplomate constantissime pronuntiavit: La bolla di Clemente II veramente ha tutta l'apparenza di non esser finta. Pagius ipse, quem legisse Arnulphum apparet ex auctorum Catalogo Breviarii sui tomo II praefixo, tamen ejus fabulam de coronatione Conradi a Ravennatense [Col. 0121D] perturbata, et de synodo a Joanne XIX habita omnino praeterit, licet postea e contrario bullam Clementis II pro Ravennate referat et admittat. Quapropter cum sexaginta vel octoginta annos post datas Clementis II litteras Arnulphus scripserit, ideoque suspicari jure ac merito possit, illum ad eludendam earumdem litterarum vim commentum suum elaborasse, liceat nobis Puricelli verba, quae contra Ravennatenses nostros, quasi bullae hujus confictores effutiit, in Arnulphum suum potiori jure retorquere, post annum nempe 1047, quo rursus ea quaestio(Sessionis in concilio) inter Mediolanensem et Ravennatem archiepiscopos excitata fuerat, historiolam illam ab homine compositam fuisse, qui eo praesidio firmam [Col. 0122A] in posterum cuperet praeexcellentiam, quam sibi Mediolanensis super Ravennatem vindicabat. Quia vero nihil ex parte Ravennatis obstare magis posse crederet, quam synodum sub Clemente II papa celebratam, propterea commentum illud anni 1027 excogitasse, ut ejusmodi per eum historiola mentita, . . . . . et in annum praedictum 1027 conjecta, decretum synodale Clementis II in omnem occasionem tacite obrueretur et infringeretur, quod anno 1047 conditum fuerat.

54. Neque Arnulphi fabulam credibiliorem reddit possessio, in qua Mediolanenses archiepiscopi erant anno 1027 novum imperatorem summo pontifici praesentandi, prout probare conantur, allatis exemplis ex Sigonio ad ann. 962 et 972; nam hujusmodi exempla [Col. 0122B] non tangunt quaestionem de praerogativa sedendi a dextris papae in concilio, quam unicam litterae Clementinae sartam tectam volunt Ravennatensibus. Hujus possessio ante illam synodum probanda erat Mediolanensibus, non alterius, quam non impugnamus, et quam vel minime violavit in coronatione Conradi archiepiscopus Ravennas, vel si regis manum vere apprehendit, ut sibi id honoris vindicaret, forte fecit, absente Mediolanense, ut Sigonius est auctor.

55. Silentium deinde Arnulphi, qui cum scribat de Clementis II electione, silet de Clementina Ravennatium bulla, argumentum est non falsitatis bullae, sed vel ignorantiae, vel potius malitiae istius schismatici. Quia ergo neque synodum contra Simoniacos a Clemente [Col. 0122C] habitam is memorat, falsum erit quidquid de ea synodo S. Petrus Damianus aliique gravissimi viri memoriae mandarunt? Quod autem res sub Clemente gestas, aut ignoraverit Arnulphus, aut studiose adulteraverit, patet ex narratione ipsa electionis istius pontificis, quam unicam de eo refert, si cum veritate historiarum conferatur. Facto autem, inquit Arnulphus, Romae generali conventu praesulum, visum est regi (erat is Henricus III) et episcopis omnibus papam injuste tenere cathedram. Quo statim abjecto, unum ex Theutonibus praesulem illius loco substituit, quem mutato nomine Clementem vocavit, a quo etiam coronam accepit. Quot in paucis lineis mendacia! Non Romae, sed Sutris conventus ille praesulum celebratus est coram Henrico rege. Non abjectus papa [Col. 0122D] Gregorius VI, sed ipse agnoscens se non posse juste honorem tanti sacerdotii administrare, ex pontificali sella exsiliens, ac semetipsum pontificalibus indumentis exuens, postulata venia, summi sacerdotii dignitatem deposuit. Videsis Victoris III summi pontificis lib. III Dialog. indubitatum ac pene oculatum testimonium qui narrationem ita continuat: Post haec Urbem ingressus (Henricus), congregato in ecclesia beati Petri apostoli clero et populo una cum episcopis qui in praedictam convenerant synodum (Sutrinam), communi consilio Clementem Bambergensem episcopum elegerunt. Non ergo Henricus, statim abjecto Gregorio, unum ex Theutonibus praesulem illius loco substituit; sed Clementis electio, post Sutrinam [Col. 0123A] synodum, ubi Gregorius sponte se abdicavit, Romae facta est, non ab Henrico, sed a clero populoque Romano, cum episcopis Sutrinae synodi juxta canonicam regulam, communi consilio. Nec minorem ignorantiam sapit Arnulphus in gestis Leonis IX referendis. Quid est enim quod ait, Geminam in Italia synodum celebravit (Leo), Papiae scilicet atque Mantuae? Vercellensem vero tertiam, ac Romanas tres ille nescivit? Qui tot praecipua suisque temporibus proxima aut neglexit aut nescivit, tamquam testis negativus inducitur contra Clementis bullam?

56. Narrat quidem Arnulphus Widonem Mediolani praesulem a Nicolao II Romam benigne exceptum sedisse in concilio ad pontificis dexteram. Id pariter confirmat Landulphus senior, de quo superius, sed [Col. 0123B] factum ait in concilio Stephani IX, incassum renitente Ravennae archiepiscopo. Cui credendum, Deus bone? Neutri profecto. Stephanus IX brevi paucorum mensium pontificatu, nullam Romae nec alibi synodum habuit. Nicolaus II synodum quidem celebravit an. 1059; verumenimvero illi non interfuerunt neque Ravennatensis, neque Mediolanensis. Quoad Mediolanensem Widonem, is tunc Simoniaca labe infectus, juramentum ac poenitentiam in manibus S. Petri Damiani promissam dejeraverat in haeresim reciduus, atque una cum clero suo concubinario pejor priore induruerat: tantum abest ut Romam accesserit, et ad pontificis dexteram in synodo accumberet. Immo in notis ipsis ad Arnulphi historiam non solum Widonem abiisse Romam, synodoque [Col. 0123C] affuisse ex omnium auctorum silentio negari posse videtur; sed etiam ex actis synodi ipsius, in quibus Widonis subscriptio non apparet, immo ex condemnatione Widonis ab eadem synodo, teste Sigonio emanata, jure ac merito arguunt annotatores doctissimi falsam omnino esse tum Arnulphi, tum Landulphi de Widonis praesentia Nicolai synodo assertionem. Quod Ravennatem vero spectat, qui tum erat Henricus, eum Romanae huic synodo affuisse tacent auctores omnes, atque ea quae de ipso habemus monimenta; tacet ipsemet Ughellus, quamvis Widonem Mediolani antistitem synodo illi praesentem inducit, nescio quibus actis fidens, quae legisse affirmat, ac ea propter jure vapulat apud auctores annotationum quas huicmet concilio annexas legimus. Neque solus [Col. 0123D] a Nicolai synodo abfuit archiepiscopus Ravennas, verum omnes ad unum ejus suffraganei abfuerunt. Forte autem non bene audiebat tunc temporis apud Nicolaum II Henricus noster, aut fortasse quaedam subortae inter eos erant simultates. Id certum est, qui solitus fuerat suis diplomatibus notas pontificias inserere, prout refert Hieronymus Rubeus temporibus Victoris summi pontificis, ut universalis papae in apostolica sacratissima beati Petri apostoli sed secundo; Nicolao sedente, et praesertim dicto ann. 1059, omissis pontificiis, regias notas adoptavisse sub anno Dominicae Incarnationis millesimo quinquagesimo nono, regnante vero Henrico honesto puero, filio quondam Henrici imperatoris anno quarto, die [Col. 0124A] vigesimo nono mensis Decembris indictione tertia decima Ravennae. Easdem notas adhibebat adhuc sequenti anno 1060.

57. Anno autem 1122 dexteram Calixti II tenuisse Olricum Mediolanensem in concilio Romano scribit Landulphus junior, eo modo quo jam tenuerant Mediolanenses pariter archiepiscopi, Grosulanus anno 1103, et Jordanus an. 1116. Immo quid in concilio Calixti inter Olricum Mediolanensem et Ravennatem archiepiscopum Gualterium altercationis acciderit, suum vero praesulem primas habuisse, se oculatum testem Landulphus gloriatur. Vah testis oculatus! Romae certissime non erat anno 1122 Gualterius, praesertim mense Martio, et si mavis etiam Aprili, quibus concilium generale Lateranense I credunt nostri Mediolanenses [Col. 0124B] coactum fuisse. Id probant indubiae archivi nostri pergamenae: Anno ab Incarnatione Domini millesimo centesimo vigesimo secundo temporibus dom. Calixti papae et Henrici imperatoris, die quinta decima mensis Martii, indictione quinta decima Ravennae. Gualterius servus servorum Dei divina gratia archiepiscopus sacrae nostrae Ravennat. Ecclesiae Lauterio presbytero, et priori ecclesiae sancti Jacobi positae in insula Volana, etc. Erat ergo Gualterius Ravennae die 15 Martii 1122; Cerviae autem degebat die 10 mensis Aprilis subsequentis. Anno ab Incarnatione Domini millesimo centesimo vigesimo secundo die decima mensis Aprilis indictione decima quinta Ficoclense. Residente domino Gualterio archiepiscopo sacrae Ravennae Ecclesiae in ecclesia sancti Joannis in [Col. 0124C] loco Ficoclensis ad justitiam faciendam, etc. Verum si fides Pagio, qui non paucos citat contemporaneos auctores, concilium illud sequenti anno coadunatum est, ac die 19 mensis Martii incoeptum. Huic interfuit procul dubio Gualterius, atque alter fuit ex judicibus quibus controversiae inter episcopos Pisanum et Januensem dirimendae negotium a Calixto fuit demandatum. Ast in duplicatis actibus istius synodi, qui reteruntur in conciliorum collectione, indicium nullum quaestionis et jurgii inter Gualterium et Olricum. Addita quidem fuit in postrema hujus collectionis editione Landulphi junioris narratio, sed fides relicta apud auctorem.

58. Porro haec ipsa narratio, cui cl. vir Joseph Antonius Saxius sensum suum addit de patriae Ecclesiae [Col. 0124D] primatu supra Ravennatem, laudatque Puricellum, qui illum contra Rubeum acerrime propugnaverat; haec ipsa, inquam, narratio vel contradictionem involvit, vel nobis favet, vel neutris. Ait enim Landulphus se illi synodo personaliter stetisse: in synodum intravi, et valde condoluisse, eo quod viderit Ravennatem contendere Mediolanensi dexteram pontificis; et inde sequitur: Sed tamen ipse Mediolanensis Olricus in secunda feria, qua incoepta et celebrata fuit synodus, loco vacante neque in palatio, neque in synodo apparuit. Amabo, quomodo conveniunt altercatio in synodo pro sessionis praecedentia, et absentia a synodo atque a palatio? Si aberat, quomodo altercabatur? Landulphus contendentes vidit, et Olricus [Col. 0125A] longe aberat? Ecce igitur contradictio. Cur autem contendente Ravennate Gualterio, abfuit in prima sessione Mediolanensis a synodo, nisi certe quia praevaluerat Gualterius? Ecce igitur Landulphi narratio favet nobis. Quando vero ipse addit Olricum in secunda sessione expetito sedisse loco, cur non exprimit etiam Ravennatem simul affuisse in synodo, ac post Mediolanensem secundam, vel tertiam, aut quartam sedem fuisse sortitum? Cur id tacet? Nonne ut in prima sessione Mediolanensis, sic abesse potuit in secunda Ravennas archiepiscopus? Atque ita tandem hujusmodi narratio nemini favet. Nos autem de ipsius narrationis veritate haeremus adhuc; et quamvis qui auctorem istum nuper ediderunt cl. viri, eum a Landulpho seniori, atque ab Arnulpho dissimilem [Col. 0125B] effingere conentur, tamen illius in patriae Ecclesiae phylacteriis amplificandis nimio studio non fidimus: quam animi suspensionem actorum synodi, et Suggerii abbatis ipsi synodo praesentis silentium augere nobis profecto videtur.

59. Exempla vero Grosulani et Jordani archiepiscoporum, quae Puricellus ad an. 1103 et 1116 vult accidisse, ad rem non faciunt. Primo, solus ipse Landulphus ea memorat, et praesertim quae de Grosulano, cujus tempore ipse adhuc morabatur in Galliis; secundo, nullum iis annis celebratum fuit concilium, cui ad pontificis dexteram sedentes interfuerint Mediolanenses archiepiscopi; tertio, etiamsi celebrata fuerint, nullus ad ea convenire potuit Ravennae praesul. Non anno 1103 neque anno 1105, ut contra Puricellum [Col. 0125C] probare contendit cl. Saxius, sed anno 1104, ut Pagius, habita est synodus Romana sub Paschale II; sed praeter depositionem Brunonis archiepiscopi Trevirensis ex fide anonymi cujusdam auctoris, nulla alia de hac synodo superfuit memoria. Illud indubium est ei synodo non affuisse Ravennae archiepiscopum, qui per ea tempora nullus erat, saltem legitimus; mortuo enim Wiberto antipapa, Henricus Augustus Paschali II infensus, Othonem quemdam in archiepiscopatum Ravennatem intruserat, qui, ideo Henrici partibus addictus, pontifici summo obedientiam negabat. Ultra quam quod ejus acta sub nomine Othonis electi, temporibus tantum Henrici signata, innuunt satis aperte illum consecrationem episcopalem numquam accepisse: Anno Dominicae Incarnationis millesimo [Col. 0125D] centesimo tertio, imperante Henrico anno vigesimo, die tertio decimo mensis Augusti, indictione undecima. Otho electus servus servorum Dei, etc. Quod fuerat anno 1103, fuit etiam sequenti anno 1104: Anno millesimo centesimo quarto, imperante Henrico filio qd. Henrici imperatoris anno vigesimo secundo, die vigesimo mens . . . . . duodecima. Joannes Dei gratia de Firminiana petitor quidem, quia petivi a te Otho electo archiepiscopo, etc.

60. Quoad annum 1116, agitata profecto legitur causa Grosulani cum Jordano tunc Mediolanensi archiepisco in concilio Lateranensi sub Paschali II, ut notat Pagius ex Puricello. Affuisse autem Jordanum, atque a dextris papae sedisse, cum adhuc dubitaretur [Col. 0126A] num hic legitimus foret archiepiscopus, neque acta docent, neque est qui asserat, si Landulphum juniorem, qui certe non aderat, excipias. Attamen sederit necene pontifici proximus Jordanus, nihil nostra interest, qui certo scimus id evenisse absente Ravennatium archiepisco, neque enim anxii sumus de hac Mediolanensium praerogativa, quando non adsint concilio praesules nostri. Nullus autem anno 1116 praeerat adhuc nostrae Ecclesiae legitimus pastor, sed Jeremias quidam, defuncto Othoni ab schismatico imperatore Henrico suffectus, qui etiam electus tantummodo erat hoc ipso anno 1116, et forte numquam deinceps fuit episcopus consecratus; quod conjicimus ex archiepiscopalis archivi nostri monumentis, et praecipue ex sequenti: Anno Dominicae [Col. 0126B] Incarnationis millesimo centesimo sexto decimo temporibus dom. Henrici imperatoris die vigesimo octavo mensis Junii indictione nona Ravennae. Dom. sacro, et meritis beatissimo, atque apostolico Patri Patrum dom. Jeremia electo archiepiscopo sanctae Ravenn. Ecclesiae Andreas de Calcinaria, seu filii, ex nepotibus tuis, etc. Neque contra hanc nostram assertionem faciunt quae Ughellus pro Jeremia isto, quasi legitimus antistes fuerit, expiscatus est ab nescio qua vetusta comitissae Mathildis pagina; nam Ughelli allucinationem satis superque aperuit, atque explicavit cl. ejus annotator. Quare cum neuter intrusus adire Romam, Romanisque synodis intervenire potuerit, consequens est neque a sessione in conciliis 1104 et 1116 Grosulani et Jordani archiepiscoporum [Col. 0126C] Mediolanensium, quatenus Landulpho juniori habenda sit fides, ullum Ravennatium juribus inferri praejudicium: maxime etiam quia Ecclesia haec nostra suis fere omnibus principalioribus ornamentis ab ipso tunc sedente Paschale II spoliata fuerat in concilio anno 1106 apud Guastallam habito, et praesertim metropolitica in Aemiliam provinciam jurisdictione, ut refert Centius Camerarius, qui fuit postea Honorius III pontifex maximus: nec ad pristinam rediit amplitudinem dignitatis, nisi postquam Gualterius Jeremiae in archiepiscopatu successor, Gelasio II Christi Vicario praestita obedientia, et ejurato schismate est reconciliatus.

61. Hic vero sarcinulas parumper colligamus. Si discrepantia et dissimilitudo narrationum de una [Col. 0126D] eademque re apud auctores contemporaneos, maxime si ejusdem patriae, falsitatis narratae rei argumentum esse apud omnes consuevit; quid credendum de jactata in synodis altercatione inter archiepiscopos? Arnulphus an. 1027 evenisse scribit inter Heribertum Mediolanensem et cognominem archiepiscopum Ravennatem, asserens quod lata in synodo Joannis XIX pro Mediolanensi sententia, postea omnis illa quievit controversia, ut expresse ad rem suam notat Eustachius a S. Ubaldo Puricelli symmysta. Cum igitur fabellas suas scribillaret Arnulphus circa annum 1085, testatur consequenter ab anno 1027 ad hunc an. 1085 amplius non excitatam inter archiepiscopos hujusmodi altercationem. Attamen non obstante [Col. 0127A] tam perspicua Arnulphi assertione, ejus synchronus auctor Landulphus senior, ut supra notavimus, loquens et quidem prolixa narratione de eodem Heriberto Mediolanensi, nihil habet de controversia, de tumultu, de synodo, de sententia, de pugna inter nationales, ab Arnulpho relatis; verum ea omnia transfert ad tempora Widonis Mediolanensis archiepiscopi triginta et amplius post Heribertum annos, cum in concilio Nicolai II (quem Stephanum dicit) Widonem cum Ravennate altercantem et praevalentem inducit, utriusque praesulis aulicos et comites inter se commissa pugna rixantes, devictosque Ravennates, eo prorsus modo, quo Arnulphus ad ann. 1027 in coronatione Conradi retulerat; ita ut mirari cogar in duobus ejusdem aetatis, patriae, sectae tam enormem [Col. 0127B] contradictionem.

62. Accedit tertius Landulphus junior, apud editores et illustratores suos fide dignior prae aliis duobus. Is vero cum Olricum Mediolanensem in synodo Laterani propria jura defendentem contra Gualterium Ravennatem describit, tacet et ipse famosum (si fides Arnulpho) concilii sub Joanne XIX habiti decretum, in quo summa rei fuisset pro Olrico; tacet Widonem Henrico Ravennati antehabitum in concilio Stephani IX (si Landulpho seniori credimus), solumque exempla Grosulani et Jordani indicat ad rem non facientia: quorum exemplorum ratione, et multis aliis, quae tunc in mente non habebantur, dom. Olricus Mediolanensis archiepiscopus locum illum obtinere non dubitavit; sunt verba Landulphi; qui [Col. 0127C] tamen fatetur Olricum in prima sessione expetitum locum non obtinuisse. Interea quis non miretur, Olricum non dubitasse locum obtinere ratione exemplorum, et multis aliis que tunc in mente non habebantur? Novum sane genus probationis! Si tunc multas alias rationes aut exempla in mente non habebat Olricus, quomodo ab eis victoriam causae sperabat? Sed tricas istas praetereamus.

63. Alter igitur alteri ex nostris auctoribus contradicit, alter alteri fidem derogat, alter alterius historias in dubium et falsi suspicionem revocat. Omnes tamen in eo mirabiliter conveniunt, quod impossibile est Puricelli, P. Eustachii, et quotquot de Mediolanensi Ecclesia scripserunt, oculos effugisse, nempe neque Arnulphum, neque Landulphum utrumque, [Col. 0127D] ullibi, et multo minus occasione tantarum altercationum, Ravennatis Ecclesiae subjectionem, ac praestitam quatuor prioribus aerae nostrae saeculis Mediolanensi suppositae metropolitae obedientiam jactare, aut saltem innuere. Illud enimvero maximum, ineluctabile, justissimum exoptatae in synodis praecedentiae fuisset argumentum et fundamentum, non regis coronandi ac praesentandi jura, non antecessorum archiepiscoporum inopportuna exempla et inutilia. Quid ad haec Mediolanenses? Ejusmodi tamen probationis atque amplificationis genere non est profecto cur nos offendamur; scimus enim quo civium animos rapiat patriae charitas, dum civitas ad [Col. 0128A] se quaeque famam rerum gestarum honorumque, fallente mendacio trahit. (Liv. lib. VIII.)

64. Usque adhuc Clementis II bullam a falsitate immunem demonstravimus quam illi affinxerant Puricellus et P. Eustachius ex auctoritate scriptorum Mediolanensium, atque ex posterioribus synodis. Operae nunc pretium est ad superiora tempora pedem referre atque de iis conciliis sermonem habere quae Clementis ejusdem aetatem praecesserunt, et in quibus Mediolanensem aiunt Ravennati episcopo praepositum in sessione et subscriptione. Verum Symmachi papae synodos ad ultimum examen reservantes, gradu retrogrado a Romana exordimur, quam praesidente Joanne XII habitam fuisse ann. 963 coram Othone I imperatore, atque in ea sedisse et [Col. 0128B] subscripsisse Walpertum Mediolanensem ante archiepiscopum Ravennatem aiunt a Luitprando et Binio esse narratum. Quamnam vero synodum? Impiumne illud conciliabulum catholicis omnibus exsecratum, quod praepotens Augustus, non praesidente, sed absente Joanne XII coegit, quod sacrilegam sententiam ausum fuit in legitimum pontificem evomere, illoque violenter deposito, Leonem VIII antipapam creare? Istane in synodo praecessit Mediolanensis? Factum sit, non invidemus. In tumultuario conventu, ubi ante Walpertum nominatur patriarcha Aquileiensis, immo Rodulphus diaconus ejus procurator (cui idcirco si Mediolanensium opinioni standum sit, praerogativam sedis tribuendam quis non dixerit?), ubi non intererat pontifex, sed praeerat imperator, [Col. 0128C] ideoque locus non erat quaestioni cuinam dextera papae aut sinistra deberetur; in hujusmodi, inquam, conventu praecedentiam quaeritent Puricellus et P. Eustachius; nos id genus honoris non curamus. Caeterum an perperam hic citentur Luitprandus et Binius, consulatur quid iste in notis ad hoc conciliabulum, tum in notis ad alterum ejusdem farinae conventiculum contra Benedictum V Rom. Pontif. protestatur contra impostorem putidissimum, qui sub Luitprandi nomine commenta haec in illius historiam intrusit. Ergo quid in legitima synodo sub Agathone an. 680 actum sit potius videamus, nimium enim nos urget auctoritas cardinalis Norisii ordinem approbantis subscriptionum hujus synodi, scilicet Mansueti Mediolanensis primum [Col. 0128D] tum patriarchae Aquileiensis, tertio Theodori Ravennatis. Tertius igitur hic erit praerogativa sedis a Mediolanense archiepiscopo.

65. Anno 680, vel 679, ut opinatur Pagius, scripserat Constantinus Pogonatus Graecorum imperator ad Agathonem Romanum pontificem de convocanda generali synodo contra Monothelitas. Super eo negotio episcoporum concilium Romae Agatho convocavit, jussitque Mediolani alteram, item in Galliis aliisque in regionibus adunari, ut nomine omnium Occidentis episcoporum solemnis fieret legatorum missio ad Constantinopolitanum generale. Ex Gallicana igitur, septentrionali, Mediolanensi synodis legati Romam ad Agathonis supramemoratum concilium [Col. 0129A] convenerunt, atque inter eos, ut placet Pagio, Mansuetus Mediolanensis et Anastasius Ticinensis pro Mediolanensis provinciae episcopis. Affuisse etiam Theodorum Ravennatium praesulem certum est: is autem nondum schisma ejuraverat, quo sexaginta ante annos Ravennas Ecclesia ab apostolica sede defecerat, incentore Mauro archiepiscopo; sed hujus synodi occasione, Theodoro ad unitatem redeunte, schisma illud restinctum est.

66. Hujusautem Agathonis concilii nulla pene acta superfuerunt, nisi duae epistolae, quas lectas fuisse compertum est in actione quarti concilii generalis, altera videlicet Agathonis ad Constantinum Augustum, altera synodica ab episcopis Occidentis subscripta. Quapropter vanum est scrutari quinam prior sederit post papam, quinam actibus conciliaribus prior [Col. 0129B] nomen dederit. Somniarunt Mediolanenses profecto, Mansuetum Theodoro praecessisse. Tantummodo ex subscriptionibus, quas modo legimus epistolae synodicae appositas, argumentum praecedentiae sibi effingunt, et quamvis quaestio sit de sessione ad dexteram papae, tamen in subscriptionibus etiam suffragium mendicant, nec meminerunt, parum, aut nihil subscriptionum ordini esse fidendum, prout et ipsi praedicant, et nos inferius repetemus. Quisquis autem eas de quibus in praesens, superficie tenus percurret, auctorum istorum levitatem facillime dignoscet; nullus enim inter episcopos ordo servatus est. Post Agathonem ergo pontificem non subscribit Mansuetus Mediolanensis, sed plerique Apuliae, Calabriae, Brutiorum [Col. 0129C] episcopi; inde sequuntur Siculi, praeeunte Syracusano eorum metropolitano. Succedunt legati Galliarum, quos excipit Mansuetus Mediolani praesul cum suffraganeis suis, sed nescio an istos quoque intersecent aliquot alterius provinciae episcopi. Post illos vero Lucensis, Pisanus, atque non pauci ex Thuscia; deinde iterum suburbicarii Tusculanus, Anagninus, Alatrinus, et alii, quibus succedit Agatho Aquileiensis cum suis: hinc Pentapolitani, Pisauriensis videlicet, Anconitanus, caeterique: tum Perusinus, a quo reditur ad episcopos Etruriae. Ultimus omnium Theodorus archiepiscopus Ravennas, et suffraganei subscripserunt.

67. Quando igitur Mediolanenses ex ordine subscriptionum ordinem praecedentiae arguere velint, [Col. 0129D] sibi ipsi contradicere cogentur, qui immediate post papam antistiti suo priorem locum aucupant; cesserunt enim in Agathonis synodo, juxta seriem subscriptionum, non solum episcopis suburbicariis, ut vocant quos in aliis conciliis fere omnibus post majorum sedium praesules signatos cernimus; verum Syracusano etiam archiepiscopo ejusque suffraganeis, immo legatis quoque Gallorum. At enim nemo sanae mentis tam confusae subscriptionum seriei praecedentiarum ordinem accommodabit. Ego quidem suspicor, synodicam Occidentalium epistolam, aut a praesentibus episcopis etiam nomine absentium subscriptam fuisse, aut verius, exacta synodo, per diversas Italiae provincias missam, ab episcopis, qui non [Col. 0130A] interfuerant, subscribendam. Neque sit, quaeso, qui me temeritatis condemnet in hac suspicione explicanda. Scio quidem omnium in ore esse, synodum Agathonis 225 Patribus constasse, ac totidem epistolam synodicam consignasse: quod etiam ex Eddii narratione in Vita S. Wilphridi Eboracensis episcopi, qui istimet synodo subscripsit nomine Ecclesiarum septentrionalium, videtur luculenter confirmari. Ast si quod narrat Pagius probabile est, ex concilio nempe Mediolanensi duos tantum ad Romanum delegatos fuisse episcopos, nempe Mansuetum archiepiscopum atque Anastasium Ticinensem antistitem, cogar dubitare num auctores qui de numero Patrum synodo Agathonis praesentium scripserunt, eum numerum mutuati fuerint tantummodo a subscriptionibus [Col. 0130B] synodicae illius epistolae, quae lecta atque inserta fuit actibus concilii oecumenici, non autem ex certa actorum Agathonis synodi notitia. Quomodo autem sibi constant delegatio ad synodum Romanam duorum tantummodo episcoporum provinciae Mediolanensis, et subscriptio omnium ejusdem provinciae episcoporum? Minime sibi constant, nisi dicamus, vel episcopos, qui synodo interfuerunt, aliorum episcoporum suorum nomina adjecisse, vel post absolutam synodum epistolam per diversas Italiae provincias circumlatam, ut ab omnibus etiam qui abfuerant subscriberetur.

68. Hanc nostram suspicionem auget opportunissime ipsa subscriptionum confusio, ut quieto animo consideranti facile patebit. Nec novum, nec mirandum id accidet memoranti quae Mabillonius de hoc [Col. 0130C] inducto subscribendi more asserit ac probat argumentis atque exemplis non paucis, quae hic repetere nimis longum esset. Optime ad rem suam iis usus est eruditissimus Joseph Garampius in nupera dissertatione de Nummo argenteo Benedicti III P. M., ut probaret Lotharium Augustum minime interfuisse synodo Romae celebrato an. 853, licet acta synodalia consignata essent ejus subscriptione post Leonis papae nomen. Ex ista vero ipsa suspicione nostra oriri altera potest, scilicet vel Theodorum Ravennatem cum suis non adiisse Agathonis concilium, quamvis synodicam sibi postea allatam signaverit; vel si interfuerit, eam subscripsisse post suum ab Urbe discessum; nisi dicere velimus quod dilata ad concilii finem ejus cum apostolica sede reconciliatione, [Col. 0130D] ultimus illi locus in synodicae subscriptione remanserit. Utcumque res fuerit, adeo concilium Agathonis Puricello et P. Eustachio non suffragatur, ut potius noceat magnitudini atque amplitudini Mediolanensium praerogativarum, quibus supra omnes omnino Italiae episcopos, immo supra omnes metropolitanos proprium efferunt antistitem. Atque ex his apparet quid judicandum de testimonio Norisii ab iis auctoribus citati; non enim videtur attendisse eminentissimus doctor ad confusionem subscriptionum epistolae synodicae, neque ad Syracusanum archiepiscopum ante tres alios signatum, et praecipue ante Mediolanensem: quam inordinatam subscriptionum seriem certe non probasset vir, caeteroquin [Col. 0131A] omni eruditionum genere laudatissimus. Quid vero aptius ad objectum istud super Theodori subscriptione penitus evertendum excogitari potest, quam ipsiusmet patris Eustachii a S. Ubaldo responsionem, eademque verba hic tandem attexere? Protulerat eruditus iste Augustinianus excalceatus contra Ticinensem Ecclesiam ab Mediolanense jugo se vindicantem, diploma quoddam Anselmi IV Mediolanensis archiepiscopi, signatum praeter alios ab episcopo Papiensi Guilelmo. De hoc autem monumento dubitavit cl. Muratorius, atque illi aliquot suspicionis indicia appinxit, inter quae subscriptionem episcopi Papiensis non solum post alios episcopos, sed etiam post longam presbyterorum atque abbatum seriem. Istud ergo suspicionis indicium hac responsione ad rem nostram aptissima diluere satagit Eustachius [Col. 0131B] noster: »Post alios inferioris dignitatis, scilicet abbates et presbyteros, apparet certe subscriptio episcopi Ticinensis. Congruus illi ad id sine dubio post archiepiscopum locus. Sed quid si aliqua rationabili causa non ita observatum? Aliquando episcopi loco alias sibi non debito in conciliis subscripsere, aut quia subscribendi tempore aliis detenti, aut quia partium ordo servatus, ita ut facta prius subscriptione ab his qui ex una parte sedebant, subscripserint deinde, etsi digniores, qui ex altera; de quo more Hallier de Eccles. Hierar. lib. IV, sect. 4, cap. 2, art. 4, § 75, et Cantelius Hist. metropol. urb. tom. I, part. I, dissert. 6, cap. 2, aut etiam quia quandoque tumultuarie, nullo scilicet servato ordine, [Col. 0131C] sed ad cujusque commoditatem; vel tandem quia sicuti non necessaria in eo casu subscriptio, sic nec attentus subscribentium ordo . . . . . Non ergo tanti Ticinensis extra ordinem subscriptio momenti, ut cum rationabilis esse potuerit, etsi quinque post saecula causa praecisa nequeat assignari, et insuper exemplo non caruerit, falsitatis suspicione valeat hoc documentum obnubilare.«

69. Superest igitur ut de Symmachi papae conciliis, ubi Laurentium Mediolani ante Ravennae archiepiscopum Petrum subscripsisse apparet, verba faciamus. Tres praecedentiae gradus in hisce synodis metropolitae suo acquisitos mente conceperunt Mediolanenses, allocutionis, sessionis, subscriptionis. Addunt synodos ipsas Theodoricum regem, Ennodium [Col. 0131D] diaconum, aliosque, cum utrumque praesulem nominant, Mediolanensem Ravennati praeferre; Gratianum, ex eo quod prior Mediolanensis locutus sit et subscripserit, asserere ejus sedis praerogativam. Singula breviter discutiamus.

70. Quia ergo in Symmachi conciliis ante Ravennatem loquitur Mediolanensis, dignior est censendus? Unica tantummodo vice locutum legimus in hujusmodi synodis Laurentium, scilicet in tertia, quam Pagius Palmarem fuisse probat; ibi autem non Laurentius, sed primus verba facit Cresconius episcopus Tudertinae Ecclesiae, alter Maximus episcopus Bleranae Ecclesiae, tertius Stephanus episcopus Venusinae Ecclesiae, quartus vero Laurentius Mediolanensis. Vae [Col. 0132A] igitur si prioritatem alloquentium in conciliis ad stabiliendam ipsorum praecellentiam consulamus! S. Hieronymus loquens de fidei professione PP. concilii Ariminensis, subjungit (Dial. adv. Lucif.): Alia die in ecclesia, quae est apud Ariminum, et episcoporum simul, et laicorum turbis concurrentibus, Musonius episcopus provinciae Byzantinae, cui propter aetatem primae ab omnibus deferebantur, ita locutus est, etc. Eritne ergo dicendus Musonius iste majoris praerogativae, et sedis honorabilioris prae caeteris episcopis concilii Ariminensis? Quod vero ad sessionem quam in conciliis Symmachi Laurentio sublimiorem confidenter tribuunt, pace scriptorum Mediolanensium, eam pari confidentia negamus, donec certis rationibus aut monumentis, non autem nuda subscriptione, cui nihil fidere possumus, nobis veritas [Col. 0132B] elucescat; quid enim habemus in synodicis actibus quod sessionis hujus praerogativam ne latum quidem unguem indigitet? Litterae autem nostrae Clementis II Petrum Ravennatem Laurentio Mediolanensi in subscriptione, non autem in sessione potiorem locum concessisse commemorant.

71. Tandem quod subscriptionem spectat, non tam facile eam admitteremus, nisi Clementinae litterae mox allatae de ea fidem facerent. Legimus enim in notis ad alteram ex illis synodis, eam nempe an. 501 celebratam, Baluzium asserentem: Multum autem diversae sunt subscriptiones ab editis in antiquis exemplaribus, et diverso ordine positae sunt in codice canonum Ecclesiae Romanae. Ad alteram vero, quae [Col. 0132C] Palmaris a quibusdam vocatur, repetit eam Baluzii de subscriptionum ordine animadversionem Pagius. In ultima autem observavimus hanc annotationem: Sunt eaedem subscriptiones in manuscripto codice Parisiensi, sed non eodem ordine. Immo dubitat Binius has easdem subscriptiones non pertinere ad hanc synodum. En ejus verba: In subscriptione plurimi Orientales nominantur, qui concilio Chalcedonensi ante annos quinquaginta duos interfuerunt, et quorum post decem annos a tempore dicti concilii nulla mentio reperitur. Unde probabile esse apparet, quod haec subscriptio non sit Romanae, sed alterius cujusdam synodi longe ante haec tempora celebratae. Quare nesciremus profecto quaenam ratio foret habenda ejusmodi subscriptionum. Dubietas autem isthaec urgeret magis, [Col. 0132D] si attendenda esset inscriptio synodi Palmaris, residente ven. viro papa Symmacho, una cum ven. viris Laurentio, Maximo, Petro, Laurentio, Aemiliano, etc. Quis enim ex duobus istis Laurentiis credendus est Mediolanensis? Ecquis Maximus ille intermedius? Num Maximus episcopus Bleranus ut in subscriptionibus? Num Marcellinus Aquileiensis? Sed iste acta synodorum nullibi subscribit, licet secundae saltem synodo interfuisse certum sit ex epistola Theodorici regis, et ex praecepto senatus, ipsiusque Marcellini, ubi solius Aquileiensis primo loco nomen exprimitur, nihil habita Mediolanense. Quae igitur, inquam, habenda esset ratio de jactatis subscriptionibus, per quas praecedentiam Mediolanensis totis viribus probari [Col. 0133A] contendunt? Verum de ea dubitandi locum non relinquunt Clementis II saepius memoratae litterae. At enim illae luculenter declarant, spontanea Petri Ravennatis cessione, pro illa tantum vice, atque solius humilitatis gratia, permissum fuisse Laurentio Mediolanensi ut primus subscriberet, datumque super hoc ad perpetuam Ravennatensis praerogativae cautionem et praeservationem diploma a Joanne summo pontifice Symmachi successore, quod in Clementis II concilio lectum approbatumque fuit universorum Patrum suffragio. Quid igitur ab hac Laurentii subscriptione sibi captant momenti pro indebita praeeminentia Mediolanenses?

72. Non credendum, reponunt, hujusmodi declarationi Joannis Romani pontificis, Symmachi successoris, [Col. 0133B] neque litteris Clementinis, quae falsae sunt. Optime quidem. Aut ergo verae sunt hae litterae, aut falsae, quemadmodum dictitant. Si primum, concedi nobis necesse est nihil Mediolanensibus prodesse subscriptionem, de qua contendimus; si alterum, provocabimus Mediolanenses ad eas omnes animadversiones quibus, ut superiori numero exposuimus, destrui facile poterit harum subscriptionum fundamentum; nutante enim earum veritate, nutant ipsae etiam, atque in dubium revocantur. Adde, Mediolanenses ipsos, qui divum Ambrosium concilio Aquileiensi praefuisse affirmant cum Baronio, licet sederit ac subscripserit secundus a Valeriano Aquileiensi episcopo, arma nobis contra seipsos intorquenda ministrare, etiamsi litterae nostrae Clementinae abjiciendae [Col. 0133C] forent inter apocrypha. Respondent enim Mediolanenses sessioni et subscriptioni ipsis objectae D. Ambrosii »non probari praecedentiam concessam fuisse Valeriano ex debito, sed potius ex convenientia et ratione antiquioris ordinationis. In eodem Aquileiensi concilio observat Norisius, Anemio Syrmiensi metropolitae praepositum Nimenium Vercellensem episcopum, idque in aliis actum conciliis; non enim semper in synodis dignioris sedis episcopi primo loco subscribebant; nam in Sardicensi ante Protasium Mediolanensem subscriptus legitur Lucilius Veronensis episcopus, qui tamen ea tempestate erat (aiunt Mediolanenses) subditus Protasio. Ejusdem sententiae auctor fuerat Baronius, qui notat Januensem episcopum modo anteponi Brixiano, modo postponi; [Col. 0133D] idem ait de Vercellensi, et de aliis pluribus; immo, quod speciali nota dignum est, in concilio Romano sub Hilario papa indicat post Romanum pontificem primo loco poni Maximum episcopum Taurinensem, licet digniores ibi astarent metropolitani, atque ipse Mediolanensis. Innumera alia exempla adducunt Hallier, Albertus Picolus (qui observat ad rem nostram id moris fuisse in metropolitanorum subscriptionibus), Petrus de Marca, et Baluzius. Quapropter etiam in Aquileiensi concilio Valeriani anterioritati potuerunt quidem deferre primas synodi Patres, et ejus intuitu praecedentiam praefatam concedere, salvo semper jure superioritatis respectu S. Ambrosii, quem praesedisse voluit Baronius. Addunt, neque [Col. 0134A] episcopos Aquileienses ex eorum in Arelatensi et Romano conciliis ante Mediolanenses nominatione majores prae istis honoris gradus acquisisse; quoad Arelatense quidem, quia in eo etiam legati pontificis summi postpositi sunt minoribus episcopis, et Syracusanus ipse Aquileiensi praefertur. Quoad Romanum vero, Rufus Carthaginensis postponitur Aquileiensi, cum tamen ut Africae primas debuisset praeponi. Et sic non observato in horum nominatione ordine, nec mirum si ante provinciam Italiae, et Mediolanensem episcopum Theodorus Dalmatiae in Arelatensi, et in Romano Benedictus Aquileiensis nominantur; ideoque sicut ex episcopis illis, et pontificiis legatis, et Carthaginensi antistite, non suo loco nominatis, nulla infertur antepositorum episcoporum aut [Col. 0134B] supra Romanam Ecclesiam, aut supra papae legatos, aut supra Africae primatem major excellentia et praeeminentia, ita neque Aquileiensem supra Mediolanensem praeeminere censendum, quia iste in allatis conciliis post illum est nominatus.«

73. Caetera Mediolanensium in hanc animadversionem firmandam monumenta praeterimus, iis contenti quae usque adhuc adduximus, ut praerogativae argumentum ex Laurentii ante Petrum nostrum subscriptione desumptum eorum armis dissolvamus. Etiamsi igitur apocryphae putari debeant Clementis II litterae, nihilo tamen minus evinci non potest major praerogativa in Mediolanense, quia Ravennatense prior in conciliis Symmachi subscriptus inveniatur. Immo liceat etiam nobis conjecturas qualescumque [Col. 0134C] nostras huic attexere praesupposita Clementinarum litterarum falsitate, et concesso usque Mediolanensibus, ut authentico et vero subscriptionum synodalium ordine. Quidquid sit ergo de iis Symmachi synodis quas ipse pontifex convocavit, primusque iis subscripsit; certum est tamen alteram ex iis habitam fuisse ubi Symmachus non praesedit, praesederunt vero archiepiscopi Ravennas et Mediolanensis, qui et subscripserunt primi omnium. Hanc vero synodum a Theodorico rege coactam, et episcopos convocatos nemo nescit, licet ipse Symmachi consensum, quem vi extorserat, simularet. Quidni ergo praesidentes synodi ipse Theodoricus marte proprio designaverit Mediolanensem ac Ravennatem, alium alio priorem? Quidni violento regi invitus acquieverit [Col. 0134D] Ravennas? Aut si id de Theodorico excogitari posse negent, atque omnia ordinata velint cum Symmachi consensu; nonne censeri potest, utrumque archiepiscopum auctoritate a Symmacho eis collata concilio illi praesedisse, atque Mediolanensis praecedentiam a voluntate pontificis eo casu derivasse? Dicent fortasse Mediolanenses, respexisse tunc Symmachum dignitatem Ecclesiarum? non arbitror: secus dicendum foret Romanos pontifices in electione legatorum ad generalia, aliaque concilia, attendisse excellentiam graduum in electis, non prudentiam, non rerum tractandarum peritiam. In ejusmodi autem casu nulla major dignitatis accessio facta est Ecclesiae Mediolanensi supra Ravennatem, quia ex voluntate Symmachi [Col. 0135A] prior concilio praesederit Laurentius, prior allocutus sit, prior subscripserit. Quando autem in ista synodo vel regis, vel papae mandato, Ravennatem Mediolanensis praecessit; quid Ravennatis intererat, si aliis synodis subscriberet secundus, quibus cum praeesset summus ipse pontifex, in praerogativam non inducebatur prior aut posterior subscriptio?

74. Haec addideram in gratiam suppositae Clementini diplomatis falsitatis. Verum igitur illud sit, nec ne, potiora praerogativarum jura frustra sibi aucupant Mediolanenses ab hisce Symmachianis subscriptionibus. Gratiano autem ex illis argumentum instituenti pro archiepiscopi Mediolanensis excellentia, aliisque omnibus recentioribus ab Eustachio citatis, nullius negotii est respondere, illos nempe antiquum conciliorum [Col. 0135B] morem ad sui temporis inductam consuetudinem perperam metiri. Nullam antiquitus sedium praerogativarum habitam fuisse rationem in subscriptionibus conciliorum probant, quae Mediolanenses nobis superius ingenue suppeditarunt, et quae super hujusmodi disciplina plurimi auctores docuerunt, et praesertim quae in Symmachi conciliis animadvertimus. Coepit quidem recentioribus saeculis pristina disciplina defervescere, oblitique sunt Ecclesiae praesules Christi Domini praeceptum, Qui major est in vobis fiat sicut minor, et qui praecessor est sicut ministrator (Luc. XXII, 26), assumentes e contra discipulorum non adhuc confirmatorum infirmitatem, Quis eorum videretur esse major (Ibid., 24), ambitione induente personam necessitatis jurium propriae Ecclesiae tuendorum. Ad hanc respexit Gratianus, illiusque [Col. 0135C] sectatores respexerunt in allatis casibus, non autem ad primorum saeculorum simplicitatem.

75. Ob citatam tamen Gratiani auctoritatem Eustachius a S. Ubaldo subirascitur Felici Antonio Guarnierio, tribuenti anteriorem Mediolanensis subscritionem in conciliis Symmachi non praecellentiae dignitatis, sed anterioritati ordinationis in episcopum; cum enim ea Guarnierii ratio apprime Mediolanensium rationibus quadraret, quibus contra Aquileienses proprii antistitis praeeminentiam defendere conantur, atque etiam consona esset saniorum criticorum sententiae; ideo Augustinianus noster Guarnierio Gratianum opponit dicentem, ex quo Laurentius subscripsit ante Petrum Ravennatem, Sedis praerogativam ante eum habere; ac notat Gratianum non [Col. 0135D] dicere Ordinis praerogativam, sed Sedis; non dicere habuisse, sed habere, scilicet dum Gratianus scriberet: quod non dixisset, si authenticae fuissent Clementis II litterae; illi enim innotuissent. Ego vero credideram, opinionem illam Guarnierii, non Gratiani auctoritate, qua non adeo movetur aetas nostra, sed fortioribus argumentis enervandam fuisse, aut quaerendum an prior Petro episcopatum adierit Laurentius, necne; nam si forte prior in episcopatu Ravennas, id argumentum omnium potissimum fuisset contra Guarnierium. Caeterum nisi Gratiani assertio firmiori nitatur fundamento quam subscriptionibus Symmachianis, eam inter innumeras alias [Col. 0136A] libentissime relinquimus, quae hujus auctoris ab omnibus rejiciuntur; neque obstupescimus cl. caeteroquin decretorum collectorem non meminisse Clementini diplomatis, cum tot alia fortasse majoris momenti et indaginis vel tacuerit, vel omiserit, vel ignoraverit, vel male intellexerit.

76. Quod vero ad Symmachi synodos attinet, quod Theodoricus rex, quod Ennodius, et centum alii, si placet, cum utrumque metropolitanum nominant, Mediolanensem praemittunt; ridiculum enimvero est id convertere in argumentum majoritatis. Scribit divus Paulus ad Galatas, Cum cognovissent gratiam quae data est mihi Jacobus et Cephas (Galat, II, 9); apostolorum principem Cepham Paulus ergo minorem credidit? Athanasius synodicam Sardicensis [Col. 0136B] concilii epistolam laudans, atque episcopos qui eam subscripserunt enumerans, ait (Apolog. 2): Eorum autem qui in synodo subscripserunt, caeterorumque aliorum ista sunt nomina, Osius ab Hispania, Julius Romae per Archidamum, et Philoxenum presbyteros suos Prothogenes Sardicae, etc. Erit ergo Julius Romanus pontifex Osio Cordubensi postponendus? Vae autem praeeminentiae Mediolanensium supra Vercellenses, si ipsius Athanasii auctoritate abutamur, in epistola ad Solitarios dicentis: Clarissimae sunt confessionis viri religiosi, et episcopi boni Paulinus Trevirorum, Lucifer episcopus Sardiniae, Eusebius Vercellis, Dionysius Mediolani. Item quia Constantinopolitanum concilium v in damnatione trium capitulorum, condemnamus, inquit, et anathematizamus . . . [Col. 0136C] quae impie Theodoretus conscripsit contra rectam fidem, et contra duodecim capitula S. Cyrilli, et contra Ephesinam primam synodum, etc., minor habenda erit isthaec generalis Ephesina synodus sancto Cyrillo ejusque capitulis? Quia S. Augustinus, cui potior auctoritas quam Theodorico tribuenda est, tunc, ait, accepto volumine ejusdem concilii (Pseudo-Sardicensis), statuta considerans, legi Athanasium Alexandrinum episcopum catholicum, et Julium Ecclesiae Romanae episcopum nihilominus catholicum illo concilio Sardicensi fuisse improbatos (August. lib. IV cont. Crescon., epist. 44 et 163); ergo censebimus, Augustinum anteponere voluisse pontifici maximo Julio Athanasium in sedis praerogativa?

77. Verum quid plura? In concilio Romano sub [Col. 0136D] Julio I, nonne Ravennas episcopus ante Mediolanensem nominatur? Nonne in concilio Sardicensi ter eodem ordine subscriptos legimus ambos istos antistites? Et praeter centum, praeter mille auctores, quibus Ravennatem libuit ante Mediolanensem laudare, nonne Sigonius ipse, quem Eustachius in suas partes trahere conatur, inter Ecclesias Italiae principes Mediolanensi quartum solummodo locum assignat, Ravennatique postponit? Nos vero ejusmodi rationibus non adeo fidimus, ut praerogativas Ecclesiae nostrae inde derivare curemus. Sufficit nobis exempla exemplis opponere, alia falsa ostendere, alia ad rectam rationem, mores, disciplinam explicare, ut levitatem argumentorum quibus Mediolanenses [Col. 0137A] utuntur contra Clementis II diploma detegamus.

78. Nondum tamen illud oppugnare desinunt, ejusque sensus et verba medullitus perscrutantes, ex principio illo Clemens episcopus servus servorum Dei omnibus Ecclesiae filiis, atque etiam ex salutatione Bene valete, nova colligunt falsitatis indicia. Non agebatur, inquiunt, de aliquo fidei articulo, ut omnibus Ecclesiae filiis litterae istae inscriberentur: universis autem Ecclesiae filiis salutatio ista, Bene valete, minime convenit. Nugae! Non agebatur quidem de fidei articulo: verum ea erat quaestio, cujus definitionem omnes Ecclesiae filios non latere decebat, cum bonus ordo conciliorum, ac Patrum unanimitas et concordia, Christianorum omnium aedificatio sit; [Col. 0137B] e contra vero Patrum altercationes, ambitus, discordiae omnibus sint scandalo et irrisioni. Agebatur etiam de iis Italiae metropolitanis, qui propter amplitudinem sedis ac dignitatis ob oculos erant universo Christiano orbi, Mediolanensis nempe, ac Ravennas. Accedit quod istiusmodi controversia excitari potuisset in quibuscumque synodis etiam generalibus, quae Ecclesiam universam repraesentant: quapropter expediebat legem statuere, eamque solemniter publicare, quae ubique innotesceret, omnesque obligaret. Caeterum universis Ecclesiae filiis inscriptas legimus Urbani II Romani pontificis litteras pro Turonensi S. Martini Ecclesia, quamvis neque agerent negotium fidei, neque disciplinae ad universam Ecclesiam spectantis. Idem dicito de millibus [Col. 0137C] aliis summorum pontificum diplomatibus, eam inscriptionem praeferentibus. Quod spectat ad salutationem Bene valete, si minus universis Christi fidelibus convenit, doceant ergo Mediolanenses aptius salutationis genus: interea nos illos monemus, plena esse medii aevi diplomata similibus salutationibus Bene valete, licet inscripta sint omnibus Ecclesiae filiis.

79. Apocryphum est etiam, addunt Mediolanenses, monumentum istud Ravennatensium, quia refert Petrum Ravennatem cessisse Laurentio Mediolanensi in Symmachianis conciliis, non aliquo jure, sed humilitatis gratia, cum virtutis, et muneris partes fuissent Ecclesiae suae jura tueri, non cedere. Levissimae huic objectioni respondeat Mediolanensis Arnulphus cum suo illo Heriberto archiepiscopo; dum enim Ravennas [Col. 0137D] antistes (et ipse Heribertus nuncupatus) contenderet cum Mediolanense Regis coronandi praesentationem ann. 1027, Domnus Heribertus sanctae Mediolanensis Ecclesiae venit archiepiscopus, vir strenuus, et modestus, immo et patientissimus, ne forte in populo fieret tumultus, adversus ejus (Ravennatis archiepiscopi) diram insaniam opposuit sanctam temperantiam, a tantae seditionis turbine humiliter declinavit, et coepiscopos, et omnes suos hanc temeritatem condemnantes, et illi in faciem resistere volentes, blanda persuasione admonuit, ut scandalum ejus humiliando vitarent. Cur ergo archiepiscopus Mediolanensis humilitatis gratia tunc declinavit a tumultu, egressus est templo, coepiscopos suos compescuit? Nonne [Col. 0138A] Mediolanenses docent Praelatos, quo sanctiores, eo firmius pro suarum Ecclesiarum juribus stetisse; non locum cedere, sed sibi debitum sustinere, virtus fuisset? Haec autem sunt P. Eustachii verba et morale documentum. Si ergo quia litterae Clementinae asserunt Petrum Laurentio cessisse humilitatis gratia in synodis Symmachianis, apocryphae habendae sunt; tali etiam nota laborabit Arnulphi narratio, quae Heribertum Mediolanensem templo cessisse, Ravennati non restitisse humilitatis gratia luculenter exponit.

80. Sed urget pater Eustachius: At quo fine, qua necessitate, aut quod ob bonum exercenda tunc illi (Petro Ravennati in synodis Symmachi) quoad locum humilitas? Petat ergo ille ab Arnulpho suo quo fine, qua necessitate, aut quod ob bonum Heribertus Mediolanensis [Col. 0138B] in coronatione Conradi declinavit a tumultu, templum reliquit, coepiscopos redarguit? Ne forte (respondet scriptura illa ex qua narrationem suam descripsisse dicitur Arnulphus, testante Beroldo, et de qua scriptura omittimus rationem repetere, cum pretium ejus facile legentibus appareat), ne forte, inquam, in populo fieret tumultus . . . ut scandalum humiliando vitarent, nec tanta plebe impetuosa seditio cresceret, ne diabolus totius erroris auctor, bono pacis raperet de proposito episcoporum, quod moribus decet inesse laicorum. Verba autem haec laudatae scripturae patrem Eustachium docere possunt finem, necessitatem, et bonum ob quod exercenda fuit Petro Ravennati in conciliis Symmachi quoad subscriptionem et, si mavis, quoad locum sessionis [Col. 0138C] humilitas.

81. Humilitati tamen locus non erat, iterum instat P. Eustachius, tum quia nullum monimentum afferri potest, quod probetur ante Symmachi synodos Ravennatensem episcopum aliquando Mediolanensi in conciliis praecessisse, ut ex humilitate dici possit renuntiata sub Symmacho loci praeeminentia; tum etiam quia Laurentio Mediolanensi, ut consecratione antiquiori, adhuc praecisa propriae dignitatis praeeminentia, debebatur praecedentia: unde ergo illi locum cessit Petrus humilitatis gratia? Monimenta nostrae praecedentiae ante Symmachi tempora nobis praestat concilium Romanum sub Julio I et Sardicense, in quibus praepositum Ravennatem Mediolanensi legimus. Alterum monimentum est, nullibi inveniri antepositum [Col. 0138D] in conciliis ante Symmachum Ravennati Mediolanensem episcopum. Quae prioribus monimentis objiciunt auctores nostri, inferius indicabimus; quae vero secundo objiciunt negativo monumento, plane ignoramus. Dici igitur jure potuit, Petrum humilitatis gratia Laurentio cessisse in conciliis Symmachi. Quod autem Laurentio, adhuc praecisa propriae dignitatis praeeminentia, praecedentia deberetur, quia prior in episcopum consecratus fuerat, praeterimus animadvertere quaenam fuerit propri dignitatis praeeminentia, unde supra Ravennatem archiepiscopum; praecipue Symmachi temporibus, sese efferre poterat Mediolanensis. Durum fortasse erit auctoribus istis probare hanc dignitatis praeeminentiam, si [Col. 0139A] civitatem utramque, si Ecclesias, si earum originem, amplitudines, praerogativas, praesules ad merae veritatis historicae lumen, seclusis fabulis, conferemus et expendemus. In reliquis caveant doctissimi Mediolanenses ne, dum ab anteriore ordinationis tempore novum argumentum instaurare satagunt contra Clementinas litteras, rem nostram, etsi inviti et nolentes, agant; si enim, non obstante priore Laurentii consecratione, Petrus ex humilitate primas partes ei detulit, aliud argumentum nobis in promptu est, ut Ravennatium archiepiscoporum excellentiam probemus prae Mediolanensium.

82. Praestat autem super his non immorari, ut audiamus ultimas falsitatis notas quas invenire in Clementino diplomate sibi videntur Puricellus et Eustachius a S. Ubaldo. Earum alteram arbitrantur, dictum [Col. 0139B] fuisse in eo diplomate, Petrum Ravennatem cessisse Mediolanensi illo tantummodo casu. Res, aiunt, non sibi constat; tribus enim in synodis Symmachianis Sevindus a Mediolanense sedit, ac subscripsit Petrus Ravennas; hic autem dicitur illo tamtummodo casu huic cessioni indulsisse. Quam bene ratiocinantur! quasi illo casu apprime significaret pro una vice, nullo autem modo interpretari posset pro illis synodis quae in casu Symmachi celebratae fuerunt; seu quoniam in una tantum ex iis egerunt uterque personam praesidis, quasi pro illa tantum synodo intelligi non possit praecedentia Mediolanensi concessa ex Petri humilitate. Quamquam autem Clementina verba explicanda essent pro illa tantum vice, cur intelligere ea deberemus pro una tantum synodo? Quis umquam [Col. 0139C] grammaticus tiro ita interpretaretur? Aliquot annis, iisque continuis fuerunt hae synodi repetitae, et forte Patres numquam ea causa ab Urbe discesserunt, cum tumultus non acquiesceret etiam post iterata concilia, et decreta contra antipapae fautores, adeo ut unum solummodo tot annis continuatum ea concilia ab aliquibus reputentur. Quapropter optimo jure potuit Joannes I Symmachi successor in declaratione edita pro Ravennate, quam litterae Clementinae meminerunt, conventus illos omnes complecti, et indicare iis verbis, illo tantummodo casu, seu etiam illa tantummodo vice. Admissa igitur opinione Puricelli, quod tribus vicibus praecripserit Petro Laurentius, contradictionem minime sonant verba diplomatis Clementini. Nihil vero mirum, si concessa ex [Col. 0139D] humilitate praecedentia in prima synodo, eadem humilitas concedere suasit in subsequentibus, ne forte repetita altercatio scandalum excitaret, neu qui Romam venerant schisma teterrimum composituri, aliud ipsi propter inanes praecedentiae titulos renovare dicerentur.

83. Pudet diutius in hisce tricis immorari, eo magis quia perseverant auctores laudati alias ejusdem farinae notas jactare. Altera ergo est, dixisse in suis litteris Clementem II multoties ventilatum a retro pontificibus praedecessoribus nostris aut vix aut nullo fine sopitum est: nempe jurgium ob praecedentiam in synodis inter tres illos contendentes. Ubi enim, inquiunt, [Col. 0140A] apparent indicia repetiti hujus jurgii? In sola coronatione Conradi Salici legimus illud excitatum an. 1027, cum Mediolanensis archiepiscopi munus sibi arrogasset Heribertus Ravennas. Immo vero, nos addimus, neque in Augusti illius inauguratione de jure in conciliis praecedendi altercatum est. Verum quid inde? Ergone in nullis aliis conciliis contentio isthaec emergere potuerat ante an. 1027? Nonne potuerat in Symmachianis, sopita tamen humilitate Ravennatis? Nonne subsecuta Joannis I declaratio id non obscure indicat? An tot aliis in synodis, quibus modo Ravennatem, modo Mediolanensem subscriptum videmus post Romanum pontificem, quaestio haec agitari nequiverat? Ergo quia Puricello et patri Eustachio ignota sunt haec jurgia, neque nota fuerunt [Col. 0140B] Patribus, ante octo saecula in Clementis synodo congregatis?

84. Quare ergo, exclamant, in synodo ista pro omnibus Mediolanensis Ecclesiae juribus solus omnino dicitur esse »prolatus quidam catalogus nominum eorum archiepiscoporum qui interfuerunt synodo Symmachi papae, ubi praescriptus erat Mediolanensis archiepiscopus? Cur mille alia omissa Mediolanensium potiora jura? Ubi metropolis anterioritas? ubi antiqua Ravennatium subjectio? Quorsum neglecta acquisitae toties supra Ravennates praecedentiae exempla, sub Agathone an. 680, et sub Joanne XII an. 963, de quibus supra? Hisne in re tanti momenti praetermissis, sola Laurentii sub Symmacho sessio (dicito potius, praescriptio) memorata?« Bona verba, quaeso, Mediolanenses. [Col. 0140C] Quorsum vos quidem jactabitis metropolis anterioritatem, quando sub judice adhuc lis est, an prior Ravennate orta fuerit Mediolanensis? Argumenta sane quae capite 3 sequenti producent in medium Ravennatenses, non ita levia sunt, ut tam facilem patiantur responsionem. De antiqua vero nostrae Ecclesiae subjectione praestat jam opinionem vestram moderari. Esto, amplissimus Insubrium metropolita saeculo cadente quarto, noster autem saeculo tantum ineunte quinto ortum cognoverint, adhuc falsissimum est ne die quidem uno vel altero Ravennatenses Mediolanensi episcopo obedientiam praestasse, quod jam demonstratum puto capite praecedenti. Jus eligendi coronandique reges Italiae (illud enim hic quoque repetitis), quid juris addidit Mediolanensi [Col. 0140D] episcopo in ecclesiasticis negotiis? Jus coronandi pontifices summos quid juris acquisivit umquam episcopo Ostiensi in Ravennatem, Aquileiensem, Mediolanensem antistites?

85. Memoratam demum praecedentiam in synodis Agathonis, et Joannis XII vidimus jam superius num. 44, 45 et 46, alteram nullo modo probari, alteram omnino esse falsam. Quid si Ravennates certiora proferent documenta obtentae praecedentiae supra Mediolanensem in conciliis, post Symmachi synodos, ante coronationem Salici, ante Clementis II diploma? Primum documentum, et quidem luculentissimum nobis suppeditavit cl. Joseph Garampius insuper allata dissertatione de nummo argenteo Benedicti III, [Col. 0141A] cujus eruditissimi viri eadem verba hic liceat referre: »Ludovicum imperatorem adfuisse huic concilio (Romano an. 850) in ecclesia beati Petri apostolorum principis coacto, deduco ex quodam synodali praecepto in causa Petri Aretinae, et Cantii Senensis Ecclesiae episcopi prolato, quod editum primo fuit a cl. Muratorio pag. 389 tom. IV Antiquitat. Italic. medii aevi, et iterum a cl. Joanne Dominico Mansio, pag. 936 tom. I Supplement. ad Concilia Veneto-Labbeana, cui subscribunt duodecim episcopi, quos inter Joannes, archiepiscopus Ravennae, Angelbertus, archiepiscopus Mediolanensis, Ambrosius, episcopus Lucensis, Oschisi Pistoriensis, Donatus Fesulanus, Gerardus Florentinus, Joannes Pisanus, Andreas Volaterranus, Taceprandus Clusinus, Otho [Col. 0141B] Rossellensis, et Joan. Tuscanensis. Cum vero haec charta nullo certo chronologico charactere notetur, veri nimium simile visum est cl. Muratorio referendam esse concilio quod die 8 Decembris an. 853 in Basilica Vaticana coactum fuit. At in illo nec Ludovicus imperator adfuit (quemadmodum supra observavimus num. 7 hujus capitis), qui tamen synodi judicio praedicto interfuit; nec illi quos laudavimus episcopi, qui chartae subscribunt, et praesentes fuerunt (pag. 391 apud Muratorium loco citato), haudquaquam concilio an. 853 adfuerunt, cum eorum nomina in ipsius subscriptionibus, editis ab Holstenio Collect. Roman. part. II, pag. 114, et tom. IX, Concil. edit. Ven. pag. 1137, nullibi legantur. Immo ipsemet Joannes, archiepiscopus Ravennas, chartae [Col. 0141C] subscripsit et adfuit (pag. 391, ibid.), qui tamen concilio an. 853 absens per legatum suum subscripserat; ibi enim legitur: Paulus diaconus vicem agens Joannis archiepiscopi Ravennae . . . Ego vero, ut mea fert sententia, datum fuisse arbitror in concilio quod die 16 Decembris indict. XIV, an. 850, in causa Anastasii Romae coactum fuit, cujus historiam Leo IV in basilica Vaticana depingi fecerat cum inscriptione, in qua prae caeteris hoc notatum fuit: Post Romanum pontificem in hac excommunicatione consenserunt archiepiscopus Ravennatis et Mediolanensis, aliique num. 75 (apud Holsten. in Coll. Rom. part. II, pag. 109, et concil. loc. cit. pag. 1145) . . . Cum igitur iidem Joannes Ravennas et Angelbertus Mediolanensis archiepiscopi [Col. 0141D] tum praedicto synodali praecepto, tum concilio die 16 Decembris an. 850 interfuerint et subscripserint, vero nimium simile mihi videtur praefatum praeceptum in hoc concilio prolatum et sancitum fuisse; adeoque affirmare non dubitaverim Ludovicum imperatorem concilio Romano an. 850 interfuisse, etc.«

86. Alterum documentum nobis praebet Ravennatense concilium coram Joanne XIII, R. P., atque Othone I imperatore celebratum an. 967, in quo Walpertus, Mediolanensis archiepiscopus, post Petrum Ravennatem subscripsit condemnationi Salisburiensis antistitis. Cum autem concilium istud restauratum fuerit sequenti anno 968, propter negotia quaedam Magdeburgensis Ecclesiae, ibique pacta fuerit nescio [Col. 0142A] quae permutatio inter episcopos Magdeburgensem et Halberstadensem apud eamdem Ravennae synodum, refert Chronicon Magdeburgense, huic etiam Concambio Petrus, Ravennatensis archiepiscopus, et plurimi episcoporum Italiae et Germaniae subscripsere anno Dominicae Incarnationis 968, indictione XII, confuso probabiliter inter plurimos Italiae episcopos Walperto Mediolanense. Omittimus quaeritare alia istius generis exempla. Pauca isthaec jam allata, quae nulli exceptioni obnoxia credimus, satis superque probant praeeminentiam nostrorum archiepiscoporum in conciliis ante coronationem Salici et litteras Clementis II. Desinant ergo nobis opponere doctissimi Mediolanensis metropoleos patroni obtentam in primis conciliis hanc praecedentiam, jus eligendorum regum, [Col. 0142B] primaevam nostrorum praesulum suffraganeitatem; discantque, amabo, ab ipsis suis tam magnificatis auctoribus Arnulpho, et Landulpho utroque, qui in suis annalibus nihil de priore metropolis origine, nihil de antiqua Ravennatium subjectione, nihil de praecedentia in synodis Agathonis et Joannis XII in narrandis dissidiis inter suos et nostros praesules mussitarunt, discant, inquam, ejusmodi praerogativas in argumentum falsitatis non assumere contra Clementinum diploma.

87. Sed ecce alios Augustiniani nostri cavillos Verbum illud privilegium Joannis I Symmachi successoris, quod in Clementis bulla relatum est, in suspicionem trahit bullam ipsam. Hic vero adversarius noster acute aliquid sibi vidisse visus est. Pergamus [Col. 0142C] audire. »Ad summum, inquit, agebatur de simplici attestatione, ab ipso Joanne I facta, Petrum nempe Ravennatem ex humilitate, et illo tantummodo casu Laurentio locum cessisse. Simplex autem attestatio privilegium dici non potest. Item Clemens II sedem Ravennati statuit a dextris papae, imperatore absente, praesente vero a sinistris, secundum antiquae constitutionis auctoritatem. Et qualis haec antiqua pro Ravennate constitutio? et quatenus ea exstitisset, quomodo dixerat paulo ante Clemens II: Quisquis enim sibi juxta nos dextri lateris locum vindicabat, et cui jure deberetur nobis incertum erat? Si namque Clementi II nota erat antiqua ad favorem Ravennatis constitutio, quomodo non ipsi itidem certum erat, [Col. 0142D] cui sessio a dextris pontificis jure deberetur? Et si ipsi incertum, quaenam vel cujus auctoritatis hujusmodi constitutio? Non aliis opus est, ut eae litterae rejiciantur, argumentis.« Bellum enimvero argumentatorem! Magnificam conclusionem!

88. Privilegium dici posset monumentum Joannis I, licet nudam attestationem praeferret, vel quia attestatio est de privilegio Ravennatis Ecclesiae, et pontificis Maximi attestatio de privilegio ipsa est privilegium; vel quia in ipsa attestatione sancitum erat, non derogatum iri praerogativae Ecclesiae Ravennatis ab spontanea Petri cessione pro illo tantum casu Symmachianae synodi; vel quia cum ipsa attestatione ab Joanne I etiam confirmabatur Ravennatensi praerogativa sessionis prae Mediolanense. In [Col. 0143A] quolibet autem sensu constitutum et privilegium esse, et dici poterat Joannis I attestatio, a Clemente II relata. Porro haec ipsa attestatio hoc idem privilegium esse poterat antiqua illa constitutio, ad cujus auctoritatem synodus Romana cum Clemente II sententiam dixit pro Ravennate; nisi in medium quis proferret antiquiorum etiam pontificum privilegia, Ravennati Ecclesiae, apostolicae sedis primogenitae concessa, quae a S. Gregorio Magno memorantur.

89. Quid autem, Deus bone, respondebimus dilemmati illi, quo nos irretiri arctarique sentimus: Si Clementi II nota erat antiqua pro Ravennate constitutio, quomodo non ipsi certum, cui sessio a dextris pontificis jure deberetur? et si ipsi incertum, quaenam vel cujus auctoritatis hujusmodi constitutio? Vae nobis ab hujusmodi dilemmatibus! Orta quaestione de praecedentia [Col. 0143B] sessionis inter archiepiscopos, nescit quidem pontifex, Germanus homo, rerum Italicarum fortasse rudis, cui deberetur, quia nondum lecta fuerat in synodo haec antiqua constitutio quae illum latebat. Lecta deinde antiqua hac constitutione, et probata in synodo, ecce nota evadit Clementi, ecce secundum eam pronuntiat pro Ravennate. Dum erat adhuc in incerto constitutio, nulla quidem pollebat auctoritate; quando autem certa evasit per lectionem et examen in synodo de ipsa habitum, auctoritatem omnem obtinet apud Clementem et universos Patres. Vah facilis e labyrintho eruptio! Sufficiebat seriem Clementinarum litterarum attendere, quam nostri auctores strenue interverterant. Dicant ergo: Opusne est [Col. 0143C] aliis, ut eae litterae ejiciantur, argumentis?

90. Sed non ignorabant Mediolanensis metropoleos patroni multa afferri pro Ravennate Ecclesia, quae male sartam eorum hypothesim plurimum labefactare, immo plane subvertere possint. Itaque nonnulla ex his sibi ipsi objecerunt, eaque diluere conati sunt, sed irrito conatu. Quod itaque in concilio Romano sub Julio I in episcoporum syllabo ante Mediolanensem episcopus Ravennas nominetur, id vero aiunt nullius momenti esse ad praecedentiam Ravennatis antistitis astruendam, quia is per eos dies nondum erat metropolita, sed simplex episcopus; a denominatione autem simplicis episcopi ante archiepiscopum non arguitur ejus praecedentia, cum quaestio [Col. 0143D] sit quis primus post papam archiepiscopus? Addere etiam quiverat Eustachius concilium Sardicense, ubi habemus Ravennatem ter praescriptum Mediolanensi, atque eadem facillima evasione vim harum subscriptionum infringere. Caeterum an in ratiociniis maximum vitium sit, aliquod incertum probari per aliud aeque incertum, seu quod pejus est, aliquod certum improbari per aliud, quod dubium est atque in quaestione positum; logicos alumnos appellabo, atque ad eos provocabo Mediolanenses nostros. Supponunt enim tempore conciliorum Romani et Sardicensis, aut Mediolanensem episcopum jam metropolitanum fuisse, quod ab veritate longe positum esse auctores doctissimi probarunt, vix ab Ambrosii temporibus, Sardicensi, et Romana sub Julio synodo posterioribus [Col. 0144A] initium hujus dignitatis derivantes; aut supponunt nondum ad id honoris assumptum Ravennatem episcopum tempore conciliorum Romani et Sardicensis, cum non desint celeberrimi scriptores, non desint magni ponderis rationes, quae contrarium indicant ac pene demonstrant. Quod si etiam daremus Mediolanensem episcopum honore tunc metropolitani insignitum, simplicem autem episcopum fuisse Ravennatem, nonne etiam volunt hunc illi eodem tempore paruisse tamquam suffraganeum? Quis autem dixerit inter insigniores principalium Ecclesiarum praesules, minimum episcopum, iis temporibus, metropolitano suo anteponi, prout in allato Romano concilio? Residentibus etiam viris venerabilibus, pariterque cum eo (Julio Romano pontifice) audientibus Benedicto Aquileiensi episcopo, Rufo Carthaginensi episcopo, Agapito [Col. 0144B] Ravennatis Ecclesiae episcopo, Julio Mediolanensi episcopo, Luciano Maurianensi, et reliquis cum eis 116 episcopis. Non loquimur de Sardicensi, quia cum Mediolanenses premantur a subscriptione etiam Aquileiensis episcopi, respondent ordine alphabetico congestas fuisse subscriptiones hujus concilii, et citant Binium: quamvis, re bene perpensa, puerile est credere, in tam augusto ac numeroso consessu, episcopos alphabetice vocatos ad subscribendum, non autem potius vel secundum dignitatem Ecclesiarum, vel secundum antiquiorem consecrationem, vel fortasse interdum ob alicujus episcopi famam, sanctitatem, scientiam, atque in ecclesiasticis negotiis expediendis peritiam. Nos autem dedignamur, juxta uberius dicta [Col. 0144C] in superioribus paragraphis, ex tam turbido subscriptionum conciliarium fonte argumenta certae praerogativae derivare.

91. Eginardo in distributione largitionum Caroli Magni Ravennatem Ecclesiam Mediolanensi anteponente, quaeritandum volunt auctores nostri utrum speciali ipse Carolus benevolentia, vel Eginardus vitae ejus historicus suo marte id fecerit; quia Otho Frisingensis ultimo loco inter Italiae principes Ecclesias memorat Mediolanensem: aiunt, hominem ultra montes degentem incoepisse mentionem a metropolibus sibi vicinioribus, Aquileiense scilicet ac Ravennatense, et in longinquiore terminasse, nempe Mediolanense: in quo utrum ad rectas geographiae lineas [Col. 0144D] metiti sint regiones auctores nostri, atque utrum Frisinga Bavariae civitas, cujus episcopatum gessit Otho iste, seu potius Morimundense Cisterciensis ordinis monasterium in Gallia dioecesis Lingonensis, ubi diu ante episcopatum, et multos annos ante mortem, quam ibi oppetiit, moratus est, viciniora sint loca Ravennae, quam Mediolano, viderint alii; quemadmodum etiam viderint cui Gelasii I doctissimi pontificis vitio dandum sit, ante Mediolanum Ravennam laudasse, ubi contra Acacium Constantinopolitanum scribebat ad episcopos Dardaniae, dicens: Numquid apud Ravennam, apud Mediolanum, apud Syrmium, apud Treviros multis temporibus non constitit imperator? Numquid harum urbium sacerdotes ultra mensuram sibi antiquitus deputatam quidpiam suis dignitatibus [Col. 0145A] usurparunt? Viderint pariter cui cardinalis Bonae vitio dandum sit, Mediolanensem episcopum ab usu pallii exclusisse per plura saecula, solique Ravennatensi in Italia tribuisse: »Caeterum, inquit, non omnibus archiepiscopis hunc honorem tributum, sed iis solummodo qui inter ipsos praecipui erant, nemo ignorat qui in veteri historia versatus sit; nam in Gallia nemini mittebatur, nisi soli Arelatensi, de qua re exstant epistolae Vigilii ad Auxanium, Pelagii I ad Sapaudum, et Gregorii Magni ad Childebertum regem Francorum lib. IV epist. 53. In Hispania soli Hispalensi, in Dalmatia Salonitano, in Italia Ravennati, in Sicilia Syracusano, in Sardinia Calaritano, ut ex epistolis Gregorii liquet, etc.« (Bona Liturg. lib. I, c. 24, n. 16.) Viderint quoque cui Sigonii vitio dandum sit, [Col. 0145B] accuratissimum hunc Italiae descriptorem primas Ravennae partes dedisse, postremas Mediolano, quod aut non vidit Puricellus, aut non vidisse simulavit. Item quia Luitprandus Ravennatem archiepiscopum, secundum a Romano per Italiam antistitem nuncupavit, autumant Mediolanenses Luitprandum locutum fuisse de sua tantummodo aetate, quando praepotentis Theodorae factionibus plurimum Joannes X Ravennas in Italia pollebat: in qua interpretatione facile vapulabunt, si grammaticulus aliquis verba Luitprandi exactius legat: Per idem tempus Ravennatis sedis, qui secundus post Romanum Archierum archipraesulatus habebatur, Petrus pontificatum tenebat; nemo enim non videt per idem tempus non referri ad existimationem secundi archipraesulatus, sed ad Petrum tunc [Col. 0145C] Ravennae pontificatum tenentem, cui Petro nihil omnino erat cum Romana impudentissima femina. Si autem summorum pontificum testimonia adduxerimus, vocantium Primogenitam inter Romanae Ecclesiae filias, Ravennatem Ecclesiam; si imperatores eam appellantes maximam post Romanam Ecclesiam; quas turbas, Deus bone! excitarent Mediolanenses contra hujusmodi documenta? Verum his non insistimus. Sufficiat Clementinas litteras a falsitatis nota vindicasse, sufficiat in Romana synodo a supremo pontifice praehabitum fuisse Ravennatem prae Mediolanensi episcopo, fortassis ad evidentiam probasse.



CAPUT III. Quid opinari liceat de origine metropoliticae dignitatis in Ecclesia Ravennatense.

[Col. 0145D] Hactenus pro vindicandis Ravennatis Ecclesiae libertate et sessionis praerogativa, cominus decertatum est cum Mediolanensibus. Modo autem super initiis, seu origine ejus metropoliticae dignitatis sermonem habituri partium studia deponimus; versamur enim in re adeo ancipiti, atque in tanta documentorum charitate, ut nihil certi, nihil quod indubiae fidei speciem prae se ferat, inter tot densas nebulas liceat introspicere. Nos igitur diversas auctorum opiniones earumque rationes solummodo referre atque explanare contenti erimus; nullam vero sequemur, prudentiorum judicio alterutrius praestantiam committentes declarandam. Porro duas esse de hac origine opiniones neminem latet: altera, quam communiorem [Col. 0146A] fatemur, ab quinto saeculo hanc originem repetit; altera, quae pauciorum est, licet non aspernandi nominis auctorum, initia isthaec in primo aerae Christianae saeculo collocat. Priorem opinionem ad trutinam revocemus.



§ I. Exponitur opinio de origine hujus dignitatis in quinto saeculo.

92. Emmanuel Schelstratius, Sebastianus Tillemontius, Jacobus Sirmondus, Norisius, Bacchinius, centumque alii, qui primas inter criticos tenent, hanc opinionem omni conatu studioque omni tuentur. Commune unicuique eorum argumentum est, nullum prorsus ante saeculum quintum reperiri in Ecclesia Ravennate istius honoris indicium, primumque Ravennatium episcoporum metropolitica infula praefulsisse, [Col. 0146B] atque ejus dignitatis jura exercuisse divum Petrum Chrysologum circa istius saeculi medium. Non omnes tamen in Chrysologo pari sensu conveniunt; namque Bacchinius (quem secutus est Pastrizius quidam, auctor dissertationis de Patena argentea divi Chrysologi) a communiori recedens, primum quidem, metropolitanorum jurium exercitium huic nostro Ecclesiae doctori attribuit, sed negat primum metropolitanum illum fuisse, distinguens initia a dignitatis exercitio. Primum autem qui ad eum gradum ascenderit, constituit Bacchinius Joannem cognomine Angeloptem, immediatum Chrysologi antecessorem in cathedra Ravennatensi.

93. Fundamentum communioris opinionis, quae principium tum dignitatis, tum exercitii in Petro [Col. 0146C] Chrysologo recognoscit, desumitur omnino ex illius homilia 175, quam in consecratione Marcellini Vicohabentiae (modo Ferrariae) episcopi ad populum Ravennatem habuit. Aiunt enim ejusmodi sententiae fautores laudatae homiliae verba non obscure, non dubie, sed apertissime indicare, Marcellinum primum fuisse qui a Ravennate Ecclesia consecrationis munus acciperet ex decreto sedis apostolicae, intercedente imperatore. Et ne aliter interpretandi locus remaneret, comparat, aiunt, Petrus Chrysologus primam hanc ab Ecclesia Ravennate impertitam consecrationem sacratissimo Mariae partui, in cujus solemniis opportune haec consecratio ceciderat: sicut enim post edictum Caesaris pagani, Maria Filium suum primogenitum pepererat, ita propter decretum [Col. 0146D] divi Petri, et Caesaris Christiani primum in Marcellino filium pariebat Ecclesia Ravennas; et quemadmodum primo Mariae opus fuit Sponsi sanctissimi dubietates superare, deinde longe a propriis laribus, inter hiemis rigores, rerumque omnium difficultates, divinum partum in lucem emittere, pariformiter inter contradictiones, quae episcopo Mediolanensi tunc Vicohabentiae metropolitano tribuuntur, primos novae jurisdictionis actus, primam nempe consecratione episcopi suffraganei nova mater produxit. Tali propemodum explicatione declarant doctissimi critici haec verba Chrysologi: Omnia quidem rerum primordia sunt dura, sed duriora sunt primordia generantis. Sancta Ecclesia Ravennas, ut primum pareret, viam [Col. 0147A] fecit, angores pertulit, sensit dolores, et hoc egit, fratres, ut ordinem partus divini toto veritatis tramite custodiret . . . . . edicto Caesaris pagani Dominus obtemperaturus occurrit, et decreto Beati Petri, decreto principis Christiani servus adhuc aliquis obsistit (Serm. 175).

94. Quod autem in Joanne Angelopte, ut opinatur Bacchinius, haec dignitas non incoeperit, citati auctores, qui pro Chrysologo steterunt, antequam Pontificale Agnelli ederetur, satis, arbitror, habuissent asserere nullo id probari genuino documento, illud vero, quod primum ab Hieronymo Rubeo, tum ab Ughello relatum fuerat, purum putum commentum esse juxta sensum Baronii, atque omnium qui post Baronium de hoc documento scripserunt. Loquimur de diplomate illo Valentiniani III Augusti, quo Joanni [Col. 0147B] Angelopti metropolitica dignitas super quatuordecim civitates Aemiliae et Flaminiae, palliique archiepiscopalis usus conferebatur. Papae! Non est, inquiunt, imperatoriae potestatis archiepiscopalem jurisdictionem tribuere, multo minus sancrosanctum pallium, quod ipsius jurisdictionis indicat plenitudinem. Schismatici ergo alicujus figmentum est diploma istud. Quapropter eo abrogato, nullum aliud reliquum est monumentum, quo initium dignitatis metropoliticae Joanni Angelopti assignari possit; sed standum homiliae Chrysologi, quae tam initium exercitii quam initium dignitatis huic sancto doctori nimis aperte asserere videtur.

95. E contra Bacchinius in communiorem quidem sententiam abiit, ubi ex Chrysologi homilia primus [Col. 0147C] metropoliticae auctoritatis actus in Ravennatensi Ecclesia admittitur, scilicet Marcellini consecratio; immo detestatur et ipse diploma illud Valentiniani, atque in Agnellum primum illius assertorem, et Hieronymum Rubeum, atque Ughellum, uti Agnelli Symmistas irascitur: tamen a praeconcepta opinione non recedit pro Joanne Angelopte. Et sane optime noverat doctissimus Cassinensis nullatenus collocari posse in Chrysologo istius honoris primordia, quando ante illum episcopum adeo manifesta appareant in Ecclesia Ravennate adeptae jampridem dignitatis argumenta, ut nemo sanae mentis de iis amplius dubitare potuerit. Neque contrarium verisimiliter sensissent Schelstratius, Tillemontius, caeterique omnes, si dum ipsi scriberent, e bibliotheca Estensi exiisset [Col. 0147D] Agnellus vetustissimus auctor. Rubeo narranti quae in electione Chrysologi evenerant, fidem non habuerunt auctores isti, praesertim Tillemontius consueta, qua omnia sus deque affirmat ac negat, libertate. Condonandum iis est tamen: Agnellum non citaverat Rubeus ad eam narrationem; licet cum saepe ille profiteretur se ab Agnello plurima hausisse quae Ravennatium historiae hic atque illic opportunissime inseruerat, dignus ideo fuisset cum quo minus dure, minus superbe ageretur. Plenissimam illi fidem adhibuerat Baronius, non obtrectaverat senior Pagius Baronii annotator, et narrationem Rubei in Breviario Romanorum pontificum junior Pagius admiserat.

[Col. 0148A] 96. Agnellum vero cum publici juris faceret Bacchinius eumque eruditissimis notis illustraret, animadvertit ex una parte diligenter, quibus circumstantiis, Joanne Angelopte defuncto, enarrat hic auctor successoris electionem, viditque episcopos Aemiliae congregatos una cum clero populoque Ravennate ad ejusmodi electionem. Notavit, electum cum legatis Ravennatium, inter quos Cornelius, Imolensis episcopus, Romam processisse, approbationem et consecrationem, ut moris erat, a summo pontifice Sixto III impertaturum. Vidit, illo electo non admisso, Petrum Chrysologum, quem pontifex malebat, Ravennatibus despectum, quia diaconus esset Ecclesiae suffraganeae, videlicet Imolensis; admissum deinde, atque a Sixto consecratum; hisque positis, innegabilem resultare consequentiam, jam habuisse [Col. 0148B] ante Chrysologum initia metropoliticae dignitatis Ecclesiam Ravennatem. Ex altera autem parte cum in nullius ex praedecessoribus electione similia argumenta Bacchinius inveniat, nullusque eorum legatur istius potestatis actus emisisse, de caetero vero asserere Agnellum sciat Joanni Angelopti a Valentiniano eam dignitatem collatam, propterea quamvis reprobanda sit haec Agnelli assertio, tamen probabili conjecturae remanet locus, opinarique jure quis poterit, ait Bacchinius, intercedente Valentiniano, concedente sede apostolica, Angeloptem omnium primum archiepiscopali dignitate insignitum. Quia vero objicere aliquis Bacchinio nostro potuisset difficillimum captu esse, septem vel octo annorum intervallo, [Col. 0148C] quos Bacchinius Angeloptis episcopatui assignat, ne unum quidem accidisse casum novae jurisdictionis exercendae, maxime quia Angeloptis temporibus, juxta chronologiam Bacchinii, aliquot ex novis suffraganeis fuissent consecrandi, vel saltem approbandi, inter quos certissime Foropopiliensis episcopus, Grati successor, qui anno 434 vita functus est: ea propter excogitare coactus est Cassinensis noster, Joanni Angelopti archiepiscopale pallium collatum solummodo fuisse extremis ejus vitae diebus, adeo ut illi ne momentum quidem vitae superesset, ad vel minimum actum novae jurisdictionis eliciendum; urgebat enim necessitas sartum tectum Chrysologo servandi istiusmodi primum actum in consecratione episcopi Vicohabentini, quasi in hujusmodi solo actu [Col. 0148D] metropolitica jurisdictio omnis consisteret.



§ II. Quae opponi possunt tam opinioni de Petro Chrysologo, quam opinioni de Joanne Angelopte.

97. Quamquam laudatorum virorum rationes non exigui ponderis primo intuitu videantur ad fundanda vel in Joanne Angelopte, vel in Chrysologo archiepiscopatus initia, tamen non caret utraque opinio iis difficultatibus, quae difficillimae sunt solutionis, meo quidem judicio, si introspiciantur attentius. Amandato igitur ad sequentes paragraphos examine argumenti negativi, quod omnibus hisce auctoribus commune est, praemittendum hic venit, non convenire scriptores in stabilienda chronologia temporum Joannis Angeloptis et Petri Chrysologi. Rubeus enim noster, [Col. 0149A] quo cum Baronius et Pagius, prodigiosam Chrysologi electionem anno Domini 433 assignant, Angeloptis vero anno circiter 418; Bacchinius autem utrumque non paucos post annos protrahit, Angeloptum ad an. 432, Chrysologum ad an. 438. Nos in quaestione hac non immiscemur, quae fastidio procul dubio foret legentibus. Aliqua super hujusmodi chronologia eruditissime scripsit auctor Meditationum in vitam S. Geminiani, Mutinensis episcopi, qui idcirco consuli, si libuerit, facillime poterit.

98. Praemissa igitur necessaria ista utriusque chronologiae notitia, videntur opiniones allatae de primo Ravennae metropolitano inter se pugnare, atque altera alteram destruere. Et revera si quae narrat Agnellus de electione Chrysologi credenda sunt, [Col. 0149B] prout Bacchinius credenda asserit, non poterunt profecto Tillemontius, eique adhaerentes critici, quin ante Chrysologum retrahant nostrae dignitatis primordia; posita vero chronologia Bacchinii, cogetur Cassinensis noster ea retrotrahere etiam ante Angeloptem, quem iniisse censet archiepiscopatum an. 432: nam Tillemontius satis aperte probat jam usque ad an. 431 Ravennatem episcopum inter Metropolitanos habitum, ex epistola eo anno ab Orientalibus scripta ad Mediolanensem, Aquileiensem et Ravennatem episcopos contra S. Cyrilli anathematismos. Quapropter saltem ad S. Exuperantii tempora, qui Angeloptem immediate praecesserat, in chronologia Bacchinii recurrendum foret.

99. Neque pro Tillemontio aliisque proderit Rubei [Col. 0149C] chronologia; nam etiamsi demus electum Chrysologum anno 433, quae Rubei, et forsitan verior est sententia, nihilominus epistola haec Orientalium data an. 431 Tillemontium aliosque ab praeconcepta de hoc primo metropolitano opinione recedere persuadebit. Si autem ad Chrysologi homil. 175 appellent, ab eaque argumentum mutuentur ad suam ipsi opinionem propugnandam, facile respondebit Bacchinius verba homiliae indicare primum metropoliticae potestatis usum in Marcellino Vicohabentiae episcopo per Chrysologum consecrato, non autem Chrysologum primum fuisse metropolitanum. Quare velint nolint, in altero ex ejus antecessoribus primordia ejusmodi sunt collocanda.

100. Porro neque pro Bacchinio chronologiam [Col. 0149D] Rubei (quam de caetero ipse refellere conatur) stare posse credimus, scilicet etsi electionem Angeloptis factam cum Rubeo dicamus an. 418, et Chrysologi anno 433, deducere inde consequentiam licebit ad initia metropolitica in Angelopte stabilienda, exercitium vero in Chrysologo. Praeterquam quod enim destrueretur eo casu Bacchinii hypothesis, quod extremis tantummodo vitae suae diebus Angeloptes honorem illum fuerit adeptus, adeo ut ne unum quidem novae potestatis actum elicere potuerit; nam admissa Orientalium epistola, jam saltem anno 431, tribus fere ante Chrysologum, metropolitanus erat Angeloptes, atque ut metropolitanus ab Orientalibus agnoscebatur: quo annorum intervallo quis crediderit, [Col. 0150A] amabo, Angeloptem nullum suffraganeum, aut consecrasse aut approbasse, nullum provinciale concilium contra recentes conciliorum generalium canones convocasse, nullum denique vel unum jurisdictionis indicium in amplissima provincia praestitisse? praeterquam quod, inquam, Bacchinii hypothesis destrueretur, quo deinde probabili fundamento, qua ratione natam dicemus Angeloptis tempore hanc dignitatem? Primo non ea ratione, quia Valentiniani intercessione, et sedis Romanae decreto illi concessa fuerit; id enim merum est Bacchinii commentum, cum si Chrysologi homiliam consulamus, sancto huic doctori potius, Marcellinum ordinaturo, utriusque principis favor profuisse videatur. Secundo non quia per Valentiniani III diploma, quod Rubeus et Ughellus [Col. 0150B] referunt, gradus metropoliticus Joanni, non Petro collatus fuerit; diploma enim istud Bacchinius cum universa eruditorum turba detestatur, dirisque omnibus devovet: quare illo rejecto, nulla poterit ex eo neque probabilis conjectura erui pro Angelopte. Tertio non quia hoc episcopo defuncto inventa fuerit in Ecclesia Ravennate ejusmodi praerogativa, dici potest incoepta in Angelopte; ratiocinium enim istud vel nimis infelix esset, vel divinationem saperet, nempe quia Ecclesia Ravennas metropolitana erat, dum e vivis Angeloptes excessit, ergo ipse primus fuit metropolitanus.

101. Confugiet fortasse et ipse Bacchinius ad homiliam 175 Chrysologi, quae in super allatis verbis primum actum metropoliticae jurisdictionis Ecclesiae [Col. 0150C] Ravennatensi tribuit, nempe consecrationem Marcellini; quare recentissimum tunc in ea fuisse hanc potestatem necesse est, ita Joanni Angelopti collatam paucis ante mortem diebus, ut nullo modo potuisset eam exercere; neque aliter conjectari omnino potest, si tum homiliae verba, tum dignitatis istius praeexistentiam servare velimus ante Chrysologi electionem. Verum Bacchinii confugium hae rationes convellunt; primo quia consecratio episcopi non est unicus actus metropoliticae jurisdictionis; ideoque etiamsi consecratio episcopi Vicohabentini prima fuisset consecratio episcopi suffraganei, facta ab Ecclesia Ravennate, non propterea verba Chrysologi de primo jurisdictionis praefatae exercitio interpretanda essent; poterat enim Joannes Angeloptes, [Col. 0150D] poterat Exuperantius, Ursus, Liberius, aliique antecessores Angeloptis synodos provinciales convocare, suffraganeas dioeceses visitare, causas episcoporum judicare, immo electiones eorum confirmare, quin tamen eos ipsi consecrarent: qui actus, centumque id generis alii non abstulissent consecrationi a Chrysologo factae qualitatem primae consecrationis, neque fidem derogassent verbis divi Chrysologi.

102. Secundo quia nimis durum est credere septemdecim annorum intervallo, quibus in cathedra Ravennatensi sedit Chrysologus, si standum chronologiae historicorum Ravennatium, aut saltem duodecim, si chronologiae Bacchinii, primum omnino fuisse metropoliticae auctoritatis exercitium, Marcellini [Col. 0151A] consecrationem; si enim verum est, ut mox dicemus, sacram hanc benedictionem collatam Vicohabentino fuisse in Natalitiis Domini nostri Jesu Christi an. 450, vel potius 449, paucis ante Chrysologi obitum mensibus; verone simile dici potest tanto annorum intervallo nullum alium suae dignitatis munus exercuisse in provincia? Vacavit, dum ille sederet, Placentina Ecclesia, et electus an. 439 Florianus. Vacavit Bononiensis, vocatusque ad episcopatum Adrianus, vel si quis alter sancto Petronio successit circa annum 450. Item vacavit Foropopiliensis Ecclesia, item Ariminensis (non desunt enim qui hanc quoque inter Ravennae suffraganeas antiquitus numeratam velint), tandem bis vacavit Imolensis. Quando igitur illorum saeculorum disciplinam [Col. 0151B] attendamus, ad Chrysologum spectasset et electos approbare, et si libuisset, consecrare etiam. Insuper praeter episcoporum approbationem et ordinationem, nonne tot annorum curriculo potuit, ne dicam debuit Chrysologus provinciale aliquod concilium celebrare? Sacrosanctos canones Spiritu Dei conditos de hujusmodi synodis singulo quoque anno semel et iterum convocandis, neque ignorare, neque negligere poterat eximius Ecclesiae doctor. Demum si per Italiam universasque Occidentis regiones, jussu Leonis Magni, provincialia concilia et nationalia coacta fuerunt, ut epistolam tanti pontificis ad Flavianum, quae norma fuit Patribus Chalcedonensis synodi in fide definienda, approbarent et subscriberent episcopi et Ecclesiae omnes; inverisimile est profecto mandata Leonis ad Chrysologum non pervenisse, virum [Col. 0151C] apud universam Ecclesiam sapientia et sanctitate commendatissimum; eumque etiam Aemiliae ac Flaminiae Patres pro tam celebri causa non coadunasse.

103. Tertio quia etiamsi consecratio episcopi per malam hypothesim unicus admitteretur potestatis metropoliticae actus, tamen Marcellinus non fuisset primus episcopus a Chrysologo consecratus. Adeamus, quaeso, auctores qui de illo Vicohabentiae praesule verba faciunt: eum omnes opinantur consecratum fuisse exeunte anno 450, in Natalitiis Domini; immo Ughellus protrahit ad an. 451, quod tamen comprobari non potest, nisi initium anni 451 ab ipso Domini die natali juxta nonnullorum auctorum morem repetatur; non enim dubitari potest quin longe ante finem anni 451 ad coelos evolaverit Chrysologus, eique [Col. 0151D] jam successerit in episcopatu Neon, si epistolam S. Leonis ad hunc episcopum an. 451 inscriptam admittamus, de qua sine rationabili fundamento, ut mihi quidem videtur, dubitavit Bacchinius. Caeterum si quae auctores Imolenses aliique probant aliquid ponderis habent, sanctus iste doctor extremum diem obiit ineunte Decembri an. 450; quapropter Marcellini consecratio spectare dicenda est ad Natalitia Domini an. 449, quemadmodum allati auctores opinantur. Contra vero si quae de S. Projecto Imolensi episcopo scripta sunt, fidem merentur, eum ordinatione longe praecessisse Marcellinum, ideoque a Chrysologo prius consecratum cogimur asserere. Baronii [Col. 0152A] quidem opinioni non assentimur cum Tillemontio, Baronii, inquam, putantis Projectum hunc Imolensem fuisse illum ipsum quem Ephesinae synodo praesedisse legimus Sedis apostolicae legatum; tempore enim hujus concilii, anno scilicet 431, nondum Chrysologus, qui Projectum Imolensem certissime ordinavit, inunctus fuerat Ravennatium antistes. Verum nihil prohibet quin rerum Imolensis Ecclesiae scriptoribus adhaereamus, affirmantibus consecrationem Projecti factam anno 446, quarto ante Chrysologum defunctum.

104. Quomodo ergo, forte redargueret Bacchinius, vocavit hic S. doctor Marcellinum Ecclesiae Ravennatis primum filium et primogenitum? Quomodo toto veritatis tramite ordinem partus divini custodivit [Col. 0152B] nostra Ecclesia, si Marcellinus ex decreto beati Petri et decreto principis Christiani primus non fuit qui a Ravennatensi metropolitano benedictionem acciperet, frustra contranitente servo aliquo, quem Mediolanensem episcopum interpretantur? Et quomodo verificabitur, dura esse initia rerum, sed duriora generantis primordia? Quando ergo hi Chrysologi sensus non aliter intelligendi veniunt, nisi de prima omnino consecratione episcopi, quam Ravennatenses antistites peregerunt post adeptum pallium, potius dicendum esset errasse scriptores vel qui ad Natalem anni 450 aut 449 Marcellinum ordinatum protraxerunt, scilicet post Projectum, vel qui Projectum an. 446 consecratum dicunt. Fatemur ingenue non levis momenti esse Bacchinii argumentum, universorum pene criticorum interpretationi innixum, qua Chrysologi [Col. 0152C] verba explicari volunt de prima omnino episcopi consecratione.

105. Attamen, omissa responsione quod, etiam hujusmodi interpretatione concessa, adhuc remanent inconcussa quae paulo superius num. 100 et seqq. animadvertimus, si stylum Chrysologi, si figuratas eloquendi formulas, sensusque perpendimus, quibus ut plurimum utitur, fortasse in toto rigore non videbuntur interpretanda allata ejus verba. Filii Ecclesiae primi et primogeniti sunt episcopi, quos primo omnium Ecclesia mater parit: inde autem per eos habent alii omnes esse filios tantae matris. In hoc sensu explicavit Augustinus verba illa psalmi XLIV: Pro patribus tuis nati sunt tibi filii: constitues eos principes super omnem terram. Scriptura ipsa non semper primogeniti [Col. 0152D] nomen intelligit strictissime sumptum: Dicesque ad eum (Pharaonem): Filius meus primogenitus Israel; dixi tibi, Dimitte filium meum, ut serviat mihi, et noluisti dimittere eum; ecce ego interficiam filium tuum primogenitum. His autem verbis non solum appellat Deus Israelem nomine filii primogeniti, sed ut ostendat illum habere tamquam primogenitum, minatur Pharaoni, Israelem non dimittenti, exterminium filii ejus primogeniti, quasi poenam talionis, primogeniti pro primogenito. Quis autem dicat Israelem verum Dei primogenitum? Haec sane qualitas Jesu Christi solius vere propria dicitur, et quatenus Verbum Patris est, et quatenus homo est, ut ex [Col. 0153A] Paulo didicimus, vel cum inquit ab Hebraeos: Et cum iterum introducit primogenitum in orbem terrae, dicit, et adorent eum omnes angeli Dei (Hebr. I, 6); vel cum inquit ad Romanos: Primogenitus in multis fratribus, et primogenitus omnis creaturae (Rom. VIII, 9). Quare illud primogeniti nomen Israeli tributum nec potest nec debet intelligi in proprio et naturali sensu. Neque eo pacto illud usurpavit S. Joannes Chrysostomus, cum dixit: Et digressus ab hac Ecclesia, ad illam pervenit, quae est primogenitorum descriptorum in coelis.

106. Idem dicito de unigeniti vocabulo, quod unico filio accommodari solet, et tamen Abrahamo a Deo intimatur: Tolle filium tuum unigenitum, quem diligis Isaac . . . et non pepercisti unigenito filio tuo propter [Col. 0153B] me (Gen. XXII, 2, 12); id, inquam, Abrahamo dicitur, quo tempore non Isaac solum, sed Ismaelem majorem natu filium, licet ex alia conjuge habet, ita ut respective ad Abrahamum vere et naturaliter Isaac non sit unigenitus. Referuntur ergo primogeniti vocabula in allatis S. Scripturae verbis ad nescio quam majorem dignitatem et praestantiam, qua prae caeteris nationibus Israel eminebat in cognitione et cultu Dei, seu ad majorem Dei amorem et benignitatem qua Israelem prae aliis diligebat et custodiebat tamquam primogenitum. Potuit itaque etiam Chrysologus primum et primogenitum Ecclesiae Ravennae filium, figurate loquendo, vocare Marcellinum, comparative ad minores sacerdotes, et ad reliquos de populo, et non quasi in illo episcopo Ecclesia Ravennas prima vice filium peperisset, sed quasi in eo peperisset unum [Col. 0153C] ex primis, seu majoribus et primogenitis filiis.

107. Neque nobis negotium facessit comparatio consecrationis Marcellini cum Mariae partu, quatenus sicut Maria peperit primum filium, ita Ecclesia Ravennas consecravit primum episcopum: dicimus enim comparationes omnes et praesertim hanc S. doctoris, non ita stricte debere accipi ut in omnibus omnino circumstantiis res comparatae inter se conveniant, atque ita omnibus divini Mariae partus circumstantiis accommodentur circumstantiae omnes consecrationis Marcellini. Sufficit autem si hi duo partus, naturalis unus, spiritualis alter, conveniant in tempore, scilicet quo die natus est Christus Dominus, consecrationem Marcellinus obtinuit: tum conveniant in matrum angustiis, ut filios parerent, nempe quemadmodum Maria [Col. 0153D] patriam propriosque lares dereliquit, iter habuit crudescente hieme, in Bethleemitico praesepio paritura, et in maxima inopia: ita Ecclesia Ravennas ob consecrationem Marcellini contradictionibus, velut partus angoribus, fuit obnoxia, viam facere coacta est, nempe ad Romanam sedem, atque ad imperiale patrocinium confugere. Tertio sufficit ut hi duo partus conveniant in edicto supremorum principum; nam Augusti edicto ut obediret Maria, Jesum peperit apud Bethleem; et per Romani pontificis et Caesaris decretum Ecclesia Ravennas superatis contradictionibus Marcellinum consecravit. Tandem sufficit ut conveniant aliquo modo in qualitate partus; sicut enim [Col. 0154A] filium primogenitum peperit Maria, ita etiam episcopum, scilicet filium dignitate primogenitum Ecclesiae inunxit Ravennas archiepiscopus. Cur autem credi non potest contradictiones de quibus Chrysologus loquitur respicere non consecrationem simpliciter, sed personam Marcellini, ita ut necesse fuerit ad pontificem atque ad Caesarem confugere, ut electo illi benedictio episcopalis impertiri potuerit? Licetne suspicari aut conjicere contradictiones illas, qualescumque fuerint, ex humili Marcellini conditione derivasse, quem non nisi piscatorem et forte uxoratum verba Chrysologi indicare videntur, atque adeo clero et Vicohabentinis despectum?

108. Si autem nos urgeret Bacchinius, strictissime et in omnibus circumstantiis partum partui comparare, [Col. 0154B] fortasse comparationem istam contra illius opinionem possemus aliquatenus retorquere. Nam si toto veritatis tramite ordinem partus divini custodire debebat Ecclesia Ravennas, videat Bacchinius ne Hieronymo Rubeo ejusque fautoribus viam faciat, ad revocanda per eam comparationem impugnatae dignitatis initia ad tempora apostolica. Et revera sicuti decretum Caesaris pagani non tribuit Mariae facultatem pariendi primogenitum, quem purissima ejus viscera jam novem menses gestabant, cujusque mater usque ab aeternis saeculis electa fuerat, ita neque decretum B. Petri, decretum principis Christiani Ecclesiae Ravennati contulit facultatem prima vice consecrandi episcopum suffraganeum in Marcellino; ea enim pollebat a primis Ecclesiae temporibus. Immo eo modo [Col. 0154C] quo Augusti pagani decretum in Mariae partum influere non potuit, nisi ut ederetur in specu Bethleemitico ad prophetiarum adimplementum, quae Jesum ibi nasciturum tot ante saecula praenuntiarant: ita decretum papae et imperatoris Christiani nihil aliter influxit in consecrationem Marcellini, nisi ut de medio tollerentur difficultates, quae, ne fieret, obversabantur; non autem ut Ecclesia Ravennas tunc primum metropolitica facultate uti inciperet, quam forte quatuor ante saecula illi contulerat ex voluntate beati Petri sanctissimus Apollinaris.

109. Ita Rubeus argumentari posset contra Bacchinium, ipse quoque beneficio utens allatae comparationis. Primordia vero illa duriora generantis, quae Chrysologus memorat, quid aliud fuerant nisi eae difficultates, eae contradictiones ad quas [Col. 0154D] offendit ubi agi coeptum est de Marcellini consecratione, et quae eo majores forte fuerant, quo majorem emissurus erat partum, scilicet filium inter natos Ecclesiae dignitate, et ordine primogenitum? Certe quidem omnia magnarum rerum initia aequalem ut plurimum secum habent difficultatem; non ideo tamen dici possunt tunc primum susceptae, quia per medios labores suscipiuntur. Idem opus pluries repetitum, eumdem laborem afferre semper aut fere semper potest, dum repeti incipitur; quare illius primordia dura semper jure dicuntur. Quapropter concludendum ex huc usque dictis videtur, Chrysologi verba, nedum primos jurisdictionis metropoliticae actus non indicare, cum [Col. 0155A] ante Chrysologum Ecclesia Ravennas jam fuerit metropolitana, et centum similia acta, etiam absque episcopi alicujus consecratione, quiverit exercere; sed ne indicare quidem primam episcopi consecrationem, tum quia in commodiorem sensum homiliae emphatica verba traduci possunt, tum quia factum ipsum nobis suadet interpretationem istam, nempe anterior consecratio S. Projecti Imolensis episcopi (ne dicam aliorum) a Chrysologo peracta.

110. Si quis autem contenderet, Marcellinum primum fuisse Vicohabentiae episcopum, quia Ravennate inunctus fuerit, ideoque Chrysologi verba commode explicari debere, non quidem de prima generatim consecratione, sed peculiariter de prima Vicohabentini episcopi, concederent fortasse nonnulli quibus, et Marcellinus [Col. 0155B] apte Ravennatis Ecclesiae primogenitus tunc dici posse videretur respectu ad Vicohabentinam, et tantorum virorum integra remanere pariter videretur interpretatio de obicibus quos a Mediolanensi antistite primae illi consecrationi oppositos fuisse arbitrantur; immo si ad ea quae in cap. 1 opinati sumus de Ecclesiis Imolensi, atque ipsa Vicohabentina, respectus haberetur, non omnino improbabilis appareret istiusmodi conjectura: seductas namque eas Ecclesias ab Arianis, atque in Auxentii pseudoepiscopi Mediolanensis partes aut vi aut metu raptas non aegre suspicati sumus, et quas defervescente procella divus Ambrosius reconciliaverit, et catholico pastore donaverit; propterea Mediolanenses antistites veluti patres ac benefactores [Col. 0155C] aliquot annorum intervallo respexisse, illisque fuisse obsecutas Imolensem et Vicohabentinam Ecclesias, non esset fortasse incredibile; quibus positis nil mirum si revocatis tandem ad Ravennatensem provinciam Caesareo pontificioque decreto Mediolanensis obstitisset.

111. Verum, qualescumque sint ejusmodi conjecturae, illud evidens est, tot inextricabilibus ambagibus tam Tillemontii suorumque asseclarum assertionem, quam Bacchinii opinionem circa nostrae dignitatis primordia vel in Angelopte, vel in Chrysologo stabilienda, involvi, ut alterutram amplecti periculum sapiat, atque ab alterutra adhuc abhorreat animus; maxime etiam quia contra eas sententias tot difficultatibus obnoxias aliud afferre possumus argumenti genus, [Col. 0155D] quod penes cordatos viros atque ecclesiasticae eorum temporum disciplinae peritos aliquod pondus est fortasse habiturum, et praecipue apud Bacchinii sectatores; ipse enim contra Agnellum et Rubeum argumentum istud acerrime intorquet, ubi in Valentiniani infelix diploma totus imminet.

112. Illud vero desumimus ex universae Ecclesiae, et praesertim Romanorum ejusdem saeculi pontificum sensu, et legibus contra ecclesiasticae hierarchiae immutationes ac perturbationes. Revera enim nihil tum magis oderat Ecclesia, nihil magis Romani pontifices impugnabant, quam novarum metropoleon novorumque archiepiscoporum creationem in praejudicium stabilitae ab apostolis hierarchiae. Adeo autem hisce innovationibus Ecclesia et pontifices restiterunt, ut [Col. 0156A] imperatorum potentiam non timuerint, et ipsorum conciliorum generalium canones irritaverint. Omittoque antiquiorem concilii Nicaeni canonem sextum, quo Orientalis Ecclesiae discordias componere sanctissimi illi Patres studuerunt, non aliunde exortas nisi ab episcoporum ambitione, qui mutatae imperii hierarchiae, novisque civilibus erectis metropolibus, hierarchiam novasque ecclesiasticas metropoles aptare autumaverant; omitto, inquam, canonem illum, venioque ad exempla Joannis Angeloptis et Petri Chrysologi temporibus proximiora.

113. Consuluerat Innocentium I Romanum pontificem Antiochenus episcopus, utrum deberet mutationibus civilium provinciarum Ecclesiarum regimen accommodare, ita ut si provinciae imperii primaeque [Col. 0156B] earum civitates multiplicarentur vel minuerentur, multiplicari etiam vel minui ecclesiasticas provincias et metropoles oporteret. Cui ergo respondet Innocentius: Quod sciscitaris, utrum divisis imperiali judicio provinciis, ut duae metropoles fiant, sic duo metropolitani episcopi debeant nominari, non vere visum est ad mobilitatem mundanarum necessitatum Dei Ecclesiam commutari, honoresque aut divisiones perpeti, quas pro suis causis faciendas duxerit imperator. Antiocheni episcopi consultatio, si Thomasino credimus, eam controversiam spectabat quae jam inter magnum Basilium Caesareae, et Antimum Thianae episcopos saeculo quarto excitata ob Cappadociam in duas provincias ab imperatore Valente divisam in odium Basilii, [Col. 0156C] nondum fortassis cessaverat inter illorum antistitum successores. Quidquid sit de hoc, sensus Innocentii contra novas metropoles nimis apertus est. Innocentius autem sedebat in cathedra apostolica ab anno 401 ad an. 417. Juvenalis, Hierosolymitanus episcopus, favente Theodosio juniore Augusto, in tres Palaestinas, in utramque Phoeniciam, atque in Arabiam sibi arrogaverat jurisdictionem; cujus ambitiosos conatus improbavit primo Coelestinus summus pontifex, et concilium generale Ephesinum, tum magnus Leo et concilium Chalcedonense, a quo demum ad officium revocatus est Juvenalis, reservataque illi vix Palaestina, Arabiam ac Phoenicias patriarchatui Antiocheno restituere coactus. Coelestinus vero ab an. 422 ad an. 432, et Leo Magnus ab an. [Col. 0156D] 440 ad annum usque 461, Ecclesiae universali praeerant. Ejusdem Theodosii tempore et decreto nonne Phoeniciam in duplicem provinciam partita fuerat, atque unius regimen retinebat Tyri episcopus, alterius ambiebat episcopus Beritensis, quorum altercationes in eadem Chalcedonensi synodo fuerunt sopitae, lata in favorem veteris metropolitani Tyriensis episcopi sententia, redactoque in ordinem Beritensi? Nonne eodem tempore repressus fuit etiam Nycaeni antistitis malesanus ambitus, qui ab Augustis Nicaeam creari in metropolim curaverat, seque in metropolitanum extulerat?

114. Praeter haec exempla, summam Ecclesiae universae repugnantiam in has hierarchiae suae mutationes demonstrat evidentissime ipsiusmet Chalcedonensis [Col. 0157A] synodi duodecimus canon, quo Augustorum licentiae in erigendis metropolibus ecclesiasticis, episcoporum vero ambitioni frenum est impositum, vetitumque ne eas dignitates sub depositionis poena sibi ab Augustis compararent. Et revera fuit hic perpetuus Ecclesiae sensus, summorumque pontificum, tum priorum tum posteriorum saeculorum, qui omni conatu restiterunt, negaruntque hierarchiam ecclesiasticam a principatibus pendere, illamque civili politiae accommodari. Id protestati sunt contra Graecos Hadriani II Romani pontificis legati in celebri controversia super regno Bulgariae, cujus ordinationes Graeci Latinis arripuerant eo praetextu quod Bulgarorum provincia membrum esset Graeci imperii: Sicut Bulgariae, aiebant legati, nobis diverso modo ordinationem [Col. 0157B] pertinere dicentes, mendacium non loquimur, ita eamdem Bulgariam ex Graeco regno fuisse numquam negamus. Sed intueri vos decet quia aliud ordinant jura sedium, aliud patiuntur divisiones regnorum; nos de divisione regnorum non agimus, sed de divisione sedium loquimur.

115. Verum, quia nostrae metropolis auctorem arbitrantur quidam Leonem Magnum, licet multo ante illum pontificem et Coelestino sedente jam metropolis esset, quod superallatae rationes certissime probant, attamen tanti pontificis sensum super hujusmodi hierarchiae perturbationibus praestat exponere. Idcirco celeberrimum Anatolii Constantinopolitani episcopi facinus non abs re hic repetamus, qui secundam [Col. 0157C] a Romano pontifice dignitatem ausus est sibi arrogare in Ecclesiae regimine, suffragantibus tum Orientis imperatoribus, tum concilii Chalcedonensis Patribus, qui, donec cum sanctissimo Leone senserunt, eumque ducem secuti sunt, leges Spiritu Dei plenas condiderunt; ut primum autem ab ejus disciplina declinarunt, Anatolii ambitioni Augustorumque insinuationibus cesserunt, viamque aperuerunt teterrimo schismati. Rugiit magnanimus Leo, infractosque Nicaenos canones, perturbatamque Ecclesiae pacem, apostolicam hierarchiam ac disciplinam Anatolio, Augustis, concilio exprobravit, ac synodale decretum pontificia auctoritate rescidit. Aliqua ex sanctissimi pontificis responsione ad Martianum imperatorem excerpta verba hic liceat adducere. » Habeat, [Col. 0157D] inquit, sicut optamus, Constantinopolitana civitas gloriam suam, ac protegente dextera Dei, diuturno clementiae vestrae fruatur imperio. Alia tamen est ratio rerum saecularium, alia divinarum; nec praeter illam petram, quam Dominus in fundamento mire posuit, stabilis erit nulla constructio. Sed propria perdit, qui indebita concupiscit. Satis sit praedicto (Anatolio) quod vestrae pietatis auxilio et mei favoris assensu episcopatum tantae urbis obtinuit; non dedignetur regiam civitatem, quam apostolicam non potest facere sedem; nec ullo speret modo, quod per aliorum possit offensiones augeri. « Ex his autem verbis S. Leonis discimus mentem Ecclesiae numquam fuisse ecclesiasticam hierarchiam efformare ad civilis regiminis systema, aliamque esse rationem rerum [Col. 0158A] saecularium, aliam divinarum. Item cum ait, praeter illam petram, quam Dominus in fundamento posuit, stabilem nullam fore constructionem, jubetque Anatolium non dedignari regiam civitatem, quam apostolicam sedem facere non poterat, non obscure indicat ordinem atque aedificium hierarchicum Ecclesiae a Christo Domino fuisse demonstratum mandatumque, ab apostolis vero constructum, et praecipue patriarchalium sedium, quae vere apostolicae erant, ita ut nefas esset eam constructionem discindere, novas metropoles erigendo, aliarumque Ecclesiarum auctoritatem et jurisdictionem minuendo aut immutando.

116. Id etiam vehementius ipse Leo exprobravit epist. 55, inquiens: Superbum nimis est, et immoderatum [Col. 0158B] ultra fines proprios tendere, et antiquitate calcata, alienum jus velle praeripere, atque ut unius crescat dignitas, tres metropolitanorum impugnare primatus. Notum est etiam quam severe in S. Hilarium Arelatensem animadverterit idem Leo ob usurpatam in aliena provincia jurisdictionem. Sacrorum canonum acerrimus propugnator atque ecclesiasticae disciplinae, non patiebatur pulcherrimum hierarchiae ordinem, ab apostolis ubique terrarum constitutum, ullo modo perturbari.

117. Ejusmodi igitur erat Ecclesiae mens, spiritus et constantia: tales ei praeerant fortissimi, atque hujus apostolicae hierarchiae tenacissimi pontifices; tunc cum vel Angelopte vel Chrysologo Ravennatem infulam gestante, volunt auctores pene omnes novam [Col. 0158C] hanc metropolim emersisse. Verumenimvero credibilene id dicemus? Ullane in eo probabilitatis species? Dum Coelestinus et Leo, dum concilia, dum Ecclesia obstrepunt, repugnant, fulminant in Oriente contra novas metropoles quae aliarum praestantiam, jurisdictionem, majestatem imminuunt; in Occidente, eodem tempore, iisdem pontificibus, Mediolanensium querelae audientur ob ereptam sibi jurisdictionem, ob aedificatam super Ambrosianae Ecclesiae jacturis novam metropolim? Quo tempore Coelestinus Theodosio Juniori, et Leo Magnus Martiano succensent ac resistunt ob perturbatum Ecclesiae ordinem, eodem tempore resistet Mediolanensis episcopus ipsismet Coelestino et Leoni ob eumdem Ecclesiae ordinem perturbatum? Nonne Orientales, nonne Aegyptii, [Col. 0158D] nonne Constantinopolitani episcopi eadem objurgationum jacula in Coelestinum et Leonem retorquere potuissent, quae isti in illos tam acri stylo intorserant, si novas in Italia metropoles contra hierarchiam ab apostolis inductam constituissent, fervescentibus adhuc in Oriente iisdemmet controversiis?

118. Huic ratiocinio pondus non exiguum addere potest sanctitas utriusque antistitis, Joannis nempe Angeloptis, et Petri Chrysologi; ea enim sanctitate alterum fuisse ferunt, ut quod coelites ventitare ad eum familiariter consuessent, ad haec usque tempora Joannes, qui vidit angelum, vocetur. Alterius vero sanctitatem, zelum, doctrinam, eloquentiam praedicat Ecclesia universa, atque ea quae tanti doctoris adhuc supersunt monumenta. Ejusmodi ergo viri enorme [Col. 0159A] ambitionis facinus admiserint, iis temporibus Ecclesiae invisum, damnatum a conciliis atque a summis pontificibus, ab Oriente toto maledictis impetitum, diris omnibus devotum? Angeloptes et Chrysologus pulcherrimum Ecclesiae ordinem, harmoniam, apostolicas regulas perturbaverint, aliena jura miscuerint, occupaverint jurisdictionem, Ecclesias sciderint et usurpaverint? Vix crediderim fuisse qui talia de illis suspicati essent. Gelasius quidem hujus nominis primus Romanus pontifex ab hujusmodi nota sanctissimos antistites videtur luculenter absolvere, dum inquit: Numquid apud Ravennam, apud Mediolanum, apud Syrmium, apud Treviros multis temporibus non constitit imperator? Numquid harum urbium sacerdotes ultra mensuram sibi antiquitus deputatam quidpiam [Col. 0159B] suis dignitatibus usurparunt?



§ III. Exponitur opinio de initiis metropoliticae hujus dignitatis ab apostolorum aevo repetendis.

119. Hieronymus Rubeus Ravennatium historicus hanc opinionem secutus fuerat saeculo XVI, cui astipulati sunt Petrus de Marca, Salmasius, et alii, quos citat Bacchinius. Eorum omnis ratio, meo quidem sensu, ducitur tum ab universali ecclesiasticae hierarchiae ordine, tum a praestantia urbis Ravennae apostolorum aevo. Quod attinet ad primum, certum quidem est eamdem fuisse in Ecclesia omni constitutam regiminis hierarchiam, qua scilicet cuique provinciae suus assignaretur metropolitanus, cui comprovincialium urbium episcopi subessent: hanc ab apostolis institutam ordinis formam quae Ecclesiae universae [Col. 0159C] communis esset; metropolitanum vero illum ex episcopis voluisse apostolos, qui in principe totius provinciae civitate sedem obtineret, vel quia praeses seu rector civilis ibi resideret, juraque daret urbibus subjectis, vel quia et frequentia populi, et sui amplitudine, et opibus, armis, commercio celebrior esset; vel quia ibi superstitionis idololatricae pontifices, seu archiflamines divinis praeessent. Floruit ergo hujusmodi hierarchia primis etiam Ecclesiae saeculis, etiam temporibus apostolicis; atque non pauca supersunt adhuc vestigia ecclesiasticarum provinciarum, primorumque cujusque provinciae episcoporum, nedum per Asiam et Africam, verum etiam per Europam, si quae de Galliarum, Hispaniarum, atque Illyrici metropolibus ecclesiasticis priorum saeculorum [Col. 0159D] circumferuntur, ullam fidem merentur.

120. Quando ergo praestantissimi hujus ordinis et hierarchiae regula in Dei Ecclesia esse debuerat universalis, ut quaelibet provincia suum obtineret primum episcopum seu metropolitam, quid est quod nos prohibeat quin eam ipsam regulam in Italiae quoque provinciis observatam fuisse iisdem primis saeculis admittamus? Nullibi usque adhuc lectum est argumentum, seu ratio, seu lex, seu canon, quorum intuitu non potuerit Italiae quoque esse communis ea ipsa quae aliis omnibus Ecclesiae regionibus communis erat hierarchia. Nullus adhuc ex innumeris contrariam sententiam tuentibus criticis rationem vel unam edidit, quae nobis persuadeat apostolos illorumque [Col. 0160A] successores pontifices summos, neglecto universae Ecclesiae systemate, aliud prorsus dissimile pro sola Italiae amplissima regione excogitasse et constituisse. Et revera non exigui momenti visa est haec animadversio cl. Emmanueli a Schelstrate, sibique eam proponit enucleandam ac diluendam. Verum hoc ipsum, ait, quaeritur, qua ratione factum ut in reliquis orbis Christiani provinciis metropolitani apostolico instituto ordinati sint; in Italia vero, ubi Paulus praedicavit, ubi Petrus Ecclesias instituit, ubi sedes apostolica primis Ecclesiae temporibus erat, institutum illud statim non obtinuit?

121. Tentavit quidem Schelstratius hujus argumenti pondus enervare, confugiendo ad divisionem Italiae in duos vicariatus praefecti praetorio, de quibus [Col. 0160B] in cap. 1 locuti sumus: qua divisione supposita, constitutisque duobus metropolitanis qui vicariis illis responderent, Romanum nempe et Mediolanensem episcopum, quibus caeteri Italicarum provinciarum subderentur; arbitrabatur praestantissimus auctor, etiam in Italia se reperisse, atque ostendisse observatam prioribus saeculis apostolicam illam hierarchiam, quae in reliquo Christiano orbe vigebat. Verum infelici conatu: nam primo indubium est, ante Constantinum Magnum recensitae divisioni Italiam minime fuisse obnoxiam, sed modo unum correctorem vel praefectum, modo quatuor consulares illius regimini praefuisse. Quare si Schelstratii systema locum haberet, Ecclesia Italica modo unum solummodo, modo quatuor metropolitanos numerare debuisset, numquam [Col. 0160C] vero duos, tribus aerae nostrae superioribus saeculis.

122. Secundo, etiamsi Schelstratio omnibusque ejusdem opinionis auctoribus concederetur Italiam iis saeculis in duos vicariatus partitam fuisse, adhuc vigeret argumentum de universali hierarchia in ea quoque regione constituenda. Vicariatus enim isti, etiamsi exstitissent, non exclusissent divisionem civilium provinciarum ex quibus ipsi vicariatus constabant, neque etiam exclusissent peculiarem uniuscujusque provinciae praefecturam, magistratum, conventus, urbem denique ejus principalem, ethnicique etiam, si volumus, sacerdotii caput. Exemplo sint caeterae Romani imperii praefecturae praetorio, quae cum amplissimis plurimisque provinciis componerentur, [Col. 0160D] hae singulae proprio praefecto, seu consulari, seu praesidi, seu rectori subdebantur, proprios conventus agebant, habebant propriam metropolim, cui comprovinciales urbes contributae erant: atque haec in temporalibus. Si autem spirituale regimen inspiciamus, licet in primates ecclesiasticos et exarchos Oriens, Aegyptus, Africa, Gallia, Illyricum dividerentur, qui vastissimis iis in regionibus Christianis praeerant, quis neget tamen fere in singulis provinciis earumdem regionum proprium fuisse metropolitanum, subjectum patriarchae, aut primati, aut exarcho, superiorem tamen omnibus minoribus suae provinciae episcopis? Omitto Alexandrinum et Antiochenum patriarchatum, de quibus nemo dubitat, et viciniorem [Col. 0161A] Africam appello: nonne Carthaginensi primati Africana omnis Ecclesia parebat? attamen quaelibet Africae provincia suo metropolitano immediate suberat, qui primus episcopus dicebatur.

123. Quamvis igitur per tria priora saecula Italiam gubernassent duo illi vicarii, quamvis duo tantum illis respondissent primates ecclesiastici, non ideo negandi fuissent particularibus Italiae provinciis primi episcopi, seu metropolitani, qui in civitate principe cathedram tenerent, respondentes principi provinciae magistratui, atque etiam, ut aliquibus placet, primario totius provinciae ethnico sacerdotio: in quo casu metropolitani isti nihil de jure primatiae Romanae aut Mediolanensis (si haec in rerum natura fuit umquam) profecto dempsissent: eo fere modo quo metropolitani [Col. 0161B] patriarchatuum Antiocheni, Alexandrini, Africani nullum juribus primatum suorum praejudicium inferebant, quin immo splendorem dignitatemque augere videbantur. Verum haec ideo a nobis supposita sunt, ut Schelstratio caeterisque ei consentientibus effugium omne praecludamus ad eludendum argumentum de hierarchia totius Ecclesiae, etiam in provinciis Italiae admittenda. Porro, cum falsa omnino fuerit divisio Italiae in vicariatus tribus aerae nostrae prioribus saeculis, falsa pariter est divisio in duos illos metropolitanos, Romanum et Mediolanensem; atque adeo, spectata universali hierarchiae ecclesiasticae regula, superest ut juste prudenterque conjiciamus per Italiam quoque eumdem qui in reliqua [Col. 0161C] omni Ecclesia hierarchiae ordinem fuisse per apostolos distributum.

124. Sunt etiam qui concedunt nullam fuisse vicariorum civilium neque metropolitanorum iis saeculis in Italia divisionem; negant vero alium ibi praefulsisse metropolitanum praeter Romanum episcopum; silentibus enim veteribus monumentis de quovis alio metropolitano, solus pontifex legitur, et episcopos consecrasse, actusque eos omnes in Italicis Ecclesiis exercuisse, qui immediatis metropolitanis competerent, centumque producuntur exempla apud istos auctores consulenda. Attamen id argumenti genus nihil probat, quia nimium probat, ut aiunt dialectici. Patriarchae etiam Alexandrinus et Antiochenus ea omnia jura sibi arrogabant in provinciis subjectis, [Col. 0161D] et praecipue episcoporum ordinationes per Ecclesias Orientis et Aegypti; neque ideo respondebunt praelaudati auctores nullos metropolitanos tunc exstitisse per Orientales atque Aegyptiacas dioeceses, sed eos actus jurisdictionis ad patriarchas spectasse cumulative, prout legistae dicerent, cum subalternis metropolitanis, ratione eorum primatus atque inductae consuetudinis. Quae responsio opportunissima est ad rem nostram, siquidem animadvertere debuerant praestantissimi viri patriarchatus Alexandrinum et Antiochenum ad formam Romani seu Occidentalis institutos esse, si Nicaenae synodi sextus canon in sensu magis obvio attendatur; ita ut quae posset in Occidente Romanus pontifex ratione sui patriarchatus, possent in Aegypto Alexandrinus, in Oriente episcopus [Col. 0162A] Antiochenus. Quae ergo minoribus hisce patriarchis licebant in provinciis cujuslibet patriarchatus, quamvis proprios metropolitanos illae haberent, maximo omnium patriarchae, Romano episcopo non licuerit in provinciis Italiae, etiam immediato alicui metropolitano subjectis? Accedit, Romanos pontifices hujusmodi jurisdictione vere usos esse iis in regionibus sui patriarchatus quibus nullum apud scriptores dubium quin proprii metropolitani jam pridem dati fuissent, atque illic non solum ipsos metropolitanos, sed etiam minores episcopos promiscue ordinasse: quemadmodum probavit Natalis Alexander, tertiam Symmachi papae epistolam citans, primam Nicolai I ad Michaelem Graecorum imperatorem, trigesimam quartam lib. IV. et decimam tertiam lib. V [Col. 0162B] S. Gregorii Magni, tertiam Coelestini I ad episcopos Calabriae et Siciliae, ac testimonium Joannis diaconi in Vita Magni Gregorii. Quapropter, ex eo quod legatur Romanos pontifices jurisdictionem metropoliticam exercuisse in particularibus Italiae provinciis, et in particularibus Ecclesiis, desumi nequit argumentum papam fuisse solum et immediatum undecim, seu decem et septem provinciarum Italiae metropolitanum.

125. Neque etiam desunt qui avaritia et ambitione Romanorum pontificum exclusam velint ab Italia reliqui orbis hierarchiam in Ecclesiae primordiis; vel si qui fuissent metropolitani, illis asserant ereptum jurisdictionis etiam immediatae usum ab [Col. 0162C] ipsis pontificibus, ideoque innominatos remansisse. Quae quidem criminationes satis per semetipsas irritantur, si Petrum et Paulum primos Ecclesiarum Italicarum aedificatores, si sanctissimos eorum successores priorum saeculorum pontifices ecclesiasticae disciplinae, apostolicarum traditionum, integerrimorum vitae morum tenacissimos, quis sana mente et sui compos meminerit. Contraria potius conjectura, oppositumque ex diametro argumentum inde emergit: si enim Petrus et Paulus Ecclesiarum Italicarum fundatores fuerunt, si sanctissimi eorum successores adeo tenaces apostolicarum traditionum, atque integerrimae ab eis acceptae Ecclesiarum formae et disciplinae, quemadmodum nulla ratio suppetit negandi apostolos hierarchiam Italicam ad totius Ecclesiae [Col. 0162D] ordinem conformasse, ita eorum successores omni pene studio ac sollicitudine eumdem servasse atque ubique dilatasse censendi sunt prioribus saeculis.

126. Haec pro opinione Rubei aliorumque ei adhaerentiam generaliter suggerere potest universalis Ecclesiae disciplina. Modo aliquid peculiarius disserendum pro eadem opinione, argumentumque desumendum a praestantia urbis Ravennae. Vel ergo amplectamur eorum sententiam qui volunt apostolos in constituendis Ecclesiis metropolitanis rationem habuisse ad civitates provinciarum metropoles, illas nempe quibus, ut ait Petrus de Marca, contributae erant provinciae imperii, apud quas magistratus subjectorum causas judicabat, et quo propterea [Col. 0163A] populi frequentia conveniebat, quod singulari quodam jure civitates a matrice pendebant; vel sequamur aliorum assertionem, qui non tantum ad urbes, civilis provinciae capita respexisse apostolos arbitrantur, sed etiam ad insigniores, celebriores, armis, opibusque potentiores, situ, commercio, exterarum nationum frequentia ad propugnandam fidem aptiores; vel tandem iis adhaereamus qui ethnicae hierarchiae formam prae oculis habuisse apostolos credunt in Christiana stabilienda, scilicet, ut ibi minores episcopos collocarent, ubi flamines suos idololatria habebat, ubi vero archiflamines, ibi majores episcopos, nempe metropolitanos constituerent: alterutram, inquam, ex hisce opinionibus sequi velimus, Ravennae congruere certissime inveniemus exigentiam infulae metropolitanae.

[Col. 0163B] 127. A Romanae reipublicae temporibus Cisalpinae Galliae metropolis habebatur Ravenna. Ibi Caius Caesar, in hibernis exercitu distributo, morabatur, conventusque celebrabat, jus dicens Gallis universis. Ibi Augustus, ibi Tiberius diu habitare consueverant. In undecim provincias cum Augustus universam Italiam partiretur, harum octava erat Aemilia in binas provincias subdivisa, quarum altera a Placentia ad Bononiam, altera a Bononia ad Ariminum usque protendebatur: utriusque tamen caput Ravenna fuit, ubi provinciae praetor, ubi capitolium, senatus, patricius ordo habebatur, qui solis principalioribus inter metropoles tribuebatur. Ravennatium vero iis temporibus res florentissimas quis [Col. 0163C] ignoret? Aptus commercio situs maris vicinitate, amplissimus, isque tutissimus portus, classis Romanae statio, ad imperii littora defendenda paratae, celeberrimum denique orbis emporium exteris nationibus frequentatum, divitiis atque armis prae omnibus potens atque excellens; ita ut secunda post Romanam urbs appellaretur, tunc cum Apollinaris, Petri discipulus, prima in ea jecit Evangelii semina, prout Martinus Polonus, a Rubeo citatus, confessus fuerat. Demum sedem ibi ac pestilentiae cathedram tenebant non minores flamines aut archiflamines, sed pontificum ethnicorum collegium, quod praeeminentiam urbis, veluti alterius Romae, non obscure demonstrat.

[Col. 0163D] 128. Igitur si apostolos neglexisse in Italia universalis hierarchiae regulam non est dicendum, aut saltem si nulla ratio positiva probabilis nobis superest taliter arbitrandi, quid convenientius, quid rectae rationi magis consonum, quid ecclesiasticae universali disciplinae et particularium Ecclesiarum necessitati conunodius conjici, immo asseri potest, hujusmodi urbem, provinciae florentissimae metropolim, Italicarum civitatum potentissimam, ethnicae superstitionis caput, per quam tot nationibus in eam confluentibus fidem communicandi aditus amplissimus aperiebatur; hujusmodi, inquam, urbem ab apostolis electam fuisse, ubi sedes episcopi constitueretur, qui ad circumjacentes urbes et populos Evangelium transferret ac dilataret, Ecclesias erigeret, [Col. 0164A] episcopos ordinaret, eumque doctorem suum, patrem, ducem conversi populi, novaeque Ecclesiae respicerent, ac venerarentur? Quod ergo tot insignibus Europae metropolibus dicuntur apostoli tribuisse, ut eas scilicet ecclesiasticarum provinciarum capita constituerent, quemadmodum factum legimus per Hispaniam, Galliam, Illyricum, probabilissime censendum est tribuisse etiam Ravennae, nobilissimae Italiae metropoli, juxta universalis hierarchiae regulam, et inspecta tantae urbis excellentia.



§ IV. Exponuntur objecta contra Rubei aliorumque opinionem.

129. Aliqua ex iis quae contra Hieronymum Rubeum ejusque asseclas facere videntur, superius retulimus, et Ravennatium verbis confutavimus, qualia [Col. 0164B] sunt, et commentum vicariatuum Italiae, duorumque metropolitanorum, aliis quibuscumque rejectis; et verba homiliae 175 divi Chrysologi primum metropoliticae jurisdictionis exercitium sanctissimo huic praesuli ex adversariorum interpretatione asserentia. Verum alia sunt non minoris fortasse ponderis, quae Rubei placitum videntur enervare. Primo enim ad illud elevandum pene omnes conspirarunt magni nominis auctores, in ecclesiastica historia peritissimi, eosque universus fere criticorum, historicorum, geographicorum coetus est secutus: quae res eorum opinioni vim maximam addere solet. Ea vero est, natam saeculo tantum quinto ineunte Ravennae metropolim fuisse, aut Joanne Angelopte, aut Petro [Col. 0164C] Chrysologo eam Ecclesiam gubernante. Hi autem auctores scriptoresque omnes praeter positiva quae conglomerarunt argumenta superius memorata, alterum achilleum enimvero et insuperabile ad unum omnes jactare non desinunt; et jure quidem, silentium videlicet antiquorum, deficientiam monumentorum ex quibus unum saltem vel alterum in Ravennate Ecclesia indicium eruatur exercitae quatuor Ecclesiae primis saeculis metropoliticae jurisdictionis. Porro sicuti Ravennates libertatem vindicant propriae Ecclesiae ab jugo Mediolanensium, maxime quia nullus omnino pro his adduci potest vel minimus actus ejusdem jurisdictionis in Ravennatem Ecclesiam absolutus, nulla episcoporum ordinatio vel approbatio, [Col. 0164D] nulla synodus, visitatio nulla, epistola, decretum, canon, scriptoris alicujus testimonium: pari igitur lege, si nullum ex similibus actibus ante Angeloptem aut Chrysologum peregisse, nullum ex similibus testimoniis habuisse inveniuntur Ravennates episcopi, dicendum profecto erit opinionem quae hanc dignitatem usque ab apostolorum aevo derivat nihil firmitatis habere.

130. Petrus ipse Chrysologus ne verbum quidem, tot editis doctissimis homiliis, de hac dignitate in suis antecessoribus eminente fatus est, neque cum de primo Ravennatium episcopo Apollinari sermonem haberet. Ipse Agnellus, noni caeteroquin saeculi rudis historicus, ne syllabam quidem super id genus praerogativae mussitavit, licet amplificandae Ravennatium [Col. 0165A] praesulum potestati plus nimio interdum studuerit, ipsius Romanae Ecclesiae divinum primatum aegre admodum ferens. Quid plura? Initia dignitatis metropoliticae Agnellus in Joanne Angelopte constituit, quamvis istius gradus et pallii collatorem impie effinxerit Valentinianum III Augustum. Quem igitur patronum opinionis suae, quam rationem nobis afferent Rubeus, de Marca, Salmasius, et si qui sunt alii ejusdem opinionis assertores?

131. Nutat insuper potissimum eorum fundamentum, universali nixum Ecclesiae hierarchiae ordini, et regulae per totum orbem diffusae, nempe quod fere singulis imperii provinciis proprium metropolitanum dederint apostoli, in civitate earum principe residentem, atque Ecclesiarum regimen, civilium [Col. 0165B] provinciarum regimini aptasse. Si enim vel generale totius imperii systema attendere velimus, vel particulare quarumcumque provinciarum, quo tempore coepit per apostolos Ecclesiae ordo stabiliri, ineptum prorsus fateri cogimur utrumque fuisse cui conformatam ab ipsis apostolis Ecclesiae hierarchiam credamus. Auctor est gravissimae hujus propositionis cl. abbas Bacchinius, qui omnibus numeris absolutam, sacra profanaque eruditione validisque argumentis refertam dissertationem edidit de origine ecclesiasticae hierarchiae. Perpensa igitur Romani imperii forma, regiminum ac magistratuum distributione, provinciarum distinctione ac partitione, tum quae forent principaliores urbes, provinciarum metropoles, [Col. 0165C] omnibusque post prolixum examen cum regimine Ecclesiae illiusque hierarchiae partitione in primo saeculo comparatis, concludit doctissimus Cassinensis non potuisse apostolos ad formam civilis hierarchiae respectum habere in Ecclesiarum ordine distribuendo et componendo, cum diversa fere ubique, ut ipse ait, emerserit distributio provinciarum ecclesiasticarum ab imperialium distributione. Quibus argumentis conclusionem hanc suam firmaverit cl. auctor, legere quisque poterit in primis capitibus primae partis laudatae dissertationis.

132. Ex particularium etiam provinciarum systemate argumentum auget Bacchinius contra praesumptam sacrae hierarchiae convenientiam ad civiles magistratus. Si enim cuilibet provinciae metropolitanus ideo [Col. 0165D] creditur assignatus, cui alii comprovinciales episcopi parerent, quia in qualibet provincia, in qualibet provinciarum primaria urbe rector, seu praeses, aut consularis caeterarum provinciae urbium magistratibus praeerat, id, si veritatem consulas, locum habere non potest; adeo inordinatum, adeo varium legimus fuisse particularium provinciarum regimen; cum modo eamdem provinciam moderaretur proprius rector, modo alterius provinciae praeses, modo plures provinciae uni, modo pluribus consularibus parerent: quod maxime de Aemilia nostra observatum est, quae aliquando cum Flaminia proprium habuit consularem, aliquando cum Liguria uni praesidi subjecta fuit. Quare impossibile est profecto super instabili hujusmodi fundamento aedificasse apostolos eorumque [Col. 0166A] successores ecclesiasticarum provinciarum hierarchiam.

133. Ab imperii systemate temporum apostolicorum ad Synagogae systema examinandum procedit Bacchinius. Describit qualem per Judaeae provincias, qualem extra Judaeae fines Israelitica Ecclesia tunc obtineret formam; quae synedria seu concilia in singulis Judaeae urbibus, ubi minora, ubi majora sacro et civili regimini praesiderent, omnia a supremo Hierosolymae generali synedrio auctoritatem et jurisdictionem trahentia. Extra Judaeam vero singulis quidem provinciis, seu magno alicui regionis spatio, unum tantummodo synedrium erat, sed in quavis civitate regionis illius scholae seu synagogae habebantur, quae a regionis seu provinciae synedrio, veluti a [Col. 0166B] provinciali concilio pendebant ac moderabantur. Antiochiae hinc, atque Alexandriae synedria per Orientem et Aegyptum aliarumque civitatum per diversas regiones maxima polluisse auctoritate ostendit. Cum hujusmodi Synagogae systemate conferens deinde Bacchinius Christianae vagientis Ecclesiae ordinem, alteram conclusionem eruit ex collatione ista, videlicet apostolos, ac praecipue Petrum, in fundandis principibus Ecclesiis minime ad formam Romani imperii respexisse, sed potius Judaeorum politiae se accommodasse, habita ratione eorumdem frequentiae, ac praerogativarum pro diversitate temporum, et locorum, et gentilium etiam, cum ad baptismi gratiam admissi sunt. Hanc opinionem aliis ante illum scriptoribus [Col. 0166C] probatam fuisse, ingenue fatetur Cassinensis noster, inter quos et Grotio, qui dixerat, totum regimen Ecclesiarum Christi conformatum fuisse ad synagogarum exemplar; et patri Thomasino in Vetere et Nova Ecclesiae Disciplina, quibus nuperrime accessit Joseph Mottae suffragium in laudata dissertatione de Jure metropolitico n. 8 et seqq.

134. Verum, quia innumerae in imperio, immo in universo orbe provinciae supererant in quibus vel nulli vel rari admodum Judaei reperiebantur, adeoque ibi saltem non potuisse ad normam Synagogae aptari ecclesiastica hierarchia videbatur, idcirco cl. Bacchinius, tribus distinctis in apostolorum praedicatione periodis, triplicem etiam diversam distinguit Ecclesiarum constitutionem. Prima periodus respicit apostolicae [Col. 0166D] praedicationis tempus, ex Christi Domini mandato Judaeis tantum largitae intra Judaeae provincias. Altera respicit intervallum illud quo gentilibus, quibus mixti erant Hebraei, fides allata est ab apostolis per regiones longe lateque extra Judaeam positas. Tertia tandem periodus apostolicae praedicationis illud tempus designat quo in regionibus quas idololatrae omnes, nulli aut fere nulli Judaei incolebant, Evangelium diffusum est.

135. In prima praedicationis periodo satius fuit apostolis synedriorum formam in Ecclesia ordinanda aemulari. Generali ergo ac supremo Hierosolymae synedrio, cui praeerat summus Synagogae pontifex, apostolorum ac discipulorum Christi collegium oppositum est, Petro praesidente; in singulis autem [Col. 0167A] civitatibus, ubi minora synedria, minores Ecclesiae, ubi majora synedria, majores Ecclesiae fundatae sunt; et sicuti in singulis Hebraeorum provinciis Samaria, Galilaea, Judaea minora a supremo uniuscujusque provinciae synedrio pendebant, omnia ab Hierosolymitano, ita factum est ut Christianae Ecclesiae minores a majore cujuscumque provinciae, omnes autem ab Hierosolymitana penderent. In secunda vero periodo exeuntes ab Judaeae finibus apostoli, eas regiones circumierunt in quibus mixti erant gentilibus Hebraei, et synagogas per singulas civitates, synedrium autem habebant per singulas provincias, seu per quosdam regionis tractus. Quia vero ineffabili Dei providentia cautum erat ut ad gentium conversionem Synagoga ipsa viam faceret, [Col. 0167B] et Judaei Christi discipulos in gentilium notitiam ac familiaritatem inducerent, ut eo naturali medio supernaturalem fidem cognoscerent, ad quam Dei misericordia vocabantur, hinc est quod per id tempus tot in Asia, Africa, Europa Ecclesias, ex Judaeis et gentilibus coadunatas, didicimus apostolos fundasse, ibique Christianas metropoles constituisse, ubi provinciarum synedria, Ephesinam, Sardicensem, atque, ut alias taceam, Antiochenam et Alexandrinam.

136. Ultima autem periodus apostolicae praedicationis, ex doctissimi Bacchinii conjecturis, ad fidem perduxit Ecclesias gentium, inter quas nec synedria, nec forte synagogas habebant Judaei. Primam omnium [Col. 0167C] fundavit Petrus apostolorum princeps Romanam, in ea scilicet urbe totius orbis metropoli, cui cum aeque subderetur Hebraeus ac gentilis, congruum erat ibi Ecclesiarum maximam erigi ac fundari, quae ex utroque populo coalescere componique debebat. Ab hac igitur principe Ecclesia, quam Petrus et Paulus aedificarunt proprioque sanguine stabilierunt, missi sunt quaquaversum qui gentilibus Christum nuntiarent et Christianas ubique Ecclesias coadunarent. Ex hoc fonte in Italiam, Galliam, Hispaniam, Illyricum, Africam, fidei, baptismatis, traditionum rivuli feliciter derivarunt; adeo ut jure scripserit ad Eugubinum episcopum Innocentius I: Legant si in iis provinciis alius apostolorum invenitur aut legitur docuisse; quod si non legant, quia nusquam invenitur, [Col. 0167D] oportet eos hoc sequi quod Romana Ecclesia custodit, a qua eos principium accepisse non dubium est. Hinc qui emersisse volunt jura Romani patriarchatus in omnem Occidentem, non longe a veritate aberrare arbitramur.

137. Porro animadvertendum hic venit in quo differrent inter se fundationes Ecclesiarum primae et secundae periodi, et fundationes Ecclesiarum tertiae: nam quoad primas, non antea in illis ordinabantur episcopi quam Ecclesiae ipsae vel ex solis Hebraeis, vel ex Hebraeis simul et gentilibus jam conversae, et aliquo modo formatae fuissent. Quoad alteras vero, antequam converterentur, aut ullo modo formarentur, ordinabantur episcopi, et mittebantur. vel designati ad aliquam specialem provinciam [Col. 0168A] seu civitatem, ut ibi propriam sibi Ecclesiam, praedicato Evangelio, efformarent, cathedramque collocarent; vel ad nullam designati individuam provinciam seu civitatem, sed ut ubicumque sors aut potius divina Providentia illis viam aperiret fidem disseminandi, ibi consisterent, sibique Ecclesiam ex converso populo componerent. Itaque alterutro modo discipuli isti et episcopi ad gentes missi, cum jam Ecclesiam aliquam praeclara in urbe fundassent, hinc finitimis civitatibus ac populis Christum annuntiabant, novas Ecclesias in circuitu sanctificantes, eisque etiam interdum, si expedire videretur, episcopos consecrantes.

138. Ex hac autem sapientissima evangelicae praedicationis oeconomia non solum intelligitur quomodo [Col. 0168B] apostoli in ethnicis regionibus tot Ecclesias fundaverint, tot episcopatus erexerint, verum etiam qua ratione primae omnium constitutae fuerint ecclesiasticae metropoles. Illa enim civitas hanc dignitatem adipiscebatur, ubi apostolorum discipuli ad praedicandum missi cathedram firmabant, ex qua cum finitimas etiam gentes atque urbes docendo circumirent, conversisque evangelicas leges imponerent, Ecclesias efformarent illisque episcopos darent; coeperunt conversi populi illis discipulos et missos veluti patres et doctores superioresque in spiritualibus negotiis respicere et venerari, eorumque cathedras, unde primo illis derivaverant fidei rudimenta, et proprias Ecclesias propriosque episcopatus [Col. 0168C] initium habuisse fatebantur, tamquam matrem habere, ab ea traditiones, ab ea in dubiis consilium, ab ea disciplinae, rituum, morum regulas, episcoporum suorum vel consecrationem vel approbationem mutuari, praesertim apostolis defunctis, quorum prudentissimae institutioni acceptam referunt istam ecclesiastici regiminis politiam.

139. Id vero probabile, immo prorsus innegabile videbitur, si animadvertas primo apostolos eam regiminis formam sibi proposuisse, quae et perpetua foret et aptior ad omnes populos ubique terrarum coadunandos in unum corpus atque in unum ovile, et facilius regendos et instruendos; secundo per se ipsos paucosque eorum discipulos tantum opus absolvere non licuisse; erant enim paucula illa grana per [Col. 0168D] vastissimum universi campum disseminanda, paucique illi in multa Evangelii messe operarii. Quapropter necesse fuit aliquot fundari per orbis provincias principes Ecclesias, atque in iis aut apostolorum aut discipulorum, veluti totidem metropolitarum cathedras, fideique ac traditionis depositum collocare, a quibus principibus Ecclesiis per praedicationem, progressu temporis, aliae Ecclesiae et nascerentur et regerentur. Hae autem principaliores Ecclesiae ab apostolis vel ab apostolorum discipulis erectae, apostolicae vocabantur, quarum pulcherrimam distinctionem Bacchinius refert ex Tertulliano.

140. Ingenue ergo fatemur, hanc cl. Cassinensis opinionem de ecclesiasticarum metropoleon origine nobis prae caeteris arridere. Eam gravissimis viris [Col. 0169A] probatam esse non ignoramus, quidquid alii, praesertim Galli, in contrarium effutierint; congruit enim ut cum maxime ideae quam cordatus quisque concipere debet de Evangelii propagatione, incomprehensibiliter, ac non minus fortiter quam suaviter per mundum universum absoluta. Attamen nescimus utrum ea opinio Bacchinii magis noceat, an faveat magis Ravennatensium placito de apostolica origine metropoliticae eorum dignitatis.



§ V. Ravennatium responsiones.

141. Ne, quae possunt allatarum difficultatum vim imminuere, videamur negligere Ravennatium responsiones, quaecumque eae sint, brevissime hic exponemus. Et primo quidem illis minime negotium facessit contrariam opinionem esse communiorem, immo communissimam, quam nempe sequantur et propugnent [Col. 0169B] pene omnes celebrioresque scriptores, in ecclesiastica historia, disciplina, moribus peritissimi; veritas enim opinionum hujusmodi non a multitudine neque a nominis claritate, sed a fundamentorum firmitate dignoscitur. Innumerae propemodum opiniones singulis aetatibus regnarunt, quas foverat universalis consensus; modo autem falsae sunt apud omnes. Et ne longius exempla quaeritemus, nonne opinio de Mediolanensi metropolitano, super Italiae divisione in duos vicariatus fundata, universalissima hucusque fuit, illique plauserunt critici fere omnes? Verumtamen destructo falso illo fundamento, amandatisque ad fabulas tot commentis quae pro monumentis indubiis habebantur, sententia isthaec ab aula recedit et evanescit.

[Col. 0169C] 142. Secundo non magni faciunt Ravennates argumentum negativum adversariorum. Vae, si ab hujusmodi ratiocinio timendum esset: Non invenitur scriptum, ergo non fuit! Actum omnino foret de plurimis quae modo pro certis omnino habentur tum in sacris tum in profanis; actum foret de tot Ecclesiarum antiquitate, et vel non exstisse dicerentur prioribus saeculis, vel episcopos non habuisse, si auctorum silentio, si monumentorum inopiae fidendum esset. Quia ergo quarto vel quinto solummodo saeculo de alicujus Ecclesiae episcopo memoria vel notitia tunc primum emersit, nullus alter ante istum episcopum Ecclesiae illi praefuisse credendus erit? Quia ergo de aliqua Ecclesia serius locuti sunt scriptores, tunc solum eam incoepisse arbitrabimur? Undenam, amabo, [Col. 0169D] argumentum desumunt critici nostri, ut probent natas quarto saeculo Aquileiensium ac Mediolanensium metropoles? Ex silentio (respondebunt) antiquiorum monumentorum, et quia eo tantum saeculo vertente, aliquem actum legere incipiunt exercitae ab illis episcopis metropoliticae jurisdictionis. Infelix enimvero ratiocinium! Quia initium non invenitur, illud igitur pendere dicendum est ab hominum conjecturis et opinione. In nostro autem casu id prorsus ratiocinii genus praevalere volunt auctores nostri et quia neque in Chrysologo, neque in Angelopte detegi possunt hujus dignitatis primordia, nihilominus necesse est in eorum altero illam incoepisse, quia de [Col. 0170A] eorum altero solummodo (aiunt) coeperunt legi quidam actus metropoliticae postestatis! Possibilene est ejusmodi ratiocinio tot doctissimorum virorum mentes acquievisse?

143. Atque eo major negativi hujus argumenti imbecillitas apparet, quo probabilior est eorum sententia qui regulam ecclesiasticae hierarchiae asserunt universalem esse debuisse per totum Christianum orbem, nullamque omnino rationem adductam fuisse, neque adduci posse, quare hierarchia Italicarum provinciarum differre debuisset ab hierarchia reliquae totius Ecclesiae. Apostoli primique sanctissimi Romani pontifices, disciplinae, traditionum, regularum apostolicarum tenaces admodum, eas neglexissent in Italia tantummodo? Leges ad firmamentum ecclesiastici [Col. 0170B] ordinis, sanctaeque fidei morumque Christianorum conservationem adeo necessarias, in Italia solummodo immutassent, in Italia, inquam, universi capite, norma disciplinae, morum, fidei? Quid si aliarum in Italia metropoleum, et primorum quidem saeculorum, indicia magni momenti non desint? Quid si de Syracusis, Panormo, Capua, Rhegio forte non sit amplius rationabiliter dubitandum? Certum est eruditissimas super iis dissertationes nostro hoc aevo prodiisse, quae vix dubitandi aditum reliquerunt, et quae jactatae negationis vim minuunt ut cum maxime, per quam exclusis omnibus omnino ab Italia metropolitanis, solos Romanos pontifices per quatuor priora saecula exercuisse in ea regione metropolitica jura perfidiose affirmatum est.

[Col. 0170C] 144. De Ravennate vero quid dicendum? Si quae contra opiniones de ejus initiis, vel a temporibus Joannis Angeloptis, vel Petri Chrysologi repetendis, aliquod probabilitatis specimen prae se ferunt, videtur neutra sustineri posse, et nostrae dignitatis primordia neutri illorum sanctorum praesulum esse consignanda. Quando autem eos metropolitanos fuisse certissime invenimus, non invenimus autem eos primos illam dignitatem fuisse consecutos, per necessariam consequentiam statuendum venit ante, eos episcopos Ravennatem Ecclesiam fuisse metropolitanam, et recurrendum esse ad apostolica tempora juxta universalis hierarchiae regulam, quando in nullo ex praedecessoribus Angeloptis, et Chrysologi principium dignitatis reperire datur: quemadmodum, ut supra dicebamus, quia solum extrema jam aetate legitur [Col. 0170D] Chrysologus consecrasse episcopum Vicohabentinum, negari absolute non potest, immo de tanto doctore, iis Ecclesiae temporibus asseri pro certo debet illum ante Vicohabentini ordinationem plurimos actus exercuisse ejusmodi potestatis per longum duodeviginti annorum decursum, licet de iis nemo neque ipsemet scripserit.

145. Silentium quoque sancti hujus antistitis contra eos non facere arbitrantur Ravennatenses, tum quia non omnia ejus opera ad nostram aetatem pervenerunt, cum ille fuerit multorum librorum et voluminum conditor, et veluti irriguus fons, ita in eum divina sapientia quotidie emanabat, teste Agnello, [Col. 0171A] multaque perierunt non solum Chrysologi, sed antecessorum ejus, quos non pauca eaque gravissima scripsisse tradunt antiquiores historici, vel barbarorum incursibus, vel Ravennatis Ecclesiae nostrae archivi et bibliothecae incendiis, vel sequentium saeculorum in litteras odio, et praesulum antiquiorum, praesertim schismaticorum vel ignavia vel malitia. Tum quia in homiliis Chrysologi quae unicae temporum injuriam superarunt, praeter epistolas ad Eutychetem haeresiarcham atque ad PP. Chalcedonensis synodi, locus non erat neque occasio de hoc argumento mentionem faciendi. Tum quia silet etiam Chrysologus Ecclesiam Ravennatem hac praerogativa jam insignitam antequam ipse ejus gubernacula jam suscepisset, quod tamen non potest amplius in dubium [Col. 0171B] revocari. Item unum vel alterum memorat S. doctor metropoliticae jurisdictionis actum a se gestum, consecrationes nempe Projecti Imolensis, et Marcellini Vicohabentini episcopi; ergone decem et octo annorum intervallo nullis aliis actibus tantam dignitatem illustraverat?

146. Agnellus vero, schismaticus homo, qui imperatoribus nimis justo in ecclesiasticis rebus indulgebat, quique Romanae subjectionis impatiens, Ravennatium anacephaleosim impie aliquoties tuitus est probabiliter ex industria eam dignitatem in Angeloptis antecessoribus tacuit, ne ab apostolica sede derivatam cogeretur fateri. Quae ab Agnello de archiepiscopis nostris praeterita fuerunt, quaeque innotuerunt aliunde, propemodum infinita sunt (atque [Col. 0171C] inter ea, mirifica undecim D. Apollinaris successorum per visibilem columbam electio, praecipua est; cum enim de singulis Agnellus scriberet, ineffabilis prodigii immemor, aut inscius videbatur, cujus tandem splendida indicia dedit in sancto Severo eorum postremo); mirumne igitur erit si quae errorem suum damnavissent, ille non retulit? Cum autem ad sedandos aliquorum tumultus, de quibus Chrysologus allatis verbis homil. 175 Valentinianus III imperator Romani pontificis decreta augustali sanctione roboraverit, qua sarctam tectam Ravennatium episcopi dignitatem suam servarent, occasionem verisimiliter arripuit Agnellus Valentiniano tribuendi ejusdem dignitatis sacrique pallii collationem, quae a sola apostolica sede concedi poterant: si tamen ea [Col. 0171D] fuit Agnelli mens, idque sonant ejus verba; probari enim fortasse ex Agnelliana relatione minime poterit illum indicasse tunc primum omnino creatam fuisse nostrae metropolis dignitatem, sed potius indicasse tunc primum circumscriptam fuisse certis finibus ecclesiasticam Aemiliae ac Flaminiae provinciam.

147. Caeterum numquam satis mirati sumus quare tot sapientissimi viri, antiquae disciplinae peritissimi, contra hujusmodi assertum Agnelli nostri, et contra Hieronymum Rubeum adeo impotenter debacchantur, et Valentiniani diploma a Rubeo relatum diris omnibus voveant. Duo enim praecipue in eo notant, et damnant absque ulla benigna interpretatione, nempe Valentiniano tribui metropolis nostrae erectionem, [Col. 0172A] et concessionem pallii archiepiscopalis, in quibus profecto non videmus quid novitatis, quid monstri horreant clarissimi viri. Nonne saeculum illud, nonne ipsa Valentiniani tempora hujusmodi exemplis scatebant? Primusne, an solus Valentinianus in Ecclesiastica jura manum immiserat? Quis Phoeniciae jurisdictionem diviserat inter Tyrium et Beritensem episcopos? Quis primatum Hierosolymitano tribuerat super Arabiam, Phoeniciam, Palaestinam? Quis Nicaeam, quis Chalcedonem ad me ropolis fastigium sublimaverat? Nonne imperatores illiusmet aevi? Quo canon duodecimus Chalcedonensis synodi spectabat terribili illa depositionis in episcopos comminatione, nisi ab Augustis ejusmodi novarum metropoleon erectiones impetrare cessaverint? Ex hoc ergo capite [Col. 0172B] nec novum, nec monstruosum fuisset Valentiniani diploma, neque omnino condemnandus Agnellus, quasi novam Ravennatium metropolim Augusto illi imputasset.

148. Ouod vero ad collationem pallii, hic quoque fugit clarissimos viros prudens antiquae Ecclesiae oeconomia. Fuerit enim necne pallium istud imperatorium insigne, Augustorum munus ad indicandum et decorandum regale episcoporum sacerdotium, aut indumenti genus mere ecclesiasticum ad significandam in metropolitanis plenitudinem potestatis, procul dubio est, aliquot post magnum Constantinum saeculis, exspectasse pontifices summos aut preces aut consensum imperatorum et regum, antequam pallii usum metropolitanis indulgerent. Cujus veritatis [Col. 0172C] testes luculentissimi sunt tot epistolae Romanorum pontificum, et praesertim Gregorii Magni ad Caesarium Arelatensem. De hoc autem argumento consuli potest doctissimus Thomasinus, qui istam Ecclesiae consuetudinem fusius explicat, praesertim iis verbis: Indubitatum est, aliquot saltem saeculis, non sine voluntate imperatoris in Oriente pallium, sicut in Occidente concessum fuisse; cum enim vestimenti id genus initio regium fuisset, eoque voluissent imperatores, quae eximia eorum erat et singularis pietas, regale Christi decorare sacerdotium; hanc vicissim illis per aliquot saecula pietatem gratitudinemque rependit Ecclesia, ut illo praeter eorum assensionem indueretur nemo.

149. Quae igitur in Valentiniani Caesaris concessione [Col. 0172D] novitas, quod portentum, quando juxta illorum saeculorum oeconomiam tam commode intelligi poterat pro consensu, ab Augusto illo in erectionem nostrae metropolis praestito, atque in usum pallii? Decretum aliquod, seu concessionem, seu nostrae Ecclesiae privilegiorum confirmationem edidisse Valentinianum III indicari videtur per musivum opus S. Apollinaris in Classe, in quo Augusti illius imago volumen manibus tenet, scriptumque ibi legimus: Privilegia Ravennatis Ecclesiae. Verum de istis alii viderint. Reliquae autem falsitatis notae, quas curiosius auctores laudati scrutati sunt, ac se invenisse aiunt in Valentiniani litteris, eae profecto non sunt ob quas in istud diploma adeo [Col. 0173A] obstrepant; quarum altera esse potest titulus archiepiscopi, saeculo quinto a Ravennate antistite nondum usurpatus, altera vero titulus majoris, quem sibi tribuit Valentinianus. Voculas hasce Agnellus non scripsit; irrepserunt autem probabiliter in diplomatis exemplaria, amanuensium culpa. Nos autem arbitramur veras litteras Valentiniani (aliquas enim ab Augusto ipso datas fuisse dubitare non sinunt verba homiliae 175 divi Chrysologi superadducta), vel archivi archiepiscopalis incendio, vel schismaticorum malitia consumptas, vel in Georgii archiepiscopi captivitate deperditas, qui Ecclesiae nostrae augustiora monumenta, ad ostendendam ejus amplitudinem, in Germaniam asportaverat, scioli alicujus opera et ingenio fuisse renovatas; [Col. 0173B] et fortasse vel IX vel X saeculo, tunc cum archiepiscopi titulo passim utebantur Ravennatensium praesules, nec non major in more erat inter titulos, cujus exempla, ubi opus esset, praesto forent in pergamenis archivi Ravennatensis. Hanc tamen conjecturam prudentiorum judicio libenter committimus.

150. Qua autem occasione Valentiniani litterae vere emanaverint, utrum ab Angelopte, an ab Chrysologo impetratae, nihil certi habemus. Si autem conjecturas nostras qualescumque aperire licet, credimus, non pro nova Ravennatensis metropolis formatione eas datas fuisse litteras ab Augusto; obstant enim, ne id credamus, gravissima quae superius contra Bacchinium explicuimus argumenta; sed potius ut Chrysologus [Col. 0173C] vel Angeloptes illarum patrocinio ecclesias recuperent, quas diximus ab Arianis forte distractas, et postmodum per Ambrosii praedicationem in clientelam Mediolanensium episcoporum receptas, in ea per quinquaginta fere annos perdurasse, quorum idcirco conatibus, ne illas restituerent, auctoritatem apostolicam et imperialem apponere necesse fuit. Probabile est etiam, cum saeculo quinto incoeperint, ut ait Bacchinius, termini hierarchiae ecclesiasticae in Italia ad civilium provinciarum terminos accommodari, factum fuisse ut ad coarctandam seu extendendam metropoliticam Ravennatium jurisdictionem intra Aemiliae et Flaminiae confinia, simul concurrerent, temporibus vel Angeloptis vel Chrysologi, et sedis apostolicae decreta, et Augustorum favor, ad [Col. 0173D] compescendas obtrectantium querimonias. Quavis autem ex his causis Valentiniani litterae prodierint, nil praejudicii inferunt Ravennatium opinioni de impugnata eorum dignitatis origine.

151. Quam vero originem non solum allatis rationibus contra vim argumenti negativi se defendere illi arbitrantur, verum aliquo etiam positivo documento. Illud e Gelasii I Romani pontificis epistola ad episcopos Dardaniae superius citata, haurire non dubitant, ubi contra Acacium Constantinopolitanum episcopum invehit Gelasius, conantem fimbrias quaquaversum dilatare, seseque in Orientis patriarcham elevare, quia episcopus esset imperialis civitatis. Probat autem Gelasius, non ab imperii systemate, non [Col. 0174A] ab civilis magistratus praestantia, non ab regum residentia, verum ab institutione apostolica formatam fuisse Ecclesiae hierarchiam. Acacium vero exemplis urget episcoporum, qui licet imperialibus praeessent civitatibus, se tamen infra antiquos jurisdictionis terminos continuerunt: Risimus, inquit, quod praerogativam volunt Acacio comparari, quia episcopus fuerit regiae civitatis. Numquid apud Ravennam, apud Mediolanum, apud Syrmium, apud Treviros multis temporibus non constitit imperator? Numquid harum urbium sacerdotes ULTRA MENSURAM SIBI ANTIQUITUS DEPUTATAM quidquam suis dignitatibus usurparunt? Licet ergo, aiunt Ravennates, multis temporibus apud Ravennam constiterint imperatores, nihil tamen hujus urbis episcopi suae dignitati auxerunt, nullumque [Col. 0174B] majus jus usurparunt, ex Gelasii attestatione, sed in ea mensura dignitatis et jurisdictionis remanserunt, quam ante imperatores, et a priscis temporibus habuerant. Verum indubitatum quidem est, omnibusque historicis probatum, Ravennates antistites metropolitica dignitate polluisse, imperatoribus in ea civitate residentibus; igitur non illam adepti sunt Augustorum auctoritate aut intercessione, dum in ea residerent, sed illam dignitatem in mensura sibi antiquitus deputata, nihil ulterius ei addentes, retinuerunt, et cum Ravenna imperialis civitas facta est, jam ab veteribus temporibus sedes erat ecclesiastici metropolitani.

152. Verborum Gelasii et hujus ratiocinii pondus senserat Bacchinius, qui se primum omnium metropolitici Ravennatium juris propugnatorum illud deprehendisse [Col. 0174C] ait (ubi autem de metropolitana Syrmii Ecclesia locutus est Eustachius a S. Ubaldo, forsitan ante Bacchinium vim Gelasianae auctoritatis indicaverat). Porro mirum est qua ratione Bacchinii animum contorserit, et aliquando pene in transversum egerit istud argumenti genus, et in quem sensum explicare conatus sit Gelasii clarissima caeteroquin verba; illis enim in sensu obvio acceptis, viderat vir doctissimus per se cadere omnino suam caeterorumque opinionem de origine Ravennatium metropolis. Interpretationem ergo Bacchinii praestat hic eisdem verbis adducere, ne ipsius valorem imminuisse videamur.

153. »Cum in dubium, inquit, revocari minime possit quod Gelasio summo pontifice Romae sedente, [Col. 0174D] praesul Ravennas metropolita fuerit, reliquum esse videtur ut ex Gelasii ejusdem testimonio non tunc coeperit metropolitanum jus in Ravennate Ecclesia, cum urbs illa regia Augustorum sedes evasit, sed eodem loco steterit quo antea fuerat, nec ultra mensuram sibi antiquitus deputatam quidpiam suis dignitatibus usurpaverit.Certe Gelasii testimonium omni exceptione majus est, tum quod floruerit paulo post ea tempora quibus Ecclesiae Ravennati metropoliticum jus collatum fuisse diximus, tum quod praesumi debeat rem hujusmodi doctissimo Romano pontifici, jurium ecclesiasticorum scientissimo, bene perspectam. Tanta nihilominus sunt, adeoque clara, quae probant serius quam in caetero Occidenti in Italia jus [Col. 0175A] metropoliticum invectum, tanta ex quibus evidenter liquet de hujusmodi jure recentius Ravennati Ecclesiae collato, constetque Ecclesias nonnullas, ut Forocorneliensis, Ambrosio vivente, Mediolanensi episcopo paruisse, et Petri Chrysologi, immo ejus electionis tempore inter Ravennae subditas numeratas, ut obvio eo sensu quem praeferunt Gelasii verba, eadem intelligi minime posse certum sit. Re itaque serio perpensa, Gelasium id solum intendisse reor, quod argumentum ferebat, videlicet nil accedere juris, quo in alios dominentur, episcopis quibuslibet ex eo quod quandoque Augusti apud eorum civitatem resederint, sed jura ecclesiastica ab Ecclesiae auctoritate pendere. Negat propterea quidquam ecclesiastici juris accessisse episcopis Ravennae, Mediolani, Syrmii, Trevirorum, [Col. 0175B] ex eo praecise quod apud illas urbes multo tempore degerint imperatores, aitque ob eam imperatorum moram, earum urbium praesules ultra mensuram sibi antiquitus deputatam nil suis dignitatibus usurpasse; minime vero negat aliunde, ex legitima scilicet Ecclesiae potestate, potuisse jus augeri earumdem Ecclesiarum, eo etiam intuitu quod imperatorum ibi sedes exstasset. Gelasii itaque verba ferunt, quod Patrum et synodorum sanior et communior sensus tulit, ecclesiastica videlicet jura nullo modo a saeculari potestate pendere, vel primarum Ecclesiarum decus primarum civitatum decori acceptum referri debere, sed id totum a canonum praescripto et a supremo Petri arbitrio effici ac disponi, prout rerum temporumque circumstantiis congruere dignoscitur. [Col. 0175C] Quare consequitur Ravennae, Mediolani, Syrmii, Trevirorum episcopos, et caeteros quoslibet, dignitatum suarum antiquitus deputatae mensurae si quid additum est, non illud usurpasse, quod ibi imperatores quandoque degerint, sed legitime ex Petri auctoritate, salvo canonum praescripto, habuisse. Et ita quidem Gelasii verba intelligenda arbitror, quae proinde efficiunt, minus curate, nec praecedentibus cohaerens, a summo viro de metropolitani Ravennatis juris initiis scriptum, illud videlicet acquisitum, ea prorsus ratione qua sedes Constantinopolitana ob imperiale thronum patriarchalia jura usurpavit, ac tandem pacifice tenuit. Oppositum enim ait pontifex, et testatur, ob imperatoris thronum nil supra veterem dignitatis suae mensuram Ravennates praesules usurpasse.«

[Col. 0175D] 154. Haec est Bacchinii interpretatio verborum Gelasii, quam ipsemet fatetur ab obvio eorum sensu deviare. Ad hujusmodi vero violentam Gelasiani sensus explicationem Bacchinium cogunt momenta quae probant serius quam in reliquo Occidente in Italiam jus metropoliticum inductum, in eaque regione solum Romanum pontificem isto jure polluisse ad quartum et ultra saeculum, ac praesertim quia recentius Ravennati Ecclesiae illud fuit collatum, et quia constat Ecclesias nonnullas, ut Forocorneliensis, Ambrosio vivente, Mediolanensi episcopo paruisse, et Chrysologi electionis tempore numeratas inter Ravennae subditas. Verum haec omnia Bacchinii momenta jam expendimus, tum quae eruit ab argumento negativo, [Col. 0176A] et ab opinione solius Romani pontificis in Italia metropolitani, tum quae affert de Joanne Angelopte, ac de Chrysologo, ejusque homilia 175. Quod attinet ad Ecclesias quas, vivente Ambrosio, ait Mediolanensi paruisse, ut Forocorneliensis, satis pariter, ut arbitramur, superque respondimus in cap. 1, adeo ut dubia omnino, incerta ac fere improbabilia videantur momenta ista cl. Cassinensis. Quare cordato viro ea tanti esse non debent, ut per illa verborum Gelasii sensus, apertissimus per se ipsum et obvius, in distortum sensum violentissime rapiatur; immo potius rem dubiam et incertam, qualem volunt originem hujus Ravennatium dignitatis, per verba tam aperta, tam clara, tam obvia doctissimi pontificis par erat explicare, praesertim quia opinio Ravennatibus favens [Col. 0176B] tot aliis allatis argumentis fulcitur; contraria vero, licet communissima, tot ambagibus, tot difficultatibus involvitur.

155. Et sane, pace cl. Bacchinii, ejus interpretatio contorta nimis videtur, sensusque Gelasii nimis perturbatus. Acacio ille insultat, quia cum sit episcopus regiae civitatis, tentat jurisdictionem suam augere et super Orientis patriarchas sese efferre; itaque exemplum illi opponit quatuor Occidentis episcoporum, qui cum essent et ipsi imperialium urbium antistites, nullam jurisdictionem sibi usurparunt ultra eam quam antiquitus obtinuerant. Verum quidem est, quod ait Bacchinius, Gelasium illis verbis non negasse ex legitima Ecclesiae potestate potuisse jus augeri earumdem Ecclesiarum, eo etiam intuitu quod imperatorum ibi [Col. 0176C] sedes exstasset; sed cum Gelasius tacuerit accessionem istam novi juris revera evenisse ex concessione Ecclesiae imperatorum temporibus, evidens indicium est quod non evenerit; tum quia argumentum quo contra Acacium utebatur Gelasius, fortius Constantinopolitanum ursisset, ea animadversione quod illi quatuor episcopi, si quid jurisdictionis ultra antiquam mensuram acquisiverint, intuitu imperatorum, nonnisi ex indulgentia pontificum Romanorum acquisiverint; tum quia cum id factum tacuerit Gelasius, alia magni ponderis conjectura inde oritur certissime non esse factum; nam ab exemplis quatuor illorum antistitum, si quia fuissent episcopi regiarum civitatum, ab apostolica sede majorem dignitatem obtinuissent, occasionem opportunissime arripuissent Acaciani [Col. 0176D] exprobrandi Gelasio, atque Romanae Ecclesiae, negatum iri Acacio, etiam intercedentibus imperatoribus, etiam concedentibus duobus oecumenicis conciliis, Constantinopolitano I, et Chalcedonense, quod aliis quatuor episcopis non fuerat negatum, perturbationem scilicet ecclesiasticae hierarchiae, et novae jurisdictionis accessionem, licet episcopi illi nullo fulcirentur concilii canone aut consensu. Tum demum quia non potuisset Gelasius Acacio tam libere insultare, si Romana Ecclesia arguenda ipsa quoque fuisset ob perturbatam in Occidente, in gratiam imperatorum, apostolicam Ecclesiarum hierarchiam, quo tempore eam mordicus tuebantur in Oriente contra episcopos Constantinopolitanos, contra [Col. 0177A] duo generalia concilia, contra ipsos imperatores. Quae quidem conjectura majorem vim consequi poterit ex iis quae superius notavimus de resistentia Ecclesiae, ac praesertim summorum pontificum, hujusmodi novarum metropoleon erectionibus.

156. His autem rationum momentis se expedire arbitrantur Ravennates a Bacchinii interpretatione in verba Gelasii, statuuntque ex illorum sensu obvio et naturali probari Ravennates episcopos non ab imperatorum temporibus metropoliticum gradum fuisse adeptos, sed eo honore ante imperatores et a priscis temporibus praefulsisse; atque adeo cum nulla stabiliri possit incoepti honoris epocha, ad apostolica tempora et ad primaevam ecclesiasticae hierarchiae institutionem illius gradus originem esse referendam. Hic [Col. 0177B] etiam obiter notatum volumus allata Gelasii verba juxta obvium eorum sensum etiam a Mediolanensibus usurpari, ut probent ante divum Ambrosium, non autem ob imperatorum residentiam, jam ad metropolis dignitatem ascendisse inclytam Mediolani Ecclesiam: quod non abs re erit animadvertere. Caeterum mox relatam Ravennatensium conclusionem verborumque Gelasii intelligentiam roborare posse neutiquam ipsi dubitant auctoritate S. Gregorii VII, pariter Romani pontificis, aeque doctissimi, aeque jurium ecclesiasticorum acerrimi vindicis. Scribens enim Gregorius ad Ravennatenses, haec de eorum Ecclesia ipsis insinuat: Credimus non latere vestram scientiam, Ravennatem Ecclesiam sedi apostolicae prae caeteris vicinius haerere solitam fuisse, eamque specialiter ab ipsa [Col. 0177C] dilectam, quidquid dignitatis et honoris antiquitus per beatum Apollinarem tenuit, munere scilicet praefatae sedis concessum habuisse. Praedilectam ait sanctus pontifex Ecclesiam Ravennatem ab sede apostolica, nam illi acceptum habere debebat quidquid dignitatis et honoris antiquitus per beatum Apollinarem tenuit. Si autem antiquitus, ac per primum ejus apostolum atque episcopum nihil aliud Ecclesia Ravennas obtinuisset, nisi cum fide Christiana simplicis episcopatus cathedram, frustra eam specialiter dilectam sedi apostolicae, frustra viciniorem adhaesionem, frustra honores et dignitates ab ea sede obtentas jactasset Gregorius. Loquebatur ergo pontifex de iis honoribus et dignitatibus quibus ejus aetate eminebat Ravennatium Ecclesia, et quas illi a sede apostolica antiquitus [Col. 0177D] collatas affirmat per beatum Apollinarem, primum scilicet Ravennae episcopum, Petri apostoli discipulum; neque alia dignitas, neque alii honores ibi veniunt intelligendi, si res bene perpendatur, nisi dignitas atque honores metropolitici. Consonat Gregorio VII auctor Historiae miraculorum ipsius S. Apollinaris in territorio Divionensi, qui auctor saeculo X creditur floruisse, adeoque ante Gregorium. Qui martyr, inquit, ut descripta ejus passionis gesta testantur, a S.Petro apostolorum principe consecratus, ac Ravennae, metropolitanae Italicarum urbium nobilissimae, primus archiepiscopus est destinatus.

157. Tali testimoniorum positivorum serie, atque aliorum quae brevitati studentes non quaeritamus, et [Col. 0178A] praesertim divi Petri Damiani, credunt Ravennates contrarium negativum argumentum exinanire. Atque hinc ad doctissimas Bacchinii animadversiones animum convertentes, manus victas iis ultro dare non renuent. Concedent enim libentissime nullo pacto efformatam fuisse ab apostolis Ecclesiae hierarchiam ad normam civilium magistratuum. Concedent ex generali imperii systemate, quale fuerat temporibus apostolicis, atque ex particulari cujusque provinciae regimine probabilissime deduci posse veritatem Bacchinianae opinionis: licet ad rem non facere suspicentur, quae de instabilitate regiminis cujuscumque particularis provinciae eruditissime congessit abbas Cassinensis; nam primo instabilitas haec particularis provinciarum regiminis locum forte non habebat quo [Col. 0178B] tempore Evangelium disseminabant apostoli. Accidit ea quidem temporum decursu, sed cum jam fides Christiana longe lateque diffusa erat, atque etiam stabilitus ecclesiasticae hierarchiae ordo ac systema, praesertim in Italia. Ea enim divisa ab Augusto in undecim regiones, et unicuique proprio assignato praeside, decurionibus, duumviris, forma ista magistratuum et politiae duo pene saecula perseveravit, donec ab Adriano Caesare immutata est. Quare satis intervalli et opportunitatis habere potuisset Ecclesia ab sibi firmandum in hac regione hierarchiae statum juxta hierarchiam civilem ab Augusto constitutam, quatenus ad eam se conformasset. Stabilita autem semel ab apostolis eorumque successoribus hierarchia, nullis mutationibus obnoxia esse poterat, quidquid [Col. 0178C] fuerit de civilis provinciarum regiminis perturbatione pluries secuta, Adriano, Aureliano, aliisque imperantibus. Quod si etiam verum fuisset temporibus apostolicis vel unam pluribus, vel plures provincias uni tantum praesidi paruisse, hinc opportuna resultaret ratio quare in ecclesiastica hierarchia non ubique uni provinciae unus praeesset metropolitanus, sed sub uno metropolitano plures essent provinciae, et quae fuerat olim unica, fieret duplex provincia, uti cum Aemilia nostra actum fuit, partita in duplicem regionem, quarum altera Flaminia, Aemilia altera. Secundo vero quamvis temporibus apostolicis instabilitas particularium provinciarum regiminis obversaretur stabiliendae ecclesiasticae hierarchiae aliquibus in regionibus, id tamen de ipsa Aemilia neque tunc [Col. 0178D] neque per diuturna tempora forsitan potest verificari; nam post allatam partitionem in Aemiliam et Flaminiam, utriusque caput et metropolis fuit immutabiliter Ravenna, etiam postquam Constantinus in duos vicariatus Italiam divisit.

158. Attamen, his non obstantibus, datisque ultro omnibus cl. Bacchinio, sibi adhuc gratulantur Ravennates tanti viri opinionem de origine ecclesiasticarum metropoleon non solum non destruere, sed magis magisque confirmare eorum sententiam qui temporibus atque institutioni apostolicae initia hujus dignitatis in Ecclesia Ravennate tribuerunt. Si enim verisimillimum est (immo pene certum dixerim) sparsos ubique terrarum et quaquaversum apostolorum [Col. 0179A] discipulos fundasse Ecclesias gentium a se conversas, ibique propria stabilita sede, inde vicinis regionibus, urbibus et populis fidem communicantes, novas Ecclesias constituisse, novos episcopos ibi ordinasse, unde factum sit ex apostolorum sanctione ut conversis hisce regionibus novisque Ecclesiis, earumque episcopis discipuli isti praeessent veluti primi patres ac doctores, atque eorum cathedram populi novarum Ecclesiarum respicerent uti propriae fidei matrem, ab eaque traditiones, disciplinae apostolicae regulas, in dubiis consilia, in dissidiis et gravaminibus refugium, in ordinationibus consensum peterent et amplecterentur, quod proculdubio tunc fuerat et metropolitani juris principium ac fundamentum, et metropolitanae dignitatis praerogativa; si, inquam, id ex [Col. 0179B] Bacchinio verisimillimum censetur, acta opportunissime res est Ravennatium, qui Appollinarem Petri discipulum Ravennam, Italicarum urbium praestantissimam, ab apostolo missum, ibi episcopali cathedra erecta ac firmata, ex ea toti Aemiliae Christi Evangelium praedicasse, perque ejus urbes ex conversis populis florentissimas Ecclesias efformasse, pro certo habent, ac testatur non solum perpetua celeberrimae Ravennatis Ecclesiae, sed etiam ipsarum Aemiliae Ecclesiarum traditio, quae illam fidei suae magistram per Apollinarem cognoscunt et confitentur. Id Benedictus XIV, qui modo Petri cathedram tenet, eruditione, doctrina, sapientia incomparabilis pontifex, de Bononia nostra luculenter asseruit ea quam in dedicatione novae, ipsi S. Apollinari sacrae, [Col. 0179C] magnificentissimae basilicae, Romae nuper habuit, pereleganti oratione. Doctissimo pontifici praeiverat Sigonius ab Ughello citatus, qui ait Bononiam Christiana sacra suscepisse ab Appollinari Aemiliae apostolo, quem Petrus apostolorum princeps illuc dicitur destinasse; qui tumetsi Ravennae sedem fixerit, Aemiliam tamen totam Christi Evangelio implevit. Omittimus autem, ne in longum nimis procedamus, quae de aliis Aemiliae Ecclesiis per eumdem Apollinarem formatis, illarum historici asserunt.

159. Longum quoque nimium foret testimonia actorum S. Apollinaris, sacrorum scriptorum et multarum orbis Ecclesiarum hic attexere, quae de missione ejus et per Aemiliam apostolatu fidem facerent amplissimam. Petrum Chrysologum, Petrum [Col. 0179D] Damianum, centumque historicos, et praecipue cl. Bollandianos consulere unicuique licebit. Fuerunt quidem auctores qui, Apollinaris vetustissima acta superbe negantes, inter apocrypha ejecerunt; alii etiam fuerunt, ut abbas Fleury, qui ne verbum quidem dignati sunt Historiae suae ecclesiasticae inserere de celeberrimo isto Petri discipulo, licet apud sanctos doctores, licet in tot Romanorum pontificum epistolis et monumentis, licet inter tot historicorum memorias [Col. 0180A] tam frequens occurrat ejus mentio, et Ravennatium ab eo fundatae Ecclesiae praestantia celebris sit apud auctores universos. Superbam hanc omissionem, inter tot alias maculas quibus abbatis Fleury scatet Ecclesiastica Historia, merito illi exprobravit nuperus auctor Observationum in eamdem ejus Historiam. Quod vero ad acta antiquissima S. Apollinaris, ea propugnarunt celebres auctores, ex quibus laudati Bollandiani de iis dubitari jure non posse luculenter docent, ac solum notant alicubi vitiata fuisse atque interpolata.

160. Verum ne unus quidem inter tot scriptores, vel qui admittunt vel qui rejiciunt ejusmodi acta, critice rigorem eo usque acuit, ut apostolatum Apollinaris in Aemilia, hujus provinciae urbium conversionem, [Col. 0180B] Ecclesiarum fundationem neget; nituntur enim ista Patrum et historicorum fide, et immemorabili tot Ecclesiarum traditione. Quare si lex ab apostolis sancita, si mos universae Ecclesiae tum per Orientem fuit, quemadmodum invictissime ratiocinatur Bacchinius, ut secundae Ecclesiae ab ea Ecclesia ortae, quam per discipulos apostoli fundaverant, illam tamquam magistram, matrem et caput recognoscerent, quae origo fuit metropolitici juris et dignitatis; si assertiones Gelasii I et Gregorii VII summorum pontificum in sensu obvio et naturali intelligendae sunt; si ubique per Ecclesiam eadem valere debebat hierarchiae regula; si vix ac ne vix quidem defendi adhuc potest auctorum opinio, qui vel in Joanne Angelopte, vel in Petro Chrysologo originem Ravennatensis metropoliticae [Col. 0180C] dignitatis constituerunt, reliquum est, inquiunt Ravennates, ut Hieronymi Rubei, Petri de Marca, aliorumque scriptorum placitum de repetenda ab apostolicis temporibus atque a divo Apollinare, primo Ravennatium episcopo, hujusmodi origine probabilius longe esse, aliisque omnibus super hoc argumento placitis praestare videatur.

Haec Ravennatenses. Nos autem, quamquam eorum ratiocinii vim sentiamus, ut cum maxime, tamen insuperabilem non asserimus, sensumque omnem nostrum prudentioribus ac peritioribus criticis, quibus cumulatissime nostra haec aetas abundat, aequo animo permittimus. Haec itaque erant, cl. Paciaude, quibus litterarias Ravennatium palaestras pro modulo nostro horis subsecivis exercebamus, quo tempore e metropolitano [Col. 0180D] suggestu illustrem hanc urbem, admiratione tui, corda autem omnium doctrinae, eloquentiae, eruditionis tuae divitiis praeco evangelicus excitabas explebasque. Velim igitur et spero etiam fore ut postquam haec nostra tranquille perlegeris, oculoque isto tuo penetrantissimo lustraveris, digna minus probes quae e latebris nostris erumpant, auctorisque imperitiam orbi litterario prodeant ac testentur. Vale.



[SERMONES S. PETRI CHRYSOLOGI.]




[Col. 0179D]
CENSURA SERMONUM.

Sermon XII a principio usque ad finem tribuitur S. Augustino, et habetur inter eloguia Milleloquii ipsius Augustini, compilati primum ab Urbinati Episcopo Bartholomaeo, inde ab Joanne Collerio impressi Parisiis anno 1649, column. 1, littera D; ibidemque citatur D. Augustinus serm. 13 in Quadrag. Cum autem hujus [Col. 0181] sanctissimi doctoris obitus per decem supra septem annos praecesserit mortem Chrysologi, suspicari quis poterit sermonem hunc ab collectore quodam ex D. Augustino mutuatum fuisse. At nullibi in ejus Operibus invenitur. Sermo tantum de tempore numero 172 huic in principio assimilatur, sed neutiquam in decursu: et in eo nec verbum quidem de tentationibus Christi.

Sermonem L nonnulli Chrysostomo, alii Hieronymo ascribunt: uni Ecclesiae Graecae, alteri Latinae amplissimo doctori; ac si inter prodigia non debuisset referri, duos diversarum linguarum scriptores eisdem verbis eumdem sermonem pronuntiare potuisse. Ecclesia Romana in Breviario ad Dominicam XVIII post Pentecostem eumdem legit in secundo Nocturno, et Chrysologo tribuit. S. Thomas in Catena hujusmodi sermonem citat nomine Joannis episcopi: qua loquendi formula citatum frequenter Chrysostomum advertitur in antiquioribus Catenis. Explicatior oratio, nec sic incisa, ut Chrysologi mos est, eum potius quam illi, aut Hieronymo, Chrysostomo deberi alicui poterit suadere. Nostro auctori vindicant mss. Caesenae et Urbini.

Sermo LIII habetur in appendice Sermonum S. Augustini sub numero 61, tom. V pag. 75, olim de Tempore 169, sed passim interpolatus, seu multis auctior sententiis, quae appositis utrinque ansulis includuntur. Ex eo nonnulla transcribit Alcuinus in lib. de Virtutib. et Vitiis cap. 6. Rectius ascribitur Barbatiano presbytero, de quo S. Petrus Damianus tom. XI pag. 306 edition. Lugdun., serm. LXV, habito in ejus natali die. Vivebat hic Ravennae, regnante Placidia Augusta ann. circ. 449; Surius die 31 Decemb.; Petrus de Natalib. lib. XI cap. 21, pag. 183; Rubeus Histor. Ravenn. ann. 433. Precibus Chrysologi fortasse ductus, Ravennates inter se dissidentes, corripuit, et ad mutuam pacem, humilemque suo pastori obedientiam hortatus est. Utut sit, styli diversitas hunc auctori nostro abjudicat.

Sermo LXXIV. Frater Antonius Ghislandus in lib. qui inscribitur: Opus aureum in Evangelia: super Evangelium Sabb. S. Paschae dub. 17 et 23 et alibi, laudans hujusmodi serm. eum, divo Severiano seu Severino ascribit, sicuti et serm. infra LXXVI; id quod forte ab divo Thoma in Comment. mutuatus est, ut innuere videtur Maldonatus Matthaei XXVIII, numero 9. At et stylus non absimilis, et diversarum phrasium eadem repetentium coacervatio, et doctorum virorum consensus, et manuscriptorum, quotquot exstant, auctoritas, Chrysologo vindicant. Franciscus Combefisius in opusc. Recensiti Auctores, etc., Parisiis 1662, pag. 135, suspicabatur, an in Catena D. Thomae, ubi sermo hic et sequentes de Christi Resurrectione laudantur, sub hoc contracto nomine Sever. legendum sit Severus Malacitanus: cujus temporibus convenit, quem Auctor perstringit, non suscitandae verae carnis error. At nulli Severo Malacitano tribuuntur sermones, potuitque Chrysologus antiquiorem Origenis errorem respicere.

Sermo XCI. Hunc eumdem sermonem, ab exordio tamen non parum imminutum, habes inter sermones D. Augustini de Sanctis, olim sub numero 22; nunc vero in appendice tom. V, pag. 135, num. 199. Nihilominus Chrysologo deberi ex ipso sui initio recte opinatur Mita.

Sermo CVII, licet stylo et doctrina insignis, inquit Mita, ab sermonibus Chrysologianis longissime distat. Fabricius in Bibliotheca mediae Latin. tom. I lib. III pag. 1055, et Tillemontius tom. V, pag. 485 editionis Venetae, jure quidem Chrysologo adimunt. Inscribitur in codice ms., In divum Petrum episcopum. Titulus autem divi recentiorem aetatem redolet. Praeterea longe ab more nostri auctoris nitida hic dictio apparet, quam nec circumlocutiones infarciunt, nec insuetae expressiones extollunt. Fateri autem oportet de Petro alicujus loci episcopo in eo loqui: nec insuetum erat antiquis, inter auctorum opera ea recensere, quae vel ipsis inscribebantur, vel in eorum honorem cesserant. Unde do libentissime manus opinantibus sermonem hunc in laudem Petri nostri Chrysologi, Ravennae pronuntiatum fuisse.

Sermo CXXVII. Franciscus Garcia de Valle in Evangelico Concionatore lib. I, disc. 25, numero 38, nervis omnibus contendit, sermonem hunc deberi Joanni Chrysostomo homil. 16 ex variis in Matth. locis. Et revera inter Chrysostomianos occurrit in editione Parisiensi per Sebastianum Nivellum sub Ciconiis anno 1581, tom. II, pag. 1074, sed addito signo in ora libri, ut eum inter spuria amandandum ipse editor lectores admoneat. Lapis autem, vel stipes sit oportet, qui ab eo Chrysostomi gravitatem abesse non sentiat, et contra puram putamque sapere Chrysologi dictionem.

Sermo CXXIX. Sermo hic, inquit Latinius, nil habet Chrysolog, cui astipulatur Mita, animadvertens verbum Charissimi, nunquam inveniri apud Chrysologum: cui aliud familiare est, nempe Fratres. Supposititium etiam putat Tillemontius tom. V, pag. 866: quod prae caeteris styli puritas facilisque verborum ductus suadent.

Sermo CXXXV. De hujusmodi sermone, ejusdem commatis cum superiori, haec etiam habent Tillemontius et Latinius. Ruinartius Acta Martyr. pag. 188 eum uti nostri auctoris genuinum fetum amplectitur, eumque vocat egregium sermonem.

Sermo CXXXVI lacinia est alicujus sermonis, auctoris ab Chrysologo diversi: cui nescio quis episcopus Adelphus intererat.

Sermo CXXXVIII. S. Germani Antisiodorensis fetum opinatur Mita. Sanctus hic praesul dum Ravennae apud Chrysologum hospitaretur, haec pauca de pace disseruisse, non vero est absimile. Sub initium Patrem et Magistrum vocat Chrysologum, propter ipsius in ea urbe pontificiam dignitatem exuberantemque doctrinam; se vero peregrinum et agrestem dicit, veluti ex locis Barbarorum profectum. Quamvis vero haec ariolandi modo proferantur, in tuto est sermonem non esse Chrysologi. De S. Germano alibi.

Sermo CXLIII. Nonnulla in eo habentur quae occurrunt in sermone de Annuntiatione penes Hieronymum, tom. ultimo pag. 101 edition. Parisiensis apud Nivellum anno 1579, ad Paulam et Eustochium; eaque praecipue, quae laudantur ab D. Thoma in Catena, tom. V ejus Operum, pag. 14, recent. editionis Venetae. Observat autem Possevinus in Apparat. tom. II, pag. 44, et ex eo Nicolai in notulis ad praedictam Catenam, sermonem hujusmodi inter Hieronymi spuria ablegandum: et Graeco potius quam Latino homini ascribendum; cum in eo Graecum auctorem Latine loquentem videre liceat. Sophronii autem esse D. Hieronymi amici, illius nempe qui ejusdem Catalogum de Scriptoribus Graecum reddidit, pro compertissimo, ut loqui amant, credunt non pauci haud inferioris subsellii scriptores.

Sermo CXLIX. Divo Severiano Gabulorum episcopo dubio procul ascribendus, sub cujus nomine occurrit inter opera sancti Joannis Chrysostomi tom. III pag. 140 recent. editionis Parisiensis, curante domino de Montfaucon, qui haec eadem praefatur: »Severianus, Gabulorum episcopus, qui Constantinopoli tunc degebat, et simulatis officiis sancti praesulis amicitiam sibi conciliaverat, ac frequenter ad populum conciones habebat, absentis, ac in Asiam profecti Chrysostomi, occasione captata, Populum sibi devincire, ejusque ut putatur studia ab Chrysostomo avertere satagebat. Qua de re monitus ab Serapione Chrysostomus, cum ex Asia rediit, ut vidit populum sibi gratulantem, laetitiaque plenum, rem non multum curasse videtur. Sed cum inde Severianus in Serapionem indignatus, impietate plena verba protulisset, tumultuante populo, et in iram concitato, Constantinopoli pulsus est. Deinde curante Eudoxia Augusta, ipsoque imperatore revocatus, et ab Chrysostomo aegre licet admissus est. Sed quia indignatus populus, nonnisi pastoris sui monitis, conceptam in Severianum iram sedare poterat, hac [Col. 0183] oratiuncula (exstat ibi pag. 412) Chrysostomus exasperatos animos mitigavit, et ad Severianum admittendum deduxit.« Haec doctissimus editor in Monitis ad praefatam homiliam. In sequenti vero die, Severianus ipse ad populum habuit oratiunculam, ubi de conciliata pace gratulatur: quam ille pacem partam communi Patre curante, summis laudibus commendat. Hujusmodi autem oratiuncula Severiani, inter sermones Chrysologi irrepsit, et centesimum quadragesimum nonum in ordine confecit. Formulam autem illam: communis Pater, praesentem Chrysostomum significare nullus dubito: uti observatur in aliis homiliis, et praesertim in illa quam presbyter quidam Antiochenus habuit coram Flaviano illius civitatis antistite, inter opera spuria Chrysostomi tom. VI pag. 555 laudatae nuper editionis. Quod autem Baronius ab Martyrologio Romano Severianum hunc expunxerit, tamquam acerrimum Chrysostomi hostem, falso asseritur: dicamque hanc ei ab Rosweido immerito inustam clar. Georgius in Notis ad Martyrologium Adonis extersit tom. I pag. 63. In nonnullis editionibus sermoni huic praefigitur titulus: quem quidam Severiani putant, sed falso: illud tamen non temere factum, notat Latinius, nam nil, inquit, habet Chrvsologi.

Sermo CLII Latine legitur inter alias Patrum homilias ab Alcuino collectas: nec desunt qui eum sermonibus D. Severiani annectendum esse opinantur. Irascitur autem Mita in notis; et invidentiam, ut ait, illorum, qui sermonem hunc Chrysologo auferre conati sunt, comparat ipsius Herodis in vitam Innocentium invidentiae, aversoque in eos animo: subditque numquam aptius Chrysologi cognomen convenisse, nisi hujusmodi sermonis causa. »Siquidem in hoc vere aureum eloquentiae flumen effudit, et summam professus est eruditionem. Stylo et doctrina ab eminentioribus ejus homiliis haud discrepat, nec aliquis prudens hanc esse divi Severiani compositionem dixerit: cum tota phrasi et doctrina ab ejus sermone, hic in ordine 149 relato, discrepet. Fuit insuper Severianus natione Graecus, Graeceque scripsit. At praedictus sermo tota origine Latinus, nulla ex parte graecismum redolet: neque ab exemplari Graeco in Latinum idioma traductum, quispiam linguarum peritus usque modo judicavit.« Haec Mita, plurimis aliis in hujusmodi sermonis laudes abundantius excurrens. Revera cum Chrysologiana phrasi ita convenit ut ovum ovo similius esse non dixeris.

Denique huic editioni appendicem addidi, paucos quosdam in ea referens Chrysologi sermones, qui huc usque alieno nomine circumferebantur. Primas tenent sermones quinque de Oratione Dominicali, quos ab Dacherio Spicileg. tom. VII pag. 120 mutuatus sum. Hos olim ex fide codicis Corbeiani retulerat ad Petrum Damiani, postea admonente Stephano de Marces, comperit, esse Chrysologi. Sermones 73 et 97 in appendice divi Augustini tom. V pag. 92 et 120, de quibus jure merito Lovanienses dubitarunt, ab doctissimis nuperis editoribus Monachis S. Mauri, auctori nostro adjudicantur. Tantorum virorum testimonio succenturiatus et id ego praestiti.

Sunt qui nonnullorum codicum fide freti, sermonem quoque 120 ipsius appendicis genuinum Chrysologi fetum asserunt. At hoc asserere non patitur stylus sermonis tumens propemodum, nec ita, ut nostri Auctoris mos est, brevior et incisus, quique Petavio lib. de Incarnatione XVI, nimis conturnatus videbatur. P. Labbe, Biblioth. pag. 783, alium sub suo nomine laudat de B. Virginis nativitate: sed, ut alias observatum est, sermonum intitulationes corruptae sunt: nec temporibus Chrysologi hujusmodi festum adhuc celebratum scimus. Aerem verberant, et in nubibus fabricant, qui sermones LXVII, LXVIII, LXX, LXXI, in ordinem redigunt, et Petro Damiano ascribunt: nam cum prostent in prima collectione S. Felicis episcopi Ravennatis, quod sub initium saeculi VIII evenisse scimus, et longe posterior vixerit Damianus; jam patet quam inanibus fulcris eorum opinio innitatur.

Dictio etiam nitidior et facilior serm. CXXIX de S. Cypriano, et CXXXV de S. Laurentio alicui fucum fecere, et suspicandi ansam praebuerunt.




[Col. 0183]
S. PETRI CHRYSOLOGI RAVENNATIS ARCHIEPISCOPI SERMONES. (C,G)*


[Col. 0183A]
SERMO PRIMUS. De duobus filiis, prodigo et frugi, et primo de abscessu prodigi a patre.

Hodie nobis Dominus patrem cum filiis duobus vocavit et produxit in medium: ut immensum suae [a 1Kb] pietatis indicium, saevam Judaicae gentis invidiam, reditum supplicem [b 1Kb] populi Christiani, pulchram panderet per figuram. Homo quidam habuit duos filios, et dicit adolescentior ex illis patri: Pater, da mihi portionem substantiae quae me contingit. Et divisit, inquit, illis substantiam (Luc. XV). Quantum pius pater, [Col. 0184A] tantum haeres impatiens; qui [c 1Kb] patris fatigatur ad vitam; qui patris, quia tempus [d 1Kb] adimere non potest, nititur auferre substantiam. Hic ipsam praerogativam filii meruit non habere, qui ea quae patris erant noluit possidere cum patre. Sed quaeramus quae res filium rapuit hos ad ausus, ad petitionem tantam fiducia quae levarit. Quae res? illa scilicet qua coelestem Patrem sciebat nullo claudendum fine, concludendum tempore nullo, nulla mortis potestate solvendum. Et ideo cupit vivendi libertate gaudere, qui [e 1Kb] ditari noluerat facultatibus decedentis. Denique illam [Col. 0185A] fuisse hujus petitionis [a 1Kb] offensam, genitoris largitas comprobavit. Et divisit, inquit, illis substantiam [b 1Kb] Petente uno, ambobus totam substantiam mox divisit; ut scirent filii, [c 1Kb] quod ante tenebat pater, non fuisse avaritiae, sed amoris; providentia, non invidentia, non dedisse. Tenebat pater servare substantiam filiis, non negare; et manere ea [d 1Kb] pignoribus cupiens, non perire. Beati filii quorum tota est in patris charitate substantia! Beati quibus manet tota in obsequio patris, in patris cultura possessio! Caeterum [e 1Kb] facultates [f 1Kb] unitatem scindunt, fraternitatem separant, cognationem spargunt, parentum perdunt et violant charitatem, sicut ex sequentibus elucescit: Pater, da mihi portionem substantiae quae me contingit. Et divisit, inquit, illis substantiam. Et [Col. 0185B] non post multos hos dies, congregatis omnibus, adolescentior filius peregre profectus est in regionem longinquam, et ibi dissipavit substantiam suam, vivendo luxuriose. Et posteaquam consumpsisset omnia, facta est fames valida in regione illa, et ipse coepit egere, et abiit, et adhaesit uni civium regionis illius, et misit illum in villam suam, ut pasceret porcos. Et cupiebat implere ventrem suum de siliquis quas porci manducabant, et nemo illi dabat. Ecce quid facit [g 9Kb] cupiditas ad censum praeceps. Ecce quemadmodum sine patre census nudavit filium, non ditavit; census filium tulit e gremio patris, ejecit de domo, exemit patria, spoliavit fama, exuit castitate. Quod vitae, quod morum, quod pietatis, quod libertatis, quod est gloriae, nil reliquit. Civem denique in peregrinum, filium in mercenarium, in egenum locupletem, liberum mutavit in servum, junxit porcis a patre piissimo quem [Col. 0185C] sejunxit, ut serviret [h 1Kb] coenoso pecori, qui pietati sanctae parere contempsit. Congregatis, inquit, omnibus, adolescentior. Adolescentior iste plane [i 1Kb] non aetate, sed sensu; qui congregavit bona patris, [j 1Kb] et [Col. 0186A] abiit longe plus mente quam loco; ut dato, non ac cepto pretio misere se venderet servituti. Sic mercator ad talem contractum pervenit, qui parentum debitum nescit solvere, qui vicem [k 1Kb] nescit redhibere generanti. Est penes patrem dulcis conditio, libera servitus, absoluta custodia, timor laetus, blanda ultio, paupertas dives, secura possessio. Namque ad patrem labor respicit, fructus redundat in filios. Dissipavit, inquit, substantiam suam. Quae composita fuerant patre moderante, prodigente filio dissipantur; ut vel tarde sapiat patrem custodem, [l 1Kb] non incubatorem fuisse substantiae. Vivendo luxuriose. Mortalis est ista vita; quia moritur virtutibus: qui vitiis vivit, sepelitur famae, perit gloriae: qui manet turpitudini, crescit infamiae. Et posteaquam consumpsisset omnia, facta [Col. 0186B] est fames valida in regione illa. Luxuriae, ventri, gulae, fames tortor apponitur: ut ibi ultrix poena saeviat, ubi poenalis reatus exarserat. Facta est fames valida. Ad talem finem semper voracitas tendit, ad talem pervenit terminum fugienda voluptatis effusio. Et ipse coepit egere. Filium data facit egere substantia, quae divitem negata [m 1Kb] servasset: ut penes se deficeret habendo, qui penes patrem abundaverat non habendo. Et adhaesit uni civium regioni illius, et misit illum in villam suam, ut pasceret porcos. Sic invenit qui se negat patri, qui se committit extraneo: ut sentiat [n 1Kb] severum judicem, qui fugit indulgentissimum provisorem. Affectionis desertor, pietatis refuga, deputatur porcis, porcis addicitur, porcorum traditur servituti, [o 1Kb] porcorum pascua [p 1Kb] lutulenta percurrit, inquieti gregis teritur, et maculatur excursu, ut sentiat quam miserum sit, amarum quam sit, quietis paternae beatitudinem perdidisse. Et cupiebat [Col. 0186C] implere ventrem suum de siliquis quas porci manducabant, et nemo illi dabat. Quam crudele ministerium, quia [q 1Kb] neque convivit porcis, qui vivit porcis! Miser, [r 1Kb] qui squallentis pecoris deficit et esurit in saginam! [Col. 0187A] Miser, qui [a 21Kb] squallentis cibi cupit, nec [b 1Kb] impetrat qualitatem! His edocti, instructi talibus, maneamus in domo patris, [c 1Kb] matris in gremio perduremus, cognatorum constringamur amplexibus, viscera nos paterna constringant, ne nos ad supradicta mala pertrahat adolescentiae miseranda libertas. Sepiat nos paterna reverentia, matris componat affectio, cognatorum custodiamur affectibus. Inter propinquorum [d 1Kb] lumina non valent delicta versari. Propinquorum quot oculi, tot lucernae. Dies est aspectus matris: sol, patris rutilat in vultu. Unde viventi inter tot [e 1Kb] virtutum luces, criminum tenebrae propinquare non possunt. Sed mensa patris nos alit virtutis cibo, salutis epulo, deliciis honestatis et gloriae. Et quia latius nos de hac parabola dicere cogit prolixa series lectionis, quis sit pater in donando [Col. 0187B] facilis, facilior in recipiendo; quis sit frater fratris tristissimus in salute; quis sit adolescentior abscessu insipiens, sapientissimus in regressu, sequenti sermone [f 1Kb] votis communibus inquiremus.



SERMO II. De eisdem, ubi de reditu filii ad patrem.

Luxuriosum filium, filium patris piissimi desertorem, quae perculerint mala in tantum, ut fame tabidum [g 1Kb] porcorum se dederit servituti, superiore, quo valuimus, sermone perstrinximus. Nunc ejus reditum, nunc ejus poenitentiam, meliore jam voto, verbis laetioribus prosequamur. In se, inquit, reversus dixit: [h 1Kb] Quanti mercenarii patris mei abundant panibus (Luc. 15, 17), etc. [i 1Kb] In se reversus est, [j 14Kb] in se ante redit, [Col. 0187C] ut rediret ad patrem, qui a se ante recesserat, cum recessit a patre. A se migrat, et ab homine totus transit in bestiam, paternae pietatis immemor, gratiae genitoris oblitus. Quanti mercenarii patris mei abundant [Col. 0188A] panibus, ego autem hic fame pereo. Fames revecat [k 1Kb] quem saturitas exsularat; fames illi [l 29Kb] patrem dedit sapere, cui copia tulerat sentire genitorem. Et si tantum praestitit vel invita fames, probate quid voluntarium possit conferre jejunium. Oneratus venter ad vitia cor deponit, premit mentem, ne supernam valeat sentire pietatem. Corpus, inquit, quod corrumpitur, aggravat animam, et deprimit terrena inhabitatio sensum multa cogitantem (Sap. IX, 5).. Unde et Dominus: Attendite ne graventur corda vestra crapula et ebrietate (Luc. XXI, 34). Vacuandus est ergo venter moderatione jejunii, ut exoneratus animus possit ad alta pertendere, conscendere ad virtutes, possit ad ipsum pietatis auctorem totus aliger pervolare. Hoc Elias probat, qui Dominici continuatione jejunii defaecatus [Col. 0188B] a carnali pondere, mortis victor [m 1Kb] evolavit ad coelum (III Reg. XIX, 8; IV Reg. II, 11). Surgam, et ibo ad patrem meum. Jacebat qui dixit, surgam: intellexit lapsum, sensit ruinam, jacere se turpis luxuriae respexit in lubrico, et ideo exclamat: Surgam, et ibo ad patrem meum. Qua spe? qua fiducia? [n 1Kb] qua confidentia? Qua spe? Illa qua pater est. Ego perdidi quod erat filii; ille [o 1Kb] quod patris est non amisit. Apud patrem non intercedit extraneus, intus est in patris pectore ipse qui intervenit et exorat affectus. Urgentur patris viscera iterum filium genitura per veniam. Ibo ad patrem reus: sed pater viso filio cooperit mox reatum: dissimulat judicem, qui magis vult implere genitorem; et sententiam cito vertit in veniam, qui redire cupit filium, non perire. [Col. 0188C] Surgam, et ibo ad patrem meum, et dicam illi: Pater, peccavi in coelum et coram te. Confessio patrem pandit, genitorem loquitur poenitudo. Peccavi in coelum et coram te. [p 1Kb] Cui peccatur in coelo, non terrenus pater [Col. 0189A] est, sed et coelestis, ideo adjecit: Coram te. Cui in coelo, et in terra, [a 1Kb] ante oculos sunt omnia quae geruntur. Peccavi in coelum et coram te, et jam non sum dignus vocari filius tuus. Peregre profectus est iste, et in regionem longinquam fugit, sed accusatores suos, sed testes suos, divini patris oculos non refugit. Hoc David clarius aperit, sic dicendo: Quo ibo a spiritu tuo? et a facie tua quo fugiam? Si ascendero in coelum, tu illic es; si descendero infernum, ades; Si sumpsero pennas meas diluculo, et habitavero in postremo maris. Etenim illuc deducet me manus tua, et tenebit me dextera tua (Psal. CXXXVIII, 7-10). Videt iste per totum mundum nuda Dei oculis delicta consistere: non coelum, non terram, non maria, non abyssum, non ipsam noctem, Deo [b 1Kb] velare [Col. 0189B] posse peccata. Sentit quantum sit sceleris, mali quantum, in ipso Dei [c 1Kb] peccare conspectu, et ideo clamat: Tibi soli peccavi, et malum coram te feci (Psal. L, 6). Unde et iste adolescentior similiter vociferatur, et clamat: Peccavi in coelum et coram te, et jam non sum dignus vocari filius tuus. Non dicit: Non sum dignus esse filius tuus, sed non sum dignus vocari filius tuus; quia vocari ad gratiam pertinet, esse ad naturam. Audi Apostolum dicentem: Ab eo qui vos vocavit in gratiam suam (Galat. I). Hic ergo adolescentior, quia [d 1Kb] perdiderat quod erat naturae judicat se quod est gratiae non mereri. Fac me sicut unum de mercenariis tuis. Ecce potestatis suae filius quo devenit? voluptas luxuriae, adolescentiae libertas, ecce filium quo promovit? Fac me sicut unum de mercenariis [Col. 0189C] tuis. Ut locatione annua servitus innovetur, ut labore jugi conditio conducta deteratur, ut die toto in opere suspiret miserae verna mercedis, ut sit semper venditor sui, nec umquam negare suam valeat servitutem. Et hoc petit, quia qui penes extraneum servam senserat libertatem, penes patrem credit sibi [e 1Kb] futuram liberam servitutem. Jam nunc, [f 1Kb] fratres, [Col. 0190A] vellem lectionis hujus aperire mysterium, si non me revocaret istius utilitatis intentio: quia vos video non quasi nostra audire debito cum dolore, sed quasi extranea intellectu transvolare festino. Nostra, nostra, et omnibus profutura nobis semper loquitur Christus; et ob corrigendos nos mystica frequentat exempla Dominus, qui pater suorum voluit esse servorum, qui magis amari voluit quam timeri, qui panem vitae se dedit ipsum, qui sanguinem suum in poculum salutis effudit. Praeteritis comparationibus praesentes corrigit et futuros, ne bonum patrem, ne genitorem pium deserentes, ad mundi longinqua et nimis peregrina tendamus, ibique vivendo luxuriose substantiam totam salutis dissipemus et vitae; omnibusque consumptis famem spei gravissimam perferamus, et sic [Col. 0190B] nos primario regionis illius, hoc est, [g 1Kb] desperationis auctori diabolo jam tradamur: et ille nos mittat in villam suam, hoc est, ad hujus saeculi illecebrosas convalles; mittat ad pascendos porcos, eos videlicet qui proni semper in terram vivunt ventri, et aestus carnis in volutabro luti temperant, in coeno premunt, refrigerant in gurgite vitiorum. Quod autem mercenarios suos mittat ad porcos, facit hoc insatiata crudelitas, quae contenta non est homines criminosos fieri, nisi eos vitiorum duces, criminum faciat et magistros. Cum eos tales fecerit, non sinit eos ex ipso porcorum cibo pastuque saturari: ut esurientes vitia plus delinquant, luxuriosos satietas capere non potest, voluptas nescit expleri. Unde nos cum bono patre simus, permaneamus apud genitorem pium, ut et diaboli laqueos [Col. 0190C] possimus evitare, et bonis patris jugiter perfruamur. Profunda post scrutabimur, quia [h 1Kb] communioni et moribus plus debemus.



SERMO III. De eisdem, ubi de occursu patris ad filium.

Filii luxuriosi abscessum, regressum, culpam, poenitentiam [Col. 0191A] percucurrimus hactenus sermone geminato: occursum modo patris, bonitatem patris, patris ineffabilem misericordiam prosequamur. Surgens, inquit, venit ad patrem suum; cum autem esset longe, vidit illum pater suus, et misericordia motus est, et accurrit, et cecidit super collum ejus, et osculatus est illum. Surgens, venit ad patrem suum (Luc. XV, 20). Surrexit iste mentis et corporis de ruina: surrexit de profundo inferni, coeli alta contingens: apud coelestem patrem filius surgit [a 1Kb] plus de venia, quam corruit de reatu. Surgens, venit ad patrem suum. Venit non gressu pedum, sed mentis incessu: longinquus terreni itineris non indiguit, quia compendia viae salutaris invenit. Divinum patrem nescit viarum cursu quaerere, qui fide quaerens, mox sibi illum invenit esse praesentem. [Col. 0191B] Surgens, venit ad patrem: cum autem esset longe. Quomodo longe est is qui venit? quia [b 1Kb] nondum pervenit. Iste qui venit, venit ad poenitentiam, sed nondum pervenit ad gratiam; venit ad domum patris, sed nondum pervenit ad gloriam pristini, vel habitus, vel honoris. Cum autem esset longe, vidit illum pater suus. Vidit Pater ille qui in altis habitat, et humilia respicit, et alta a longe agnoscit (Psal. CXII, 5, 6). Vidit illum pater suus. Pater vidit illum, ut et ille patrem posset attendere; patris visus illustravit filii venientis aspectum, ut tota fugaretur obscuritas quae circumfusa fuerat de reatu. Non sunt tales tenebrae noctis quales illae sunt quae de confusione veniunt peccatorum. Audi prophetam dicentem: Comprehenderunt me iniquitates meae, et non potui [Col. 0191C] videre (Psal. XXXIX, 13). Et alibi: Iniquitates meae gravatae sunt super me (Psal. XXXVII, 5). Et post: Et lumen oculorum meorum non est mecum (Ibid., 11). Nox sepelit hesternum lumen; peccata sensum; animum membra confundunt. Nisi ergo coelestis pater redeuntis filii radiasset in vultu, et totam confusionis caliginem respectus sui lumine sustulisset, numquam divini vultus vidisset iste filius claritatem. Vidit eum de longe, et misericordia motus est. Movetur misericordia, qui loco non potest dimoveri; accurrit, non progressu corporis, sed pietatis affectu. Cecidit super collum ejus. Non lapsu viscerum, sed [Col. 0192A] compassionis. Cecidit super collum ejus, ut erigeret [c 1Kb] sic jacentem. Cecidit super collum ejus, ut amoris onere, [d 1Kb] onus tolleret peccatorum. Venite ad me, inquit, omnes qui laboratis et onerati estis. Tollite onus meum super vos, quia leve est (Matth. XI, 28, 29, 30). Videtis quia filius juvatur istius patris onere, non gravatur. Cecidit super collum ejus, et osculatus est eum. Sic pater judicat, sic emendat, sic peccanti filio dat oscula, non flagella. Delicta non videt vis amoris, et ideo pater peccata filii redemit osculo, [e 1Kb] clausit amplexu, ne nudaret pater filii crimina, pater filium ne foedaret. Pater sic curat filii vulnera, ne filio cicatricem, naevum filio ne relinquat. Beati, inquit, quorum remissae sunt iniquitates, et quorum tecta sunt peccata (Psal. XXXI, 1). Si adolescentis hujus [Col. 0192B] factum displicet, horret abscessus: nos a tali patre nullatenus discedamus. Aspectus patris fugat crimina: expellit noxam: cunctam nequitiam et [f 1Kb] tentamenta propellit. [g 1Kb] Certe si abscessimus: si substantiam patris totam luxuriose dispersimus nos vivendo: si quidquid usquam commisimus facinoris et delicti, si ad impietatis praeruptum totum, totam venimus ad ruinam, surgamus aliquando, et ad talem patrem, tali invitati redeamus exemplo. Cum autem videret eum, misericordia motus est, et accurrit, et cecidit super collum ejus, et osculatus est illum. Rogo quis hic desperationis locus? Quae hic excusationis occasio? hic simulatio quae timoris? Nisi forte timetur occursus: terret osculum: turbat amplexus, et capere ad vindictam, non recipere ad veniam pater [Col. 0192C] creditur, cum filium [h 1Kb] trahit manibus, claudit gremio, ligat lacertis. Sed hanc cogitationem debellatricem vitae, salutis inimicam expugnant nimis, nimis auferunt quae sequuntur: Dixit autem pater ad servos suos, cito proferte stolam primam, et induite illum, et date annulum aureum in manus ejus, et calceamenta in pedibus ejus, et adducite vitulum saginatum, et occidite, et manducemus, et epulemur, quia hic filius meus mortuus erat, et revixit: perierat, et inventus est. His auditis, adhuc moramur; adhuc non redimus ad patrem? Cito proferte stolam primam, et induite illum. [i 1Kb] Sustinuit filii crimina, qui non sustinuit nuditatem: hinc [Col. 0193A] est quod a servis ante vestiri voluit filium, quam videri: ut soli patri nota esset nuditas: quia pater solus videre filii non poterat nuditatem. Cito proferte stolam primam. Pater hic qui [a 1Kb] in secundis esse non passus est peccatorem, plus de venia quam de justitia gaudium vult habere. Cito proferte stolam primam. Non dixit, unde venis? fuisti ubi? ubi sunt quae tulisti? quare tantam gloriam tanta turpitudine commutasti? sed: Cito proferte stolam primam, et induite illum. Videtis quia delicta [b 17Kb] non videt vis amoris. Tardam misericordiam pater nescit. Delicta qui discutit, prodit. Et date annulum in manu ejus. Paterna pietas contenta non est innocentiam reparare solam, nisi pristinum [c 1Kb] restituat et honorem. Et date calceamenta in pedibus ejus. Quam pauper rediit qui ditatus abscesserat, et de tota substantia calceamenta [Col. 0193B] in pedibus non reportat. Date calceamenta in pedibus ejus. Ne vel in pede remaneret [d 1Kb] deformitas nuditatis; certe ut calceatus anterioris vitae rediret ad cursum. Et adducite vitulum saginatum. Communis vitulus non sufficit, nisi fuerit pinguis, nisi [e 15Kb] fuerit saginatus; vitulus pinguis testatur paternae pinguedinem charitatis. Et adducite vitulum saginatum, et occidite, et manducemus, et epulemur: quia hic filius meus mortuus fuerat, et revixit; perierat, et inventus est. [f 1Kb] Historiam loquimur adhuc, et jam cogitamus arcanum nudare mysterium. [g 1Kb] Mortuus filius, vituli suscitatur ex morte, et unus vitulus totius familiae [h 1Kb] funditur in [Col. 0194A] saginam. Sed differendum est, ut senioris dolorem vetustum, vetustiorem fratris invidiam prosequamur.



SERMO IV. De eisdem, ubi de livore senioris filii in prodigum redeuntem.

De junioris filii reditu et salute gaudentes, semoris flebiliter pandimus, et dolemus invidiam, qui summum [i 1Kb] frugalitatis bonum extremo zeli malo perdidit et livoris. Erat, inquit, filius ejus senior in agro, et cum veniret, et appropinquaret domui, audivit symphoniam et choros, et vocavit unum de servis, et interrogavit quae haec essent. Isque respondit: Frater tuus venit, et occidit pater tuus vitulum saginatum, quia salvum illum recepit. Indignatus est autem, et nolebat [Col. 0194B] introire. Erat, inquit, filius ejus senior in agro. Erat in agro terram percolens, se desertans, duritiam solvit cespitis, cordis perdurat affectum, sentes eradicat et gramina, stimulos invidiae non evellit. Sic in segete cupiditatis fructum zeli colligit et livoris. Et cum veniret, inquit, et appropinquaret domui, audivit symphoniam et choros. Invidum fugat symphonia pietatis, chorus charitatis excludit, et quem venire ad fratrem, et appropinquare domui, vocat ratio naturae, hunc pervenire zelus non sinit, livor non patitur introire. [j 1Kb] Invidia malum vetustum, prima labes, antiquum virus, saeculorum venenum, causa funeris. Haec in principio ipsum angelum ejecit, et [k 2Kb] dejecit [Col. 0195A] de coelo. [a 1Kb] Haec de paradiso hominem principem nostrae generationis exclusit. Ipsa hunc seniorem fratrem paterna seclusit e domo. Haec [b 1Kb] Abrahae progeniem, populum sanctitatis, ad auctoris suae caedem, ad mortem sui Salvatoris armavit. Invidia intestinus hostis, non carnis quatit muros, non elidit septa membrorum, sed in ipsam cordis arietat arcem, et antequam viscera sentiant, ipsam dominam corporis animam praedo capit, et adducit inclusam. Si ergo volumus coelestem mereri gloriam, si paradisi beatitudinem possidere, si aeterni Patris inhabitare domum, si volumus rei coelestis parricidii non teneri, pervigili fide, luce spiritus [c 1Kb] tetras invidiae pellamus, et excludamus insidias, invidiam totis armorum coelestium viribus comprimamus: quia [Col. 0195B] sicut nos [d 10Kb] Deo jungit charitas, a Deo invidia sic sejungit. Pater ergo illius egressus coepit rogare ipsum. Cor patris anxium variis arctatur motibus filiorum, et inter diversos pignorum casus, genitoris pietas stupefacta discurrit; quia videt fratrem fratris reditu mox fugari, et salute alterius sibi alterum mox perire; ac moerorem longum brevi gaudio pensatum invidiae livore turbari. O zeli tumor, duos non capit domus ampla germanos! Et quid mirum, fratres? Fecit invidia, fecit ut mundi tota duobus esset [e 1Kb] angusta fratribus latitudo, [f 1Kb] namque ipsa Cain junioris [g 1Kb] erexit in mortem (Genes. IV), ut esse solum zeli livor faceret, quem primum fecerat lex naturae. At ille respondens, dixit patri suo: Pater, ecce tot annis servio tibi. Sic sapit qui patris audet [h 1Kb] judicare pietatem. [Col. 0195C] Ecce tot annis servio tibi. En patri filius nascendi beneficia, qua servitute compensat. Numquam mandatum tuum praeterivi. Hoc tibi non tua innocentia, sed patris venia dedit, quia multa charitate delicta filii maluit tegere quam nudare. Et numquam mihi dedisti haedum, ut cum amicis meis epularer. Fratri invidus animus gratus esse non potest patri; et paternae largitatis memor non est, qui est fraternae immemor charitatis. Hoedum sibi datum negat, qui substantiae partem totam tempore divisionis accepit. Tunc enim cum frater junior dari sibi substantiae peteret [Col. 0196A] portionem, pater ambobus totum fratribus mox divisit, evangelista dicente, Et divisit illis substantiam. Sed invidus simulat semper: mentitur invidus semper. Et numquam mihi dedisti haedum, ut cum amicis meis epularer. Amicos paternos suos esse non computat: hos non amicos, sed extraneos credit a quibus vidit in patris gratiam se amari. Sed posteaquam filius tuus hic, qui devoravit substantiam suam cum meretricibus, venit, occidisti vitulum saginatum. Hic rediisse fratrem dolet, non dolet [i 1Kb] periisse substantiam; nec damni causa quaeritur, sed livoris: qui fratrem redeuntem de suo decorare debuit, non debuit de perdito sic foedare. In filio est substantia patris tota; et ideo nil pater perdidit, filium cum recepit. Frater credidit damnum, qui rediisse conspicit [Col. 0196B] cohaeredem. Et quando invidus non avarus, quando quidquid habet alter [j 1Kb] se computat perdidisse? At ipse dixit illi, Fili: tu semper mecum es, et omnia mea tua sunt; epulari autem, et gaudere oportebat quia frater tuus hic mortuus fuerat, et revixit; perierat, et inventus est. O quid facit vis amoris! quamvis malo filio non esse nescit, non esse non potest pater; videt filium degenerasse animo; videt paternae pietatis, paterni generis nil habere, et tamen nuncupat filium; suadet effectum; ad gratiam vel spem revocat largitatis, dicendo: Tu semper mecum es, et omnia mea tua sunt. Hoc est dicere: Patere filium rediisse patri, permitte patri filium suscepisse; nec ille aliud quam patrem quaesivit, qui veniens non filii, sed loco mercenarii voluit collocari, dicens: Pater, peccavi [Col. 0196C] in coelum et coram te; et jam non sum dignus vocari filius tuus: fac me sicut unum de mercenariis tuis. Sint tibi omnia, illi sufficit pater; et ne quid tibi de praesentibus, de veteribus existimes imminutum, illi nova et futura perquiram. Certe si consilium patris sequeris et praeceptum, participa praesentia cum fratre; ut cum ipso tibi communia sint futura. Gaude ergo, et inventum gaude, ut ille te gaudeat non periisse. Sed jam sermonem historicum concludamus, ut postea quae sunt mystica, quae profunda, Christo revelante, pandamus.


[Col. 0197A]
SERMO V. De eisdem, Judaeum et Gentilem figurantibus.

Callidi debitoris [a 9Kb] est et inverecundi saepe pacta non solvere, et patientissimum creditorem longa et artifici cavillatione protelare. De abscessu, de reditu luxuriosi filii, quintus est hic sermo nobis, qui historicum sensum, sicut promisimus, ad mysticam et singularem deitatis intelligentiam conabimur attollere. [b 1Kb] Vos orate ut quia in tanto credito sum minus per me idoneus debitor, per Deum vobis idoneus solutor existam. Homo quidam habuit, inquit, duos filios. Posteaquam Christus nostrae carnis [c 1Kb] suscepit onus, et Deus induit exuvias humanas, veraciter se Deus hominem vocat; Dominus patrem vere se duorum nuncupat filiorum, quia humanitati permixta deitas, [Col. 0197B] deitati consociata pietas, [d 1Kb] miscuit hominem et Deum; quae Dominum univit in patrem. Hic ergo homo, pater hic, duos filios habuit [e 1Kb] conditoris beneficio, non necessitate generantis, duos filios habuit, quos non emeruit esse, sed jussit: quia Christus sic in oculis nostris fuit homo, ut Deus semper in majestatis suae maneret arcano. Duos filios habuit. Duos scilicet populos, Judaicum Gentilemque; sed Judaicum seniorem prudentia legis fecit; Gentilem paganitatis stultitia reddidit juniorem. Quia sicut sapientia dat canos, ita quidquid viri est, tollit insipientia. Hunc ergo juniorem mores praestitere, [f 1Kb] non aetas: seniorem illum non tempora fecerunt esse, sed sensus. Et dixit, inquit, adolescentior ex illis patri: Pater, da mihi portionem substantiae quae me contingit. Cognitorem pectoris, non [Col. 0197C] voce petit iste, sed voto; quia a Deo bona malave reportat [g 1Kb] propria voluntas in nobis. Denique iste cum patre possessor [h 1Kb] totius sortis, [i 1Kb] ad partem propria voluntate pervenit, dicendo: Da mihi portionem substantiae [Col. 0198A] quae me contingit. Et quae est ista portio? quae est? Habitus, sermo, scientia, ratio, judicium, quae hominem prae caeteris animantibus in terrena habitatione contingunt: hoc est, juxta Apostolum, lex naturae. At ideo divisit illis substantiam, dando juniori quinque ista quae diximus, beneficia naturae; seniori quinque legis libros divinitus inscribendo: per quae substantia impar merito, numero par esset; humanum teneret ista ordinem, divino illa subsisteret instituto; [j 1Kb] utraque tamen lex filios utrosque [k 1Kb] ad notitiam patris perduceret, ad reverentiam sui servaret auctoris. Et non post multos dies, inquit, congregatis adolescentior omnibus, peregre profectus est in regionem longinquam; et ibi dissipavit substantiam suam vivendo luxuriose. Diximus juniorem non tempora fecisse, sed [Col. 0198B] mores; et ideo dixit: Non post multos dies. Quia cum principio ipso mundi [l 1Kb] festinavit Gentilitas ad idolorum patriam; ad longinquam diaboli regionem animo est peregrinata, non loco; [m 1Kb] per elementa vanis est pervagata cogitationibus, [n 1Kb] non est corporeis motibus jactata per terras: namque coram patre [o 1Kb] sine patre erat; et cum in se esset, non erat secum. Hinc est quod luxuriosus per desiderium [p 1Kb] secularis eloquentiae, [q 1Kb] per scholarum lupanaria, per trivia sectarum, dissipavit Dei Patris dementi disputatione substantiam. Et cum consumpsisset conjecturis quidquid erat sermonis, scientiae, rationis, judicii, egestatem summam, famem magnam cognoscendae veritatis miserrimus sustinebat: quia philosophia quaerendae divinitatis indixit laborem; veritatis inveniendae fructum [Col. 0198C] contulit nullum. Hinc est quod adhaerebat primario regionis illius, a quo mittebatur in istud saeculum, hoc est in unam multarum superstitionum villam; ut pasceret porcos, id est daemones, qui dicunt Domino: [Col. 0199A] Si ejicis nos, mitte nos in porcos (Matth. VIII, 31). Ut pasceret daemones thure, victimis, sanguine, [a 1Kb] falsarum responsionum mercedem pro tali labore relaturus. Occidebatur pecus ut quod vivum nil scierat, divinaret occisum; et [b 1Kb] loqueretur ex fibris mortuum, quod numquam fuerat ore prolocutum. Verum cum nil divinum, nil salutare profuturum, nil Gentilis inveniret in talibus, desperans de Deo, de providentia, de judicio, de futuris, ab schola ad ventris se deponebat [c 1Kb] ingluviem, cupiens saturari [d 1Kb] de siliquis quas porci manducabant. Hoc norunt Epicurei, qui cum Platonicas et Aristotelicas percurrerent scholas, nullamque illic aut divinitatis aut scientiae invenirent disciplinam, [e 2Kb] Epicuro se tradunt ultimo desperationis et voluptatis auctori. Et manducant siliquas, hoc est, [Col. 0199B] voluptatibus corporis male dulcibus inhiant, et pascunt daemones, qui semper corporum vitiis saginantur et sordibus: quia sicut Domino qui se jungit, unus spiritus est (I Cor. VI, 17), ita qui se jungit diabolo, est [f 1Kb] daemon unus. Sed hic junior quamvis cuperet, non tamen saturabat de siliquis istis ventrem suum. Quare? quia nemo illi dabat. Diabolus quidem volebat per famem scientiae, per voluptatum difficultatem, Gentilem reddere avidiorem ad illicita perquirenda, ad perpetranda delicta: sed Deus pater ideo permisit [g 1Kb] esurire Gentilem, ut erroris occasio salutis fieret argumentum: [h 1Kb] namque Judaeum sic reliquit, ne perderet; et gentilem sustinere passus est famem, ut rediret. Redit autem ad patrem, et clamat: Pater, peccavi in coelum et coram [Col. 0199C] te. Rediisse juniorem ad domum patris, et clamare Deum patrem vox Ecclesiae quotidiana testatur: quae dicit: Pater noster, qui es in coelis (Matth. VI, 9). Peccavi in coelum et coram te. Peccavit in coelum, [Col. 0200A] dum in coelo solem, lunam, sidera, [i 1Kb] deos esse blasphemat, et haec eadem profanat adorando. Et jam non sum dignus vocari filius tuus, fac me sicut unum de mercenariis tuis. Hoc est dicere quia non mereor jam filii gloriam, vel veniae, consequar [j 1Kb] pro mercenario labore mercedem. Et cui honor sobolis perit, saltem vitalis maneat in quotidiano pane substantia. Sed pater occurrit, et occurrit longe. Cum adhuc impii essemus, Christus pro nobis mortuus est (Rom. V, 8, 9). Occurrit pater, occurrit in filio, cum per ipsum de coelo descendit, et pervenit ad terras. Pater, inquit, qui me misit, mecum est (Joan. VIII, 19). Cecidit super collum ejus. Cecidit, cum per Christum divinitas tota nostra [k 1Kb] decumbit, et incumbit in carne. Et osculatus est eum. Quando? quando misericordia et [Col. 0200B] veritas obviaverunt sibi: justitia et pax osculatae sunt se (Psal. LXXXIV, 11). Dedit stolam primam. Illam [l 1Kb] quam Adam perdidit, immortalitatis gloriam sempiternam. Posuit annulum in manu ejus. Annulum honoris, [m 1Kb] titulum libertatis, insigne pignus spiritus, signaculum fidei, arrham coelestium nuptiarum: audi Apostolum: Desponsavi vos uni viro virginem castam exhibere Christo (II Cor. XI, 2). Et calceamenta in pedibus ejus. Ut essent [n 1Kb] calceati pedes in praedicatione Evangelii, ut essent beati pedes evangelizantium pacem (Rom. X, 15). Et occidit ei vitulum saginatum. Illud de quo David cantabat, Et placebit Deo super vitulum novellum cornua producentem et ungulas (Psal. LXVIII, 32). Occiditur patre vitulus sic jubente, [Col. 0200C] quia Christus Deus Dei Filius occidi sine Patris voluntate non poterat: audi Apostolum, Qui proprio Filio non pepercit, sed pro omnibus nostris tradidit illum (Rom. VIII, 31). [o 1Kb] Hic est vitulus qui in epulum [Col. 0201A] nostrum quotidie ac jugiter immolatur. Sed frater senior, sed [a 1Kb] senior filius veniens ex agro, populus legalis, messis quidem multa, operarii autem pauci (Luc. X, 2): audit in domo patris symphoniam, audit choros, et introire non vult (Luc. X). Hoc quotidie oculis nostris intuemur. Nam venit Judaeus ad domum patris, id est, ad Ecclesiam; stat foris per invidiam, audit Davidicam citharam personare, audit [b 1Kb] ex concentu prophetico symphoniam, [c 1Kb] ex populorum vario conventu choros audit, et introire non vult, per invidiam stans foris. Dum gentilem fratrem pristinis judicat et horret ex moribus, ipse paternis bonis se eximit, ipse se paternis excludit gaudiis. Quod autem dixit: Ecce tot annis servio tibi, et numquam mandatum tuum praeterivi, et numquam dedisti [Col. 0201B] mihi haedum, tacendum potius quam loquendum esse jam diximus, quia Judaeus loquitur: et non facientis verba sunt, sed tumentis. Pater egreditur, et dicit filio, Fili, tu semper mecum es. Quomodo? per Abel, per Henoch, per Sem, per Noe, per Abraham, per Isaac, per Jacob, per Moysem, per omnes sanctos, per quos Judaica generatio in Evangelio lecta derivatur, cum dicit: Abraham genuit Isaac, Isaac genuit Jacob (Matth. I, 2). Et omnia mea tua sunt. Quemadmodum? Quia tibi lex, tibi prophetia, tibi templum, tibi sacerdotium, tibi sacrificia, tibi regnum, tibi munera, tibi (quod est super omnia) natus est Christus. Sed quia tu per invidiam perdere vis [Col. 0201C] fratrem, paternas epulas, patris gaudia dignus es non habere. [d 1Kb] Angusto sermone res latissimas, non ut voluimus aperire potuimus; sed scientiae vestrae intellectui vestro lata sunt quae in sermone nostro videntur angusta. Non sit haec ingrata, simplex et occulta collatio, quae nos res mysticas et excelsas non narrare, non [e 1Kb] declamare, sed aperire compulit et explanare.


[Col. 0202A]
[f 1Kb] SERMO VI. De laetitia ob inductionem gentium ad fidem et gratiam. In psalmum XCIX.

Quoniam redeunte filio juniore familia tota choros egit, coelestem cecinit symphoniam, convenit et nos hodie psalmum sumere, dare tympanum, [g 1Kb] ponere organum, [h 1Kb] citharam tangere, et ad tantum Dei Patris gaudium [i 1Kb] melodiam Davidicam personare. Jubilate Deo, inquit, omnis terra (Psal. XCIX, 1). Quid est, quod intelligentia hujus exsultationis inquirit? Quid est, quod post tanta deitatis, tam terribilia, tam mirifica praecepta terra nunc vocatur, et invitatur ad jubilum? Jubilate, inquit, Deo, omnis terra. [j 1Kb] Quid aliud est, nisi quod posteaquam terribilis Deus mitissimi pastoris elegit officium, personam pastoris induit, [Col. 0202B] ut vagos populos, palantes plebes, dispersas longe lateque gentes, velut errantes oves in unum pastor misericors congregaret, immo ut nationes feras, praedam mortis, carnis cibum, potum sanguinis, bestiarum furorem sitientes, ad usum lactis, ad cibum graminis, ad ovium totam duceret et redderet lenitatem? Terrae omni pastoralem mandat, et imperat disciplinam, dicendo, Omnis terra, jubilate Deo. Sicut militem [k 1Kb] tuba terribilis producit ad bellum, sic oves ad pascua dulcedo jubilationis invitat. Bellandi ergo fremitum pastorali lenitate mitigare convenit, ut gentes tam mitis gratia salvaret, quas diu [l 1Kb] peremerat feritas naturalis. Quod autem pastoris bonus esset [Col. 0202C] reditus cum ad terras veniret Christus, clamavit ipse hodie: Ego sum pastor bonus; pastor bonus animam suam ponit pro ovibus suis (Joan. X, 11). Hinc est quod adjutores, quod socios ad curam totius orbis ipse magister inquirit, dicendo, Jubilate Deo, omnis terra. Hinc est quod oves suas Petro vice sua, ut pasceret, ad coelum remeaturus, commendat. Petre, inquit, amas me? Pasce oves meas. Et ut tenuia redditus [Col. 0203A] primordia non cogeret potestate, sed pietate portaret, repetit: Petre, amas me? Pasce oves meas. Commendat oves, ovium commendat germina, quia fecunditatem gregis sui pastor praescius noverat jam futuram. Petre, amas me? Pasce oves meus (Joan. XXI, 16, 17). Istis ovibus collega pastoris Petri Paulus pio pastu plena lactis ubera porrigebat, dicendo: Lac vobis potum dedi, non escam (I Cor. III). Sensit hoc Rex beatus; et ideo pro balatu clamat, Dominus pascit me, et nihil mihi deerit: [a 1Kb] in loco viridi ibi me collocavit: super aquam refectionis educavit me (Psalm. XXII, 1, 2). Post juges ergo bellorum gemitus, post tristem sanguinis vitam, evangelicae pacis ad pascua jam redeunti versiculus, sequens laetitiam annuntiat servituti. Erat homo peccati servus, erat captivus mortis, [Col. 0203B] erat mancipium daemonum, erat [b 1Kb] idolorum vernula, erat vitiorum verbero, erat criminum compeditus. Sic malis dominis talibus tantisque exhibebat homo malam et miseram servitutem. Quando homo non sub peccato tristis? Quando non sub morte lugens? Quando non sub daemonibus pallens? Quando non sub idolis tremens? Quando non sub vitiis suspectus? Quando non sub criminibus desperatus? Et ideo homo dabat extrema suspiria, quando tales, tam crudeles dominos [c 1Kb] jugiter sustinebat. Propheta ergo videns nos a talibus liberatos, et revocatos ad obsequium Creatoris, ad Patris gratiam, ad unius boni Domini liberam servitutem, merito exclamat: Servite Domino in laetitia: intrate, inquit, in conspectu ejus in exsultatione. Intrate non loco, sed corde. Intrate [Col. 0203C] in conspectu ejus in exsultatione. Quia quos ejecerat reatus, quos expulerat conscientia, gratia reducit, intromittit innocentia: Intrate in conspectu ejus in exsultatione. Qui ingreditur in conspectu ejus in exsultatione, est a reatu liber, est de praemio persecurus. Tamen quid est quod hortatur? quod suadere nititur hic propheta? Intrate in conspectu ejus in exsultatione. Quis in conspectu Dei liber? divinis in oculis quis mentitur? Quis exsultans ante terrorem majestatis supernae? Archangeli tremunt, pavent angeli, potestates metuunt, in faciem coeli proruunt seniores; elementa fugiunt, solvuntur saxa, montes defluunt, terra tremit, et homo terrae quam intrepidus [Col. 0204A] intrabit? et adhuc consistit exsultans? unde est quod propheta hoc nos debere facere sic praesumit? unde est? Ex eo quod sequitur: Scitote, inquit, quod Dominus ipse est Deus. Quia Dominus ille Deus est, qui fuit in carne nostra pusillus; hinc est quod ille Dominus Deus est, qui fuit in cunabulis nostris capax; dulcis in gremio, mitis in habitu, in nostro contubernio blandus. Et ideo, Intrate in conspectu ejus in exsultatione. Quia totum pavorem divinitatis, totum metum judicis in habitum nostrum [d 1Kb] abdidit, providenti locavit aspectu: ut ingressus non poenas judicis metuat, sed parentis praesumat amplexum. Et quomodo non exultet qui genitorem reperit, quem timuerat cognitorem? Intrate in conspectu ejus in exsultatione: scitote quod Dominus ipse est Deus, ipse [Col. 0204B] fecit nos, et non ipsi nos. Inanis est patris matrisque labor, nisi in germine affuerit opus et auctoritas Conditoris. Manus tuae, inquit, fecerunt me, et plasmaverunt me (Psal. CXVIII, 37). Et alibi, Tu formasti me, et posuisti super me manum tuam (Psal. CXXXVIII, 5). Ergo quod nascimur, quod sumus, non debemus ipsi nobis, quia totum debemus Auctori. Nos autem populi ejus, et oves pascuae ejus. Probatum est in proverbiis saepissime quia coelitus venerit pastor, qui errantes oves, et lethali gramine sauciatas superno jubilo vitalia revocaret ad pascua. Intrate, inquit, portas ejus in confessione. Sola est confessio, quae nos fidei facit introire per januam. Atria ejus in hymnis: confitemini illi, laudate nomen ejus. Diximus, quod nobis esset jam positis intra domum [Col. 0204C] patris assumenda coelestium canticorum spiritualis symphonia, ut sit nobis [e 1Kb] in ingressu confessio, sint in atriis hymni, sit laus in penetralibus, ubi tota Deitatis inhabitat plenitudo. Confitemini illi, laudate nomen ejus. Confitemini illi, quia Deus est, laudate nomen ejus. Per quod salvati sumus: in quo coelestis, terrestris, infernaque genuflectit, et diligit Dominum Deum creatura. Quia suavis est Dominus. [f 1Kb] Unde? quia in aeternum misericordia ejus. Vere suavis est per misericordiam, per quam solam totius mundi amarissimam dignatus est auferre sententiam. Ecce [g 6Kb] agnus Dei, ecce qui tollit peccata mundi. Et usque in saeculum saeculi veritas ejus. Deus enim [h 1Kb] salva [Col. 0205A] veritate miseretur, qui sic dat peccatis veniam, ut justitiam in ipsa miseratione rationeque custodiat, qui est benedictus in saecula saeculorum. [a 1Kb] Amen.



SERMO VII. De hypocrisi et eleemosyna. In illud Matthaei VI: Cum jejunatis, nolite fieri sicut hypocrytae tristes.

[b 1Kb] Ubi Deus Dominum mutavit in patrem, voluit charitate magis quam potestate regnare, et amari maluit quam timeri: [c 1Kb] unde paterno monuit affectu, ne quid nobis de labore justissimo [d 1Kb] deperiret. Evangelista sic ait: Cum jejunatis, nolite fieri sicut hypocritae tristes; exterminant enim facies suas, ut videantur ab hominibus jejunantes. Amen dico vobis, perceperunt mercedem suam (Matth. VI, 16). Hypocrisis [e 1Kb] subtile [Col. 0205B] malum, secretum virus, venenum latens, virtutum fucus, tinea sanctitatis. Adversa omnia nituntur viribus suis, armis suis pugnant, impugnant palam: unde et caventur tam facile quam videntur. Hypocrisis secura simulat, fallit prospera, curiosa mentitur, et crudeli arte virtutes truncat mucrone virtutum: jejunium jejunio perimit, oratione orationem evacuat, misericordiam miseratione prosternit. Hypocrisis [f 1Kb] cognata febri frigido poculo propinat ardorem. Quod corporibus est hydrops, hypocrisis animabus, hoc est: hydrops bibendo sitit, hypocrisis inebriata sitit. Exterminant enim facies suas, ut videantur hominibus jejunantes. Hypocrisis dum cupit captivare oculos, oculis fit ipsa captiva. Exterminant enim facies suas. Et si facies [g 10Kb] exterminant, ornamentum [Col. 0205C] corporis quod manebit? Vere sicut Dominus dixit: Si lumen quod in te est, tenebrae sunt, ipsae tenebrae quantae erunt (Matth. VI, 5)? Hypocrita, [h 1Kb] sit licet tibi facies inculta, neglecta cutis, tristis vultus, exterminatus aspectus, nec ab hominibus invenisti laudem et apud Deum fructum jejunii perdidisti. Hypocrita, elaborasti jejuniis ut labor tibi jejunii non [Col. 0206A] prodesset. Hypocrita, abstinentiae fluctus intrasti, continentiae conscendisti undas, enatasti jejunii pelagus; et in ipso portu jejunii naufragasti: quia non comparasti lucrum, sed mercatus es vanitatem, [i 1Kb] qui de Dei credito humanum negotium perfecisti. Hinc est quod Deo redditurus es rationem, qui ab hominibus percepisti miserae [j 1Kb] laudis usuram. Fratres, fugiendum est virus, pestilentia cavenda, quae de remediis creat morbos, conficit de medicina languorem, sanctitatem vertit in crimen, placationem facit reatum, generat de propitiatione discrimen. Hypocrisim qui fugerit, vincit; qui incurrerit, cadit. Fugiamus hypocrisim, fugiamus, fratres: [k 1Kb] sit nostrum de simplicitate jejunium, de innocentia sit sanctum, de puritate purum, de sinceritate sincerum, sit hominibus [Col. 0206B] occultum, ignotum diabolo, Deo notum. Thesaurum qui non abscondit, prodit; virtutes proditae non manebunt. Virtutes sicut proditores suos deserunt: sic suos instant custodire custodes. Ergo jejunium quod contra vitia [l 1Kb] prima virtus est nobis, in arce pectoris collocetur: quia illo in interioribus praesidente, vitia nos quatere in exterioribus non valebunt. Hoc Christus, ut Christianus habere possit, hortatur cum dicit: Tu autem cum jejunas, unge caput tuum, et faciem tuam lava, ne videaris hominibus jejunans, sed Patri tuo qui est in abscondito, et Pater tuus qui videt in abscondito, reddet tibi. Cum dicit, [m 1Kb] Unge caput tuum, et faciem tuam lava: non ut coma capitis illecebroso redundet unguento, serius magister injungit, neque faciem nitescere solito vult lavacro; [n 1Kb] sed habitu [Col. 0206C] prandentis vult celari jejunium Christiano, quia Christianum vindicare non vult artifici moerore jejunium. Sed ad coepta redeamus. Unge caput tuum, et faciem tuam lava, ne videaris ab hominibus jejunans, sed Patri tuo, qui est in abscondito. Sic non voluptuosos indulget aspectus, sed vultus qui simulantur excludit: facies moerore dejecta invitat famam, non jejunium [Col. 0207A] voluntarium profitetur. Si vult, quare tristis? Si non vult, jejunus quare? Merito tali poena vivit, qui sibi facit de virtute vitium, mendacium de veritate, de mercede [a 1Kb] dispendium, de remissione peccatum. Agricola si non impresserit cultrum, si sulcum non defoderit, si non exciderit sentes, si gramina non evulserit, si in tuto semina non locarit, sibi mentitur, non terrae; nec terrae facit damnum, sed sibi non facit fructum: et ita se vacuat, ita decipit, impugnat ita, qui terrae manu fallaci mentitur. Quid faciet? quid habebit? quid inveniet? qui Deo, esuriente carne, hypocrisi luxuriante, mentitur? Quia agricolae fecimus mentionem, sciat ille sustinere se laborem incassum, se nihil habiturum, qui premens jejunii aratrum, et abscindens gulae gramina atque eradicans [Col. 0207B] luxuriae sentes, misericordiae [b 1Kb] semina nulla jactaverit. Hoc Dominus aperire voluit, qui de jejunio docens, mox ista subjecit: Nolite thesaurizare vobis thesauros in terra, ubi aerugo et tinea demolitur, et ubi fures effodiunt et furantur. Sed thesaurizate vobis thesauros in coelo, ubi neque aerugo, neque tinea demolitur, et ubi fures non effodiunt, nec furantur. Quid tam paternum? quid sic veniens de amore? quod tam providum de charitate consilium? nihil tibi perire vult, qui tua in thesauris coelestibus vult reponi. Quam securus dormit, qui Deum suorum [c 1Kb] meruit habere custodem! Quam nescit curas, quam deponit angores, quam non est anxius, quam servorum [d 1Kb] caret fastu, qui sua patri servanda committit! Quomodo paterna servat affectio, [e 1Kb] quod timor non potest sic servare [Col. 0207C] servilis: pater cum dat sua filiis, non minuit commendata filiorum. Quid sit pater, nescit; nescit se filium, qui non credit patri. Tineam non excludunt claustra, sed claudunt; et generant, non repellunt: [f 7Kb] rubiginem nutriunt servata, non vitant; quia quod de re nascitur, non vitatur. Ubi est necessitas, fures deesse non possunt. Qui ergo inter tineas, rubiginem, fures, sua ponit, exponit quae sua sunt, non reponit. [Col. 0208A] Sicut de vestimento tinea, rubigo de metallo, de necessitate fures nascuntur: ita de divitiis avaritia, cupiditas de quaestu, de habendo habendi ardor acquiritur. Qui ergo vult avaritiam vincere, divitias [g 1Kb] proroget, non reponat. Praemittamus, fratres, [h 1Kb] thesauros nostros in coelum; sint [i 1Kb] vectores pauperes, qui possunt sinu suo quae nostra sunt ad superna portare. Nemo de fraude dubitet bajulorum: tua est ista transvectio, per quam nostra ad Deum [j 1Kb] Deo fidejussore portantur: cui est omnis honor et gloria, virtus et imperium, et gratiarum actio in omnia saecula saeculorum, Amen [k 1Kb] .



SERMO VIII. De jejunio et eleemosyna.

[Col. 0208B] Gubernator prudens a littore cum navim solvit, cum mare transiturus intrat fluctus, domus, patriae, conjugis, [l 1Kb] pignorum, curas deponit, et ita totus mente, corpore, sensu, nauticis laboribus occupatur, ut et fluctuum possit superare discrimina, et stationem [m 1Kb] lucrosi portus periculi victor intrare. Sic nos fratres ingressi iter abstinentiae, jejunii pelagus, [n 1Kb] quadragesimae viam, navim corporis nostri solvamus a littore mundano; saecularis patriae renuntiemus curis; in crucis arbore tota mentis vela tendamus; virtutum funibus, sapientiae remis, gubernaculis disciplinae, navigii nostri muniamus incessum. Et subducti terris speculemus coelum: ut ducatu signorum coelestium inter liquidos calles latentis viae inoffensum tramitem tenere possimus; ac si [o 1Kb] gubernante Christo, flante Spiritu sancto, [Col. 0208C] evictis voluptatum spumis, superatis vitiorum fluctibus, decursis criminum procellis, transvectis scopulis peccatorum, atque omnium delictorum naufragiis evitatis, [p 8Kb] Paschae portum, lucrum vitae, gaudia resurrectionis intremus. Verum quia per campos nudos, per falsos vortices, per incertas [q 1Kb] solitudines, acturi sumus viam, nobis tota est escae et potus portanda substantia: imponamus abundantem misericordiam [Col. 0209A] nostrae [a 56Kb] sitarchiae profuturam. Fratres, esurit jejunium, jejunium sitit, quod non pietatis cibo pascitur, quod potu misericordiae non rigatur. Alget jejunium, jejunium deficit, quod non eleemosynae vellus tegit, quod non miserationis operit vestimentum. Fratres, quod est terris ver, hoc misericordiam scimus esse jejunio. Sicut verni flatus tota facit germina florere camporum: ita misericordia tota jejunii semina producit in florem, in coelestem messem totam jejunii facit fructificare virtutem. [b 1Kb] Quod oleum lucernae est, hoc jejunio pietas, sicut lucernae lumen olei pinguedo succendit, et moderato pastu facit illud ad totius noctis solatium perlucere: sic pietas facit splendere jejunium, et ad totam radiare continentiae claritatem. Quod diei sol est, hoc eleemosyna [Col. 0209B] noscitur esse jejunio. Sicut jubar solis clariorem perficit diem, et totam nubium dispergit obscuritatem: sic eleemosyna jejunii sanctificat sanctitatem, totamque [c 1Kb] cupiditatis noctem lumine pietatis excludit. Ac ne multis [d 1Kb] immorer, quod est anima corpori, jejunio largitas hoc habetur. Sicut enim mortificatur corpus, e corpore anima cum recedit: ita mors est jejunii, largitatis abscessus. Est quidem jejunium vitiorum mors, vita virtutum. Est jejunium pax corpori, membrorum decus, ornamentum vitae. Est jejunium robur mentium, [e 1Kb] vigor animarum. Est jejunium castitatis murus, pudicitiae propugnaculum, civitas sanctitatis. Est jejunium schola meritorum, magisterii magisterium, disciplinarum disciplina. Est jejunium [f 1Kb] ecclesiasticae viae viaticum salutare. Est jejunium invictus [g 1Kb] Christianae militiae [Col. 0209C] principatus. Sed in his virtutibus jejunium tunc viget, tunc vincit, tunc triumphat, cum duce misericordia pugnat. Misericordia et pietas [h 1Kb] jejunii sunt alae, per [Col. 0210A] quas tollitur, et portatur ad coelum, sine quibus jacet, et volutatur in terra. Jejunium sine misericordia simulacrum famis est, imago nulla est sanctitatis; sine pietate jejunium occasio est avaritiae, non est propositum parcitatis: quia parcitas ista, quantum siccatur in corpore, tantum tumescit in sacculo. Jejunium sine misericordia non est veritas, sed figura: ubi autem misericordia, ibi et veritas: probante propheta, cum dicit: Misericordia et veritas obviaverunt sibi(Psal. LXXXIV, 11).Jejunium sine misericordia non est virtus, sed hypocrisis, dicente Domino: Vos autem cum jejunatis, nolite fieri sicut hypocritae tristes; exterminant enim facies suas, ut videantur ab hominibus jejunantes(Matth. VI, 16). [i 1Kb] Qui non jejunat pauperi, Deo fingit; qui jejunans prandium suum non [Col. 0210B] erogat, sed [j 1Kb] reponit, cupiditati probatur jejunare, non Christo. Jejunantes ergo fratres prandium nostrum reponamus in manu pauperis, ut servet nobis manus pauperis, quod venter nobis fuerat perditurus. Manus pauperis Abrahae sinus est; ubi quidquid pauper acceperit, mox reponit. Thesaurus coeli est manus pauperis, quod suscipit ne in terra pereat, reponit in coelum. Thesaurizate, inquit, vobis thesauros in coelo (Matth. VI, 20). Manus pauperis est [k 1Kb] gazophylacium Christi, quia quidquid pauper accipit, Christus acceptat. Da ergo, homo, pauperi terram, ut accipias coelum. Da nummum, ut accipias regnum. Da micam, ut accipias totum. Da pauperi, ut des tibi: quia quidquid pauperi dederis, tu habebis; quod pauperi non dederis, habebit alter. Clamat Deus misericordiam volo(Ose. VI, 6). Qui, quod vult Deus, Deo negat, [Col. 0210C] a Deo sibi quod desiderat, vult negari. Misericordiam volo. [l 1Kb] Homo, petit Deus; sed tibi, non sibi. Misericordiam volo. Humanam misericordiam petit, [Col. 0211A] ut largiatur divinam. Est in coelis misericordia, ad quam per terrenas misericordias pervenitur. Domine, inquit, in coelo misericordia tua(Psal. LIII, 6). Dicturus causam in judicio Dei, patronam tibi misericordiam, per quam liberari possis, assume. Qui de patrocinio misericordiae certus est, de venia sit securus, de absolutione non dubitet. Misericordia non solum causam praevenit, anticipat cognitorem, sed etiam sententiam revocat, absolvit addictos. Quod Ninivitae probant (Jonae III), quos jam sententiae subjectos, poenae traditos, [a 1Kb] ad victimam stantes, morti deditos, misericordia sic rapuit, sic tenuit, sic praevenit, ut maluerit Deus [b 1Kb] deduci sententiam, ne misericordiae quid negaret. Stabat quidem et tunc pro causa jejunium, aspergebat cineres, sternebat cilicium, dabat [Col. 0211B] gemitus, fundebat lacrymas: et quod non poterat excusare verbis, luctibus temperabat, sed non valuit mutare sententiam, nisi perorans misericordia subvenisset. Misericordia et peccatores liberat, et restituit sanctos: quia nisi affuisset misericordia, etiam David cum adulterat, amiserat prophetiam (II Reg. XI); et [c 1Kb] Petrus cum negat, apostolici ordinis perdiderat principatum (Matth. XXVI); et Paulus cum blasphemat, remanserat persecutor. Fatetur hoc Paulus cum dicit: Qui primus blasphemus fui, et persecutor, et injuriosus: sed misericordiam consecutus sum(I Tim. I). Fratres, per misericordias pauperum [d 1Kb] misericordiam comparemus, ut possimus esse [e 1Kb] a poena liberi, de salute securi. Beati, inquit, misericordes: quia ipsi misericordiam consequentur(Matth. V). Gratis misericordiam [Col. 0211C] sperat ibi, qui hic non fecerit misericordiam. Qui facit misericordiam, currit ad praemium; qui non facit misericordiam, decurrit ad poenam.



SERMO IX. De eisdem. In illud Matthaei: Attendite, ne justitiam vestram faciatis coram hominibus.

Agit nobiscum Deus, agit in hoc saeculo, ne quid nobis [f 1Kb] pereat in futuro: sicut ex ipso lucet principio lectionis. Attendite, inquit, ne justitiam vestram faciatis coram hominibus, ut videamini ab eis: alioquin mercedem non habetis apud Patrem vestrum, qui in coelis est(Matth. VI, 1). Et quomodo quod fit ab hominibus coram hominibus non fit? patentis justitiae latet [Col. 0212A] sensus, publici operis quod secretum? Qui potest celare radios solis justitiae poterit occultare fulgorem. Justitia lux rerum [g 1Kb] consiliis non velatur obscuris. Justitia cum sibi facto claret, omnes illustrat exemplo. Et quid est quod eam Dominus coram hominibus fieri non vult, per quam statum capiunt res humanae? Et ubi est illud: Sic luceat lux vestra coram hominibus, ut videant opera vestra bona, et glorificent Patrem vestrum qui in coelis est (Matth. V, 16)? Quomodo justitiam vult celare, cujus opera vult sic [h 1Kb] elucere? Fratres, hic praeceptio coelestis vult jactantiam tollere, auferre pompam, vanitatem demere, submovere inanem gloriam: sic justitiam vult celare. Justitia, quae per se sibi [i 1Kb] abundat ad gloriam, spectaculum populi, vulgi laudes, favores [Col. 0212B] hominum, mundi gloriam non requirit: a Deo genita, coelum spectat; in oculis agit divinis; supernis virtutibus mixta semper a Deo solo, ut glorificetur, exspectat. Sed haec est justitia, quae ex Deo est; illa vero justitia quae est hypocrisis, justitia non est: mentitur oculis, fallit aspectum, videntibus illudit, decipit audientes, seducit turbas, trahit populos, famam vendit, emit clamorem, fit saeculo, Deo non fit, mercedem rapit praesentem, praemium non quaerit in futuro, caecat oculos, caeca ipsa non videns vult videri: propter quam caecitatem Christus praesenti sic inchoat in praecepto. Attendite. Hoc est, ne gestiatis attendi. Ne justitiam vestram faciatis coram hominibus. Quare? Ne videamini ab eis. Et si visi fueritis, quid? Mercedem non habetis apud patrem vestrum, qui in coelis est. Fratres, [Col. 0212C] hic Dominus non judicat, sed exponit, pandit cogitationum dolos, secreta mentium nudat, injuste justitiam tractantibus, modum justae retributionis indicit. Justitia, quae se humanis oculis locat, divini patris non potest exspectare mercedem: voluit videri, et visa est; voluit hominibus placere, et placuit; habet mercedem quam voluit; praemium quod habere noluit, non habebit. Qua vero de causa sint haec praemissa, ex sequentibus audiamus. Cum facis eleemosynam, noli tuba canere ante te, sicut hypocritae faciunt. Bene tuba, quia talis eleemosyna hostilis est, non civilis, non misericordiae dedita, sed clamori: seditionis vernula, non alumna pietatis; [j 1Kb] ostentationis nundinatio, [Col. 0213A] non commercium charitatis. Eleemosynam quisquis ostendat, insultat. Tu, inquit, cum facis eleemosynam, noli tuba canere ante te, sicut hypocritae faciunt in Synagogis, et in vicis, ut glorificentur ab hominibus. Amen dico vobis receperunt mercedem suam. Audistis quemadmodum notat eleemosynam in conventu, in plateis, in triviis, non impensam ad levamen pauperum, sed hominum propositam ad favorem, ut probentur misericordiam vendere, non donare. Fugienda est hypocrisis, fugienda, fratres, quae captiva gloriae, verecundiam pauperum [a 1Kb] non relevat, [b 1Kb] sed fatigat; quae de gemitu inopis pompam suae gloriationis inquirit, quae suam laudem dilatat pauperis ex dolore; quae de miseria petentis famam suae ostentationis expandit. Sed dicit aliquis: Ergo in conventu, in plateis, [Col. 0213B] in triviis neganda est misericordia? non praebendus est victus? Plane, et in omni loco, et in omni tempore facienda est misericordia, praebendus est victus, nuditas est tegenda; sed sic quomodo docuit misericordiae auctor, ut misericordia non terrae sit nota, sed coelo; non hominibus insinuata, sed Deo. In plateis, in triviis suum pietas habet secretum: e contra platea est, trivium est, cum in secreto facit hypocrita nil secretum. Fratres, Deus monendo sic vota culpat, non loca; sensum, non opera; studium, non datorem: arguit largientem ad suam famam, non ad pauperis famem; judicat non ubi facias, quando facias, sed qualiter facias: quia Deus de cordibus, non de manibus facta metitur; [c 1Kb] et de sensu, non de locis operum colligit qualitatem. Misericordiam coram [Col. 0213C] se solum vult fieri, qui solus est misericordiae et remunerator et testis; et qui dicit: Esurivi, et dedistis mihi manducare(Matth. XXV, 55). Vult in paupere sibi dari: et qui vult sibi dari, vult quod datum est se debere; et qui vult se debere quod datum est, vult largientibus nil perire. Deus parva poscit, maxima redditurus. Unde homo [d 1Kb] si in paupere Deo feneras, testes homines non requiras: fides arbitros non requirit. De accipientis fide disputat, qui sine mediatoribus nil dat; qui credita diffamat, urit verecundia [Col. 0214A] debitorem. Ergo, homo, daturus Deo, da secreto; ut quod dederis, non sit oneris, sed honoris. Ob hoc ad te venit tuus ditator in paupere, ut eum non dubites accepta reddere, qui tibi gratis dedit habere quod dares. Quam vero in paupere sit verecunda paupertas, qui largitatis tuae quaerat secretum, aperit ipse, cum dicit: Te autem faciente eleemosynam, nesciat sinistra tua quid faciat dextera tua. Putas quam vult nescire alterum, qui teipsum qui facis vult aliqua tui parte nescire? Nesciat sinistra tua quid faciat dextera tua. Sicut [e 1Kb] sunt nobis in dextera parte virtutes, ita nobis [f 1Kb] pars vitiorum in sinistra. Ergo ut opus est dexterae quod facit tacitus dator; quod facit dator garrulus, hypocrisis est sinistrae. Hypocrisis, dolus, simulatio, fraus, mendacium, elatio, tumor, jactantia, [Col. 0214B] insistunt nobis, et imminent a sinistris. Quoties ergo nobis cum bonitate, pietate, cum misericordia causa est, nesciat hoc sinistra. Sinistra est quae nobis animarum praelia semper indicit, et ne virtutes in effectum veniant elaborat. Ne sit pietas, impietas agit; ne eleemosyna [g 1Kb] vincat, cupiditas pugnat: furit avaritia, ne misericordia convalescat; ne innocentia, puritas, simplicitas, sanctitas regnet, hypocrisis sola confligit, quam Christus a nobis tali praedicatione secludit: Te autem faciente eleemosynam, nesciat sinistra tua quid faciat dextera tua. Fratres, in hoc saeculo fugiamus quae a sinistris sunt, si in futurum a dextris desideramus astare, et audire: Venite, benedicti Patris mei, percipite regnum, quod vobis paratum est ab origine mundi(Matth. XXV). Homo, da in terra [Col. 0214C] pauperi, quae tibi manere vis in coelo. Homo, [h 1Kb] commilita hic pauperi, si vis ibi regnare cum ipso Domino nostro Jesu Christo, qui est benedictus in saecula saeculorum. Amen.



SERMO X. De infidelibus ad baptismum ducendis. In psalmum XXVIII.

Omnes qui arduas operum sublevant, et solantur angustias, probant ad solatium laboris datam nobis [i 1Kb] naturaliter cantilenam. Hinc [j 1Kb] nautae cantu superant [Col. 0215A] marina discrimina; hinc immensa pondera adducunt levamine canticorum; hinc viantes colles arduos facit transcendere vox sonora, hinc [a 1Kb] praeliatores ipsos praecedens cantus subire concitat amara bellorum. Ac ne multis, omne quod duri est operis, quod laboris, dulcis vincit et efficit cantilena. Sic nos, fratres, Quadragesimae jejunio cantica divina jungamus, ut abstinentiae pondus coelestis temperet, et sublevet symphonia provocante nos ad haec [b 1Kb] Davide beato, qui [c 1Kb] dum fistula pecus charum mulcet, et oblectat in pascuis, cantu dura didicit superare bellorum, cantu valuit vocare gentes, reducere Judaeos [d 1Kb] fugare daemonem, Dei filios ad superni patris obsequium convocare, sicut bene invitans [e 2Kb] ejus cecinit melodia. Afferte Domino, inquit, filii Dei(Ps. [Col. 0215B] XXVIII, 1). Putasne coelestes taliter appellat iste [f 1Kb] virtutes? aut homines Dei aptat in filios? et terrenam carnem coelestem sublevat ad naturam? Afferte Domino, filii Dei. Homines, fratres, homines nuncupat hic propheta, quos Dei filios alibi sic decantat: Ego dixi dii estis, et filii excelsi omnes(Psal. LXXXI, 6). Audivimus fratres quo nos tulit divina dignatio, quo paternitas extulit nos superna: credamus nos Dei filios, respondeamus generi; vivamus coelo; patrem similitudine referamus, ne perdamus vitiis quod sumus per gratiam consecuti. Afferte Domino, filii Dei. Videtis, quia coelestis Pater sentit amorem donis, datis [g 1Kb] affectum, probat muneribus charitatem. Et revera, fratres, filium se nescit, visceribus caret, [Col. 0216A] naturam negat, ingratus est patri, qui auctorem vitae suae non obsequiis placat, non devincit cultu, muneribus non honorat. Afferte Domino, filii Dei. Videamus quid sit illud, quod nos tanto patri hic Propheta commonet, et hortatur afferre. Afferte Domino, filii Dei, afferte Domino filios arietum. Hoc est totum quod expetit, quod requirit, ovium fetus, vile terreni pecoris germen, stratos per viam partus, [h 1Kb] semina effusa per campos, divino Patri, ut divina soboles offerat, admonetur. Aut forte Judaicas victimas, sacrificia cruenta, balantes sub cultris hostias, Creator omnium nunc requirit Deus? Et ubi est illud quod dicit? Non accipiam de domo tua vitulos, neque de gregibus tuis hircos, quoniam meae sunt omnes ferae silvarum, jumenta in montibus, et boves. Cognovi omnia [Col. 0216B] volatilia coeli, et species agri mecum est. Si esuriero, non dicam tibi: meus est enim orbis terrae, et plenitudo ejus(Psal. LX, 9-12). Et si ista repulit, quos arietum filios sibi deposcit afferri? Ad Abraham loquitur: Accipe filium tuum dilectum, et offeres mihi in holocaustum(Gen. XXII). [i 1Kb] Aries Abraham maturus ad innocentiam, [j 1Kb] grandaevus ad fidem perfectus ad hostiam, paratus ad holocaustum, afferebat filium suum, filium arietis: immo se immolabat in filio, sanctificabat mentem suam, laetificabat fidem suam, ut esset idem victima et pontifex, sacerdos et sacrificium. Patris erat passio ibi tota, ubi filius immolabatur; [k 1Kb] ignarus filius sistebatur, nescius filius [l 1Kb] aptabatur vinculis, ut tolleret de passione martyrium, [Col. 0217A] praemium de poena patris, de conflictu patris [a 1Kb] raperet coronam. Denique patris suspensa est dextera, patris gladius est remotus, quia non quaerebatur mors filii, sed patris charitas probabatur: nec expetebatur sanguis filii, ubi tota victima in patris dilectione constabat, scriptura dicente: Nunc scio quia diligis Deum, quia non pepercisti unigenito filio tuo propter me(Gen. XXII, 12).Abraham diximus arietem, ut Isaac arietis filium probaremus: ac si luceret quos arietum filios propheta vult domino nos offerre. Afferte Domino filios arietum. [b 1Kb] Filios patrum, patriarcharum, prophetarum, apostolorum, martyrum, confessorum, Christianus modo ut afferat admonetur: quando grex dominicus fidei laxatur in pastum, quando agnos suos coelestis pastor ad ovile dominicum vult [Col. 0217B] deferri, ne dispersi per inculta gentium, luporum devorentur incursibus. Sed quid admoneat vox divina, planius jam loquamur. Afferte Domino filios arietum. [c 3Kb] Afferte domino baptizandos, afferte quos fides concipiat, non caro; afferte quos Dei gratia generet, non mundana natura; afferte quos agnos praestet innocentia, non habeat pecoris hebetudo: afferte, afferte, quos sponte venire aut necessitas vetat, [d 1Kb] aut aetas impedit, aut ignorantia retardat, aut tenent vitia, aut delicta remorantur, aut exspectatio decipit, aut fallit confusione paupertas, adducite volentes, [e 1Kb] attrahite nolentes, facite vobis de aliena necessitate mercedem: servum catechumenum si habet dominus, adducat, ut habeat jam fidelem; filium [Col. 0218A] pater offerat, non retardet, ut cui praesentem vitam praestitit, conferat et futuram. Vir conjugem deducat ad fidem, ne quod unum est in carne spiritu sit divisum. Amicus amicum attrahat ad salutem, ut de gratia divina humanam comprobet charitatem. Peregrinum civis, possessor hospitem Dei ducat ad mensam, ut sine suo sumptu de divinis copiis sit humanus. Attrahite nolentes; nemo dicat, Non vult, quia et Abraham, ut offerret filium, colligavit (Gen. XXII, 9); et Loth angeli, ut subtraherent flammis, extractum manibus sustulerunt (Gen. XIX, 16), et Petrum Dominus ut iret ad martyrium quo nolebat, auxilii sui virtute praecinxit, dicens Praecinget te alius, et deducet, quo non vis(Joan. XXI, 18). Et pater coelestis non solum volentes suscipit, sed attrahit [Col. 0218B] et nolentes, dicente filio: Nemo potest venire ad me, nisi Pater qui misit me, [f 8Kb] attraxerit illum(Joan. VI, 44). Quomodo se Christianum credit, qui non Christo annosa et vetera ducit? Aut quomodo domum suam judicat ovile Dei, ubi non pascuale germen Dei pecus dat balatum? Obsecro et obtestor, fratres charissimi, per Dominum nostrum, ut in hoc vigiletis omnes, quatenus his diebus nullus a Dei gratia, nullus [g 1Kb] a regeneratione divina relinquatur extorris, quatenus quod aliis Deus est per suam gratiam collaturus, vestrum crescat, et redundet in gaudium. Homines sumus sub incerto viventes: et nescimus quid pariat superventura dies (Prov. XXVII). Agamus ergo, dilectissimi, ne servi, ne filii, ne conjuges, [Col. 0219A] ne parentes praeventi morte, et praesenti vita careant, et non perveniant ad futuram.



SERMO XI. De jejunio et tentationibus Christi.

Quod curiositas humana, quod veterum labor, quod sapientia mundana quaerens, et diu quaerens, non potuit invenire, hoc scire et nescire facile praestitit lex divina. Unde malum, culpa unde, vitiorum vis unde, unde criminum furor, unde corporum bella, unde conflictus animae, unde vitae tempestas tanta, unde mortis naufragium tam crudele nesciret homo, nisi Dei lex [a 1Kb] diabolum prodidisset? Diabolus mali auctor, nequitiae origo, [b 1Kb] rerum hostis, secundi hominis [Col. 0219B] semper inimicus, ille laqueos tendit, lapsus parat, foveas fodit, aptat ruinas, stimulat corpora, pungit animas, cogitationes suggerit, immittit iras, dat virtutes odio, vitia [c 1Kb] dat amori, errores serit, discordias nutrit, pacem turbat, affectus dissipat, conscindit unitatem, sapit malum satis, bonum nil, violat divina, humana tentat. Hinc usque ad Christum tetendisse tentator temerarius sic refertur: Et cum jejunasset quadraginta diebus, et quadraginta noctibus, postea esuriit; et accedens tentator dixit ei: Si filius Dei es, dic ut lapides isti panes fiant (Matth. VI). Audientes ista in Deum non vadant, [d 1Kb] non criminentur naturam, non contumelientur auctori, non accusent carnem, de anima non quaerantur, non impetant tempora, [e 1Kb] astris non imputent, infamare [Col. 0220A] desinant innocentiam creaturae, [f 1Kb] malum sentiant accidens, non creatum, et creatorem boni Deum, diabolum inventorem mali: ac sic ascribant diabolo mala, bona Deo; declinent mala, faciant bona, habituri in bonis adjutorem Deum, qui dat posse quod jubet, et quae praecipit, facit ipse: quia sicut diabolus [g 1Kb] impellit ad mala, sic Deus deducit ad bona. Nemo ergo quasi concreatis sibi vitiis obsequatur, et quod est criminis esse putet naturae, sed sumat cum Christo arma jejunii, criminum propellat impetus, prosternat castra vitiorum, et [h 1Kb] de ipso auctore mali sumat Christo dimicante victoriam, diabolo victo vitia nil valebunt: quia exstincto tyranno solutae acies sunt tyranni. Audi Apostolum dicentem. Non est nobis colluctatio adversus carnem et sanguinem: sed adversus spiritualia [Col. 0220B] [i 1Kb] nequitiae in coelestibus(Ephes. VI, 12). Tunc, inquit, Jesus ductus est in desertum a spiritu. [j 7Kb] Non a diabolo, ut esset divinus cursus, non humanus incursus, ut esset spiritus praescientiae, inscitia non esset humana; et esset potestas Dei, potestas non esset inimici. Diabolus semper primordia boni pulsat, tentat rudimenta virtutum, sancta in ipso ortu [k 1Kb] festinat exstinguere, sciens quod ea subvertere fundata non possit. Hoc non ignorans Christus [l 1Kb] diabolo se quaerenti, patienter indulsit, ut inimicus laqueo suo ipse teneretur, et caperetur inde, [m 1Kb] unde capere se putabat; sicque a Christo victus, cederet Christianis. Et cum jejunasset, inquit, quadraginta diebus et quadraginta noctibus. Videtis, fratres, quia quod Quadragesimam jejunamus, non est [n 1Kb] humana inventio, auctoritas est divina, et [Col. 0221A] est mysticum, non praesumptum; nec est de terreno usu, sed de coelestibus est secretis. Quadragesima quatuor decades [a 1Kb] quadratam fidei continet disciplinam, quia semper est quadrata perfectio. Quaternarius numerus et denarius quae in coelo, et in terra [b 1Kb] teneant sacramenta, quia aperire modo non vacat, explicemus Domini coepta jejunia. Et cum jejunasset quadraginta diebus et quadraginta noctibus. Homo, [c 1Kb] Deus in te jejunat, in te esurit; immo jejunat tibi, tibi esurit, qui sibi sicut nescit manducare, sic non potest esurire. Ergo cum propter te jejunat Christus, te esurit. Et cum jejunasset quadraginta diebus et quadraginta noctibus, postea esuriit. Hoc non est infirmitatis signum, sed est insigne virtutis; quia cum dicit, postea esuriit, quadraginta diebus et [d 1Kb] quadraginta noctibus probat in illo esuriem non fuisse. Esuriem [Col. 0221B] sentire, et vincere, est laboris humani: [e 1Kb] divinae virtutis est esuriem non habere. Ergo Christus non jejunio lassescit, non esurit fame, sed [f 1Kb] esurivit Christus, ut tentandi materiam diabolus inveniret, quia [g 1Kb] ad jejunum non audebat accedere, quia sic jejunantem, [h 1Kb] Deum non hominem sentiebat. Tunc sensit hominem, tunc mortalem credidit, tunc eum putavit posse tentari, quando eum esurire callidus explorator inspexit. Et accedens tentator dixit. Accessit tentantis dolo, non obsequentis affectu. Accessit pejus impudens quam recessit, sed esurienti quid obtulerit, audiamus. Dic ut lapides isti panes fiant. Lapides esurienti offert: humanitas talis est semper inimici; sic pascit mortis auctor; sic [i 1Kb] invidus vitae, Dic ut lapides [Col. 0222A] isti panes fiant. Diabole, fallit te provisio tua. Potest famem vertere in saturitatem, qui potest in panem lapides immutare. Quid illi consilium tuum, cui sua sufficit virtus? Dic ut lapides isti panes fiant. Diabole, [j 1Kb] et prodidisti te, et tuum Dominum non pavisti. Dic ut lapides isti panes fiant. Miser! malus vis esse, sed non potes; cupis tentare, sed nescis; esurienti tenera offerre, non dura debuisti; famem non asperis palpare, sed blandis; inediam non horridis urgere debueras, sed gulosis. Istis non modo Dei Filium, sed hominis filium tu laqueare non posses. Ad praesentiam Christi deperire tibi artes tuas, tentator, intellige. Dic ut lapides isti panes fiant. Potest de lapidibus panes facere, qui aquas convertit in vinum. Sed signa fidei sunt praestanda, non dolis; credenti danda sunt, non sunt danda tentanti; et facienda sunt ad petentis [Col. 0222B] salutem, non ad facientis injuriam. Diabole, tibi ut quid signa, cui [k 1Kb] nil subvenit ad salutem, cui totum restat ad poenam, cui et signa proficiunt ad ruinam? Sed accipe responsum, ut te intelligas, et subjiciaris auctori. Non in solo pane vivit homo, sed in omni verbo quod procedit de ore Dei. Audi Patris Verbum verba salutis nostrae esurire, non panem, et agere ut homo semper vivat [l 1Kb] coelesti verbo, terreno pane non semper: ac sic Deo vivat, ut sui nescius sit laboris; quia vere illa vita est, quae sudorem nescit, dolores non habet, non habet finem.



SERMO XII. De eisdem.

Quoniam [m 1Kb] jejunii vernum, et tempus bellorum [Col. 0223A] spiritualium cernimus advenisse, sicut Christi milites, deposito corporis animaeque torpore, virtutum procedamus ad campum, ut membra quae sunt nobis hiemali otio mollita, exercitio coelestium roborentur armorum. Dedimus corpori annum, demus animae dies; impendimus nobis tempora, tempus deputemus auctori; vivamus Deo paululum, qui saeculo viximus totum; seponamus domesticas curas, Ecclesiae maneamus in castris; vigilemus in acie Christi; somnum cubilium non quaeramus, jungamur fortibus; ab amplexibus separemur mollibus; amor nos teneat triumphorum, parvulorum non avocent blandimenta; auribus nostris insonet vox divina; familiaris strepitus nostrum non confundat auditum; [a 1Kb] cibus parcus de coelesti sumatur annona; terreni luxus copiae non [Col. 0223B] quaerentur; in poculis sobrietatis mansura servetur; vires ebrietas [b 1Kb] non enervet. [c 8Kb] De stipendiis quidquid exuberat, [d 1Kb] commilito pauper assumat; [e 1Kb] pestilens effusio nil perdat; in conflictu habebis in auxilium, [f 1Kb] esurientem socium quem cibabis. Sic muniti, fratres, [g 1Kb] instructi sic, indicemus bella peccatis; statuamus criminibus pugnam, conflictum vitiis nuntiemus, securi de victoria: qui nec arma coelestia hostes poterunt superare terreni, nec divino regi adversa poterunt contraire mundana: nec [h 1Kb] in procinctu fidei constitutos, praevenire poterit inimica subversio; neque cautos, vigilantes, sobrios, diabolus perturbare suis superventionibus praevalebit; certe neque nos taliter armatos publico conflictu provocare audebit: dolis appetere non praesumet. Animus in coelesti speculo [Col. 0223C] perseveret; diaboli fraudulentas et occultas deprimat [Col. 0224A] et declinet insidias. Est quidem diabolus per se nequam, fit tamen nequior provocatus. Audi Apostolum dicentem: Diabolus sicut leo rugiens circuit, quaerens quem devoret (I Petr. V, 8). Jejunantibus nobis, diabolus esurit, qui nostris semper saturatur ex culpis. Ille cibum nostrum deducit in crapulam: potum nostrum in ebrietatem diffundit, ut mentem faciat amentem, carnem luteam reddat, corpus animi domicilium, animae vas, murum spiritus, virtutum scholam, Dei templum, in scenam criminum, in vitiorum pompam, voluptatem redigat in theatrum. Capit ille satietatem, voluptatem percipit, expletur epulis, quando nos luxus solvit, libido stimulat, pompa rapit, impellit ambitio, urget ira, furor implet, succendit invidia, cupiditas inflammat, curae sollicitant, [Col. 0224B] lites vexant, lucra capiunt, usurae vinciunt, chirographa ligant, premunt sacculi, elidit aurum. Quando moriuntur virtutes, vivunt vitia, voluptas effluit, honestas perit, misericordia deficit, abundat avaritia, regnat confusio, succumbit ordo, prosternitur disciplina. Ista militant adversum militem Christi; istae sunt satanae cohortes, istae diaboli legiones, ista sunt quae mundum [i 1Kb] sepulcris obsederunt, debellaverunt populos, vastarunt gentes, orbem totum duxere captivum. Ista sunt quibus nullus per se potuit [j 1Kb] obviare mortalis: et ideo ad vincenda ista Deus venit ipse, coeli rex ipse descendit, ipse victor singularis advenit, jejunium quadragesimae statuens in procinctu, ut quaterna decade jejunii [k 1Kb] quadraturam [Col. 0224C] mundi totam muro inexpugnabili communiret. Jejunium, [Col. 0225A] fratres, scimus esse Dei arcem, [a 1Kb] Christi castra, murum spiritus, vexillum fidei, castitatis signum, sanctitatis tropaeum. Hoc [b 1Kb] Adam servasset in paradiso, quem inde [c 1Kb] detraxit gula (Gen. III). Hoc in arca [d 1Kb] custodivit Noe (Gen. VII), mundum ebrietas cum demersit. Per hoc Loth Sodomiticum restinxit incendium, qui per ebrietatem incesti est adustus incendio (Gen. XIX). Hoc Moysem divini fervoris fecit lumine [e 1Kb] perlucere, quando comessatio et ebrietas Israeliticum populum simulacrorum tenebravit erroribus (Exod. XXXII). Hoc [f 2Kb] Eliam pervexit ad coelum, quando Achab impium ebrietas ad inferna dejecit (IV, Reg. II). [g 13Kb] Hoc Joannem in natis mulierum fecit esse majorem, quando temulentia Herodem principem imperio mulierum reddidit homicidam (Marc. VI). [Col. 0225B] Quadragesimae jejunium, fratres, [h 1Kb] vetustas diaboli prodidit et patefecit insidias. Diabolus namque qui manducantem contempserat Christum, bibentem velut hominem computarat, ubi jejunantem vidit, suspicatur Deum, Dei Filium confitetur. Si Filius Dei es, inquit, dic ut lapides isti panes fiant (Matth. IV). Sic dicendo, diabolus hominem vult monstrare, non Deum: non cibum parare vult, sed vult amputare jejunium. Si filius Dei es, dic ut lapides isti panes fiant. Post jejunium, panem non divina virtus, sed infirmitas humana disquirit, nec sic [i 1Kb] lassescit fame Deus, ut ad providendum sibi cibum, quod est suae potestatis, [j 1Kb] abdicat. Ex sequentibus itaque diabolus aperit quid conetur, Si Filius Dei es, [k 6Kb] mitte te deorsum. Satis hominem probare vult, cui non [l 1Kb] ascensum [Col. 0225C] providit, sed ruinam: humana conditio ad ascensum difficilis, facilis invenitur ad lapsum. Si filius Dei es, mitte te deorsum. Erras, diabole: nec tentare nosti: cadere non potest Deus. Tunc ostendit ei omnia regna [Col. 0226A] mundi, et gloriam eorum, et dixit ei: Haec omnia tibi dabo, si procidens adoraveris me. O ausus diaboli! Deo dicit, adora me: sed sensit mox virtutibus Deum, poenis judicem, supplicem praemiis quem quaerebat: nam Christi nomine, nomine jejunantis coepit ab obsessis corporibus effugari, et dare tremens illi gloriam, cui superbus callide irrogarat injurias: jejuniis vicit, ut nobis vincendi vires, vincendi formam taliter largiretur. » Hoc, ait, genus non ejicitur, nisi in jejunio et oratione. « Jejunemus ergo, fratres, si volumus imitari Christum, si volumus fraudulentas diaboli superare versutias.



SERMO XIII. De eisdem.

Ecce tempus quo miles procedit ad campum, recurrit [Col. 0226B] ad Dei jejunia Christianus. Ecce tempus quo carnis otia, quo mentis ignavia, quo ventris cura, et tota est familiaris obsequii deponenda torpedo. Ecce tempus quo in armorum coelestium meditatione, animae et corporis exercendae sunt vires. Ecce tempus quo residente Christo [m 1Kb] astantibus angelis nostra luctaminis exercenda est fortitudo. Nunc est tempus quo gula cum jejunio, abstinentia cum crapula, cum luxuria castitas, cum perfidia fides, pietas cum impietate, patientia cum furore, cupiditas cum liberalitate, misericordia cum avaritia, humilitas cum superbia, sanctitas cum reatu, Christo remunerante confligit. Si quis ergo, spectante Deo, coelesti resonante jam tuba, angelico insistente occursu, cubiculi irretitus illecebris, enervatus mollitie palmarum, resolutus in [Col. 0226C] totum jugalibus blandimentis, ad [n 1Kb] exercitium virtutis venire neglexerit, perdit luctaminis praemium, virtutis gloriam, certaminis palmam, justitiae coronam, [o 1Kb] desertoris etiam crimine mulctabitur in futurum: [Col. 0227A] Hodie, fratres, Christus rex noster commilitones suos de evangelico allocutus est tribunali, indixit hostibus bella, promisit praemia pugnaturis, retulit bellorum causas, inimicorum dolos prodidit et conatus; ubi, et quando, et quomodo confligendum sit nobis triumphali constitutione signavit. Et quamvis solus possit obtinere victoriam, propter nos tamen, et nostram formidinem, adesse tota jussit [a 1Kb] praesidia de supernis. Qui ergo ista noluit audire, qui statuta regis nostri talia, et tanta, scire contempsit, judicate si non ipse se exuit nostrae militiae sacramentis, et coelesti contubernio reddidit, et fecit extorrem. At vos, fratres, qui sequi vultis in hoc Quadragesimae jejunio jejunii Dominici formam, pugnaturos vos, sicut praediximus, contra vitiorum turmas, contra acies criminum, [Col. 0227B] contra informes concupiscentiarum formas, contra daemonum [b 2Kb] totas aerias, totas diffusas, et innumeras legiones, triumphaturos vos ex ipsis quae Dominicum jejunium subsequuntur tentationibus approbate. Ubi enim Dominus Quadragesimae jejunium indefesso illo virtutis suae aggressus est documento, mox diabolus occurrit pugnaturus dolis, quia jejunanti viribus obsistere non valebat. Quantum enim crapulationi deditis [c 13Kb] dominatur et ebriis, orantes timet tantum, tantum refugit ille jejunos, dicente Domino: Non ejicitur nisi in jejunio et oratione (Matt. XVII). Sed qua fraude diabolus tentare ausus sit, audiamus: [Col. 0228A] Si Filius Dei es, dic ut lapides isti panes fiant. Audistis quid de jejuniis ipse sentiat, et judicet inimicus. Si Filius Dei es. Videtis quia jam non hominem, sed [d 1Kb] Dei Filium credit, quem liberum a ventris conspexerat servitute. Sensit, sensit diabolus jejunium cunctis virtutibus anteferri. Joannem viderat urbium delicias, [e 1Kb] squalentis eremi habitatione mutasse, mollitiem carnis vestis asperitate calcasse, agresti cibo mundi totam frenasse luxuriam, et, quod solum deitatis insigne est, hominibus [f 2Kb] dimisisse peccata. Et tamen non ei dixit: Si Filius Dei es. At ubi Dominum vidit jugiter jejunantem, proclamat: Si Filius Dei es (Matth. III). Errat diabolus, qui contra Dominum astutiae suae nequitias et argumenta jaculatur. Si Filius [Col. 0228B] Dei es, dic ut lapides isti panes fiant. Quid est quod jejunante Christo Deitatis signa tota in sola panis promissione perquirit? Et quem Dei Filium continua [g 1Kb] jejunii significatione praesentit, esse Dei Filium de provisione panis, de cura ventris desiderat approbare? Si Filius Dei es, dic ut lapides isti panes fiant. Quare non dixit: Si Filius Dei es, dic ut homines, aut angeli, aut aliquid aliud fiant, sed dic ut lapides isti panes fiant? Signum panis petit, qui signum jejunii pertimescit. Signum panis petit, ut jejunii tremendum sibi refugiat signum. Panem malus ingerit [h 1Kb] consultor, ut virtutem mutet, ut propositum [Col. 0229A] violet jejunantis. Sed videamus quid responderit de pane Panis qui de coelo descendit: Non in solo pane vivit homo, sed in omni verbo quod procedit de ore Dei. Quam vere vivit in verbo Dei, Dei Verbum. Quam vere panis non indiget pane. Quam divine lapides convertit in homines, qui de lapidibus [a 2Kb] Abrahae filios ad indicium suae majestatis exsuscitat. Et quia impudens inimicus nescit semel vinci, ad multiplicem vincentis triumphum, Statuit Dominum [b 60Kb] super pinnaculum templi, et ait: Si Filius Dei es, mitte te deorsum (Matth. III, 12). O signum! Mitte te deorsum: convenientius dixerit, Si Filius Dei es, [c 1Kb] ascende ad coelum, cum sit hominis utique ad ima cadere, Dei sit ad superna conscendere. Si Filius Dei es, mitte te deorsum. Sic suis suadet, sic suis providet semper; [Col. 0229B] sic suos elevat, ut de alto praecipitet validius in ruinam. Si Filius Dei es, mitte te deorsum. [d 1Kb] Consiliis suis diabolus se prodit, Mitte de deorsum. Lapsus quaerit, praecipitia imperat, et tali consilio, [e 2Kb] per Africam martyres facit, sine clamore, dicendo: Si vis martyr esse, mitte te deorsum, ut eos impellat de alto ad mortem, non de humili tollat, et elevet ad coronam. Et sicut se diabolus consiliis suis prodit, ita responsione sua Dominus se revelat, dum ait: [Col. 0230A] Non tentabis Dominum Deum tuum (Deut. VI). Se utique Dominum, se utique Deum intelligi voluit, haec dicendo, qui non de pinna templi tantum se dedit ad terram, sed e coelis se ad inferos usque jactavit, ut non cadentium forma, sed esset resurrectio mortuorum. Advertite, fratres, si possit saevius inimicus, quamvis saepe victus, homini cedere, qui audit et sentit Dominum Deum, et tamen adhuc tentare non desinit. Posuit eum super montem excelsum et ostendit ei omnia regna mundi, et gloriam eorum, et ait illi, Haec omnia tibi dabo [f 1Kb] si procidens adoraveris me. Haec dicit, non qui possit dare, sed fallere; nec promissa conferre, sed ipsa auferre promissionibus, quae habentur. Haec omnia tibi dabo. Offert quae Dei sunt Deo, auctori quae auctoris sunt [Col. 0230B] repromittit: suadet ut adoret ab omnibus adorandus, et, caecatus ausibus suis, ante judicium judici quemadmodum simplices deciperet confitetur. Cui Dominus non tam testimonio legis, quam divinitatis suae respondet imperio: Dominum Deum tuum adorabis (Deut. VI), tu Dominum Deum illum, cui genu flectunt omnia non solum coelestia et terrestria, sed etiam inferna (Philip. II). Adorabis ergo tu in inferno stridens et ejulans eum quem ad te adorandum modo [Col. 0231A] temerarius desertor invitas. Itaque diabolus toties, et taliter repercussus a Domino, circa nos servos ejus modo toto furore discurrit; et sicut Christus milites suos, ita ille suos alloquitur, et armat ministros. Dicit ergo diabolus: Tempus nos modo graviter jejunii observatione debellat: per gulam, [a 1Kb] per crapulam, per ebrietates, per luxuriam, homines attentare non possumus; armate lites, seminate discordias, excitate odia, concitate iras, inspirate mendacia, extorquete perjuria, suggerite blasphemias, vaniloquia diffundite, infundite dolos, conflate avaritiam, lucra turpia providete, ut quod venter modo ad luxuriam non dependit, vel sacculus claudat, et reponat ad poenam. Cavete ante omnia ne misericordia, ne eleemosyna, ne humanitas praeteritos [Col. 0231B] labores nostros deleat, praesentes auferat, tollat futuros. Sed nos, fratres, et nostri regis agnoscentes monita, et quae diabolus suis mandaverit audientes, jejunia nostra sine lite, sine clamore, sine ira, sine dolo, sine simulatione, cum tota misericordia, charitate, pietate peragamus: ut Dominus Christus, qui, spretis pecorum cruentis victimis, spiritus contriti et contribulati cordis sacrificium requisivit, cum silentio pacis jejunii nostri hostias placatus et propitiatus assumat.



SERMO XIV. De fructibus eleemosynae, in psalmum XL.

Praeliorum peritis militaris tuba personat disciplinam, imperitis tantum terrificum dat clamorem; ut magistra bellorum dat suis vires, hostibus dat [Col. 0231C] pavorem. Qui sine tuba dimicat, miles non est: fertur furore, non praelio; virtute non agit, sed periculo; quaerit perire, non vincere. Hoc diximus, ut Christi miles intelligat coelestis quare provisa sit cantilena. Constituti in campo saeculi pugnam cum diabolo, cum vitiis sustinemus. Quoties ergo nobis intonat propheticus clangor, toties nos in pace cautos, et in acie fortes, et in praelio reddidit invictos. Namque hodie [b 1Kb] beatus Psalmista ad intelligentiam nos supernam convocat [c 1Kb] per clamorem: Beatus qui intelligit super egenum et pauperem (Psal. XL, 2). Et quae est intelligentia, ubi est, [d 1Kb] professa paupertas? Vis est intelligentiae, si rimetur viscera, si deprehendat occulta, si tecta nudet. Verum subjecta oculis, [Col. 0232A] exposita in publico, ingesta rebus, non est intelligere, sed videre. Nuditate algidus, tabidus fame, siti aridus, lassitudine tremens, defectu luridus, quod egenus sit intelligere [e 1Kb] quis labor? Et si labor intelligentiae nullus est, unde est intelligentiae fructus? Oremus, fratres, ut ipse nobis intelligere intelligenda concedat, qui se intelligi in paupere [f 1Kb] sic demonstrat. Quod ipse qui coelum tegit sit nudus in paupere, quod in esuriente esuriat saturitas rerum, quod sitiat in sitiente fons fontium, intelligere quomodo non magnum est? Quomodo non beatum intelligere, quod ei sit ampla paupertas, cui angustum est coelum; qui ditat mundum, quod egeat in egente; quod frustum panis, aquae calicem dator omnium quaerit; quod se Deus amore pauperis sic deponat, [Col. 0232B] ut non adsit pauperi, sed ipse sit pauper? Hoc cui videre dederit Deus, ipse videt. Sed quomodo aut in se transfuderit pauperem, aut se in pauperem fuderit, dicat ipse jam nobis: Esurivi, inquit, et dedistis mihi manducare. Non dixit esurivit pauper, et dedistis illi manducare; sed esurivi ego, et dedistis manducare mihi (Matth. XXV, 35). Sibi [g 1Kb] datum clamat quod pauper acceperit, se manducare dicit quod comederit pauper; quod bibit pauper; sibi testatur infusum. O quid agit amor pauperis! gloriatur in coelo Deus unde pauper erubescit in terra, et hoc reputat in honorem sibi, quod pauperi computatur injuria. Dixisse suffecerat; [h 1Kb] dedistis mihi manducare, dedistis mihi potum; sed praemittit, Esurivi, sitivi, quia parvus fuisset amor pauperis quod pauperem [Col. 0232C] suscepisset, nisi et passiones pauperis suscepisset: et certe verus amor non nisi passionibus probatur. Verus amor est fecisse suas [i 1Kb] angustiati angustias: nimis est quod sapit Deo pauperis cibus, qui totius creaturae bona non esurit, saginatum se in esca pauperis prophetizat in regno coeli, coram omnibus angelis, in conventu resurgentium. Quod Abel passus sit (Gen. IV), quod servavit mundum Noe (Gen. VI), quod Abraham fidem suscepit (Gen. XV), quod Moyses legem tulit (Ex. XX), quod Petrus crucem resupinus ascendit, Deus tacet, et hoc clamat solum quod comedit pauper. In coelo prima est [j 1Kb] esurientis annona, prima stipendia pauperis tractantur in coelo, erogatio pauperis prima divinis [k 9Kb] scribitur in diurnis. [Col. 0233A] Beatus cujus nomen toties Deo legitur, quoties ratio pauperis recitatur in coelo. Sed istius beatitudinis audiamus et fructum, In die mala liberabit eum Dominus. Qui se novit per mala saeculi vitam ducere, eleemosynae semper secum auxilium ducat, ad praesidium sibi turmas pauperum vocet, in pastu pauperum largus prorogator exuberet, pauperum [a 1Kb] frequentet donum, non trepidet erogando; deficere nescit cui porrigit manum parcus acceptor; exhauriri thesaurus is non potest, de quo sufficit nummus: In die mala liberabit eum Dominus. In die mala illi Deus liberator assistet, qui a malis pauperem liberavit. In angustiis illum Deus clamantem audiet, qui pauperem cum clamaret audivit. Non videbit diem malum, qui dies bonos habere pauperem fecit. Videbit diem [Col. 0233B] malum, qui [b 1Kb] diem judicii sine advocatione paupertatis intraverit: Sine causa accusant peccata, quem pauper excusat. Excusari non potest, quem fames pauperis accusarit. Dominus, ait, conservet eum et vivificet eum. Non dixit, conservat et vivificat; sed dixit, conservet et vivificet. Dixit, non ut denuntiantis vox sit ista, sed rogantis. Qui audivit rogante megenum, ecce audivit orbe toto pro se Ecclesiam sic rogantem: Dominus conservet eum et vivificet eum. Conservet, ne rapiatur ad poenam; vivificet, ut resurgat a mortuis et recipiat vitam. Et non tradet eum in manu [c 1Kb] inimici ejus. Cujus inimici? nempe diaboli: ipse est inimicitiarum princeps; despicit inimicos, qui ipsum inimicitiarum calcarit auctorem. Dominus autem adjuvet eum super lectum doloris ejus. Exsequitur propheta [Col. 0233C] omnes aerumnas fragilitatis humanae. Dominus autem adjuvet eum super lectum doloris ejus. Quis est lectus doloris nostri, nisi [d 1Kb] corpus nostrum? in quo anima jacet, et jacet dolens, et dolet, quae coelum repetere cupiens premitur corporis terra. Universum stratum ejus versasti in infirmitate ejus. Justum non versat in stratum, nec injustum; sed stratum Dominus [e 1Kb] versat infirmo. Caro ergo est, quae versatur et versat. Ipsa [Col. 0234A] est ergo quae in adversis volvitur, in prosperis versat. Dominus ergo versat [f 1Kb] stratum nostrum, quando nobis adversa vertit in prospera: et quia in lecto doloris, hoc est in lecto corporis animus volvebatur aegrotus, ipse qui volvebatur, proclamat: Ego dixi, Domine, miserere mei, sana animam meam, quia peccavi tibi. Quia per consensum carnis sentit animi se contraxisse languorem, ut anima sanetur, implorat: et misericordiam petit fidens, quia in pauperem misericordiam fecit. Beatus qui fenerando pauperi, ipsum sibi judicem [g 1Kb] praestitit debitorem.



SERMO XV. De centurione.

Audituri estis hodie, fratres, quemadmodum cohortis Romanae [h 1Kb] centurio dux factus est militiae [Col. 0234B] Christianae; et merito, quia ante coepit docere quam credere. Venit, inquit, Jesus Capharnaum, et accessit ad eum centurio rogans et dicens: Domine, puer meus jacet in domo paralyticus, et male torquetur. Et ait illi Jesus: Ego veniam et curabo eum. Et respondens centurio, ait: Domine, non sum dignus ut intres sub tectum meum, sed tantum dic verbo, et sanabitur puer meus: nam et ego homo sum sub potestate constitutus, habens sub me milites, et dico huic, Vade, et vadit; et alii, Veni, et venit; et servo meo, Fac hoc, et facit (Matth. VIII, 5). Videtis centurionem, antequam discipulatus subiret officium, locum magisterii fuisse sortitum. Praebet enim petendi formam, dat normam credendi; fidei pandit causas; virtutum commendat [Col. 0234C] exempla, qui nondum christianae scholae ingressus est disciplinam. Accessit ad eum centurio rogans eum. Hoc est [i 1Kb] sapere, non rogare. Puer meus jacet in domo. Causas pueri quasi magister agit: vere centurio, qui stipendia terrena centenarium coeli mutavit in fructum, et servitutem [j 1Kb] militiae saecularis in divinam sustulit dignitatem. Domine, puer meus jacet in domo. Qui vocat Dominum, fatetur suam fideliter servitutem. [Col. 0235A] Et quomodo hic centurio, qui sic agnoscit Dominum, [a 5Kb] puerum suum ausus est profiteri; quasi nesciens [b 1Kb] servi peculium ad Dominum pertinere? Aut ignorat communia qui docet tam secreta, tam profunda? puer meus. Meum dico quia jacet: si tuus esset, Domine, non jaceret. Probat hoc propheta, cum dicit: Ecce nunc benedicite Dominum, omnes servi Domini, qui statis in domo Domini(Ps. CXXXIII, 1). Qui statis, non jacetis, ait; stant servi tui, hominum servi jacent. Puer meus qui jacet, ut tuus sit, surgat: meus, quia [c 1Kb] paralyticus: ut tuus sit, jam sanetur. Meus, quia male torquetur; ut tuus sit, jam non sit in poena. Domine, tuos servos non decet malis subjacere, injuria est tua tuorum poena servorum; tuos servos possidere non debet vis malorum; servi [Col. 0235B] tui etsi patiuntur mala, non patiuntur ad poenam, sed subeunt ad coronas. Adversa illis non sunt necessitatum causae, sed sunt causa victoriae. Servi hominum sunt, qui mala patiuntur inviti, quia illis in desperatione sui domini nequeunt subvenire. Tu autem, Domine, cui virtutes serviunt, curationes parent, obtemperant sanitates, quomodo computabis servum tuum, quem servum tantorum conspicis esse morborum? Nota est circa malos bonitas tua, pietatem tuam etiam impii confitentur, clamant exteri misericordiam tuam. Hunc tuum dicerem, quem jacentem tua benignitas non requirit? Jacet in domo, et male torquetur. Hinc est quod offerre eum, et offerre tibi, [d 1Kb] poenae non sinit magnitudo, ne [e 1Kb] familiaris infirmitas publice [f 1Kb] ostensa et dolori sit, et [Col. 0235C] pudori. Movit centurio judicem talia et tanta dum perorat; et sic movit, ut ad servum suum coeli Dominum ipsum ire velle perficeret. Ego, inquit Christus, veniam et curabo illum. Fratres, non centurio [Col. 0236A] ad pietatem pietatis traxit auctorem; neque ad hoc ille ire compulit Christum, ad quod venerat Christus: sed centurio magis sic sentire, [g 1Kb] sapere sic docetur, quare ad servum in servo venerit Christus; quare ad hominem [h 1Kb] in homine venerit Deus; utique ut levaret jacentes, elisos erigeret, solveret compeditos, et eos quos jam nemo nec afferre, nec offerre poterat, ipse operis sui vector clementissimus bajularet. Sed jam quid responderit centurio audiamus: Domine, inquit, non sum dignus ut intres sub tectum meum. [i 1Kb] Dedit debitum de humilitate responsum; et ipsum esse Dominum singulari pavore signavit, deducere dum veretur [j 1Kb] ad animae suae domum, ad secretum cordis sui, ad tectum suae conscientiae, ad penetrale mentis, in quo familia cogitationum incondita et confusa versatur; [Col. 0236B] nec patitur aulam pectoris humani sine vitiorum strepitu in sinceritatis silentio permanere. Magistro ergo timore respondit: Domine, non sum dignus ut intres sub tectum meum. Hinc est quod Petrus, ubi Christum rerum cognovit auctorem, exclamavit dicens: Exi a me, Domine, quia peccator sum(Luc. V). Sic eum Petrus exire a se rogat, quomodo centurio eum ad se supplicat non venire; [k 1Kb] agit enim uterque ne indignitas hospitii in hospitis [l 1Kb] manet injuriam. Non sum dignus ut intres sub tectum meum. Hoc benedictum esset antequam Deus hospitium nostrae carnis intraret: at nunc quid sic centurio tectum suum Christum vetat intrare, quem totum videt intra tectum sui corporis jam manere? Fratres, centurio jam videbat in Christo corporis sui formam, sed passiones in [Col. 0236C] illo sui corporis non videbat. Natus est in carne Christus, sed natus est de Spiritu sancto: accepit hospitium carnis, sed in aula virginis, ut [m 24Kb] et veritas esset corporis humani, et de pollutione humani corporis nil [Col. 0237A] haberet. Bene ergo centurio tectum suum indignum judicat Christo, quia sub singulari tecto manebat nostri corporis Christus: [a 1Kb] juxta illud prophetae, Vigilavi, et factus sum sicut passer solitarius in tecto(Ps. CI, 8). Sed dic tantum verbo, et sanabitur puer meus. Centurio iste cum [b 12Kb] sine lege esset, nihil sine lege egit, dicit: Dic tantum verbo. Quia dictum erat, Dixit, et facta sunt (Ps. XLVIII, 5). Et si omnia perfecta sunt dictu, quomodo dictu solo unius infirmitas non curetur? Dic tantum verbo, et sine verbo quod dicitur? Sed iste postulat verbum non de loquendi usu, sed de virtute faciendi; verbum de quo dictum est: Misit verbum suum, et sanavit eos(Ps. CVI, 20). Dic verbo tantum. Quia iste credidit in verbo omnes manere virtutes. Verbum tuum, Domine, sanitas est; verbum tuum vita est; [Col. 0237B] verbum tuum ubi accesserit, inde confestim fugit dolor, infirmitas mox recedit; verbum in quo Petrus cum laxaret retia, piscium multitudinem cepit, sine quo et ignorantiae noctem pertulit, et nullum fructum pervigil piscator invenit. Domine, inquit, laborantes per totam noctem nihil cepimus, sed in verbo tuo laxabo retia(Luc. V). Et quasi non sufficeret quod de verbo egerat, verbo praestari posse quod postulat, rebus astruit, commendat exemplo. Nam et ego homo sum sub potestate positus, habens sub me milites, et dico huic, Vade, et vadit; [Col. 0238A] et alii, Veni, et venit; et servo meo, Fac hoc, et facit. Nam et ego homo sum. Hoc est dicere, tu Deus. Sub potestate positus. Hoc est, tu ipsa potestatum potestas. Habens sub me milites. Hoc est, tu virtutes. Et dico huic, Vade, et vadit. Hoc est: Dic infirmitati, vade, et vadit. Alii, Veni, et venit. Hoc est, Dic sanitati, veni, et venit. Et servo meo, Fac hoc, et facit. Ille puer meus erit et tuus servus, cum receperit sanitatem. Audiat; quid audiat? Sanus factus es, jam noli peccare (Joan. V); faciat justitiam, ut liberetur a paralysi omnium peccatorum, et possit psallere cum propheta: Convertere, anima mea, in requiem tuam, quia Dominus benefecit tibi; quia eripuit animam meam de morte, oculos meos a lacrymis, pedes meos a lapsu. Placebo Domino in regione vivorum(Psalm. CXIV, 7-9). Fratres, imitetur centurionem, [Col. 0238B] qui [c 1Kb] ad centesimum fructum desiderat pervenire. Ne ergo leviter centurionis hujus prudentiam transeamus, hodie de ipso dicta sufficiant: quia mysterium permagnum est, quo [d 1Kb] Gentilis geritur in figuram.



[e 1Kb] SERMO XVI. De duobus daemoniacis.

Christus [f 2Kb] quod transferat maria, quod loca circuit, non est res humani desiderii, sed causa est salutis humanae. Ambulat Christus, non ut videret loca, sed ut [Col. 0239A] homines, qui variis casibus perierant, inveniret. Qui loca fecerat, quid novi videret in locis? Aut illi quid aberat, qui ubique erat? Ut homo videbatur in locis, sed ubique videbat ut Deus; videbat utique, et desperatos videbat, quibus ibat divina remedia largiturus; ibat ad eorum curam, quibus humana jam defecerat cura, sicut hodierna probatum est lectione. Cum venisset, inquit, Jesus trans fretum in regionem Gerasenorum, occurrerunt ei duo, habentes daemonia, de monumentis exeuntes saevi nimis, ita ut nemo posset transire per viam illam(Matth. VIII). [a 1Kb] Lubet scisse et vidisse Dominum quid mali, quid periculi illis haberetur in locis; et ideo illuc [b 1Kb] isse ut sic desperatis, afflictis, sic miseris subveniret. Occurrerunt ei duo daemonia habentes, de monumentis exeuntes. [c 1Kb] In monumentis [Col. 0239B] sedem fecerant [d 2Kb] mortis auctores. Attendite quae saevitia, quis furor, quae rabies daemonum erga humanum genus: quamvis breve tempus hominum ferre non possunt, contenti non sunt mori homines, sed vivos homines gestiunt sepelire; se sepulcris mandant, ut homines [e 1Kb] reducant in sepulcra: pascuntur cadaveribus, putredine saginantur, deliciantur fetore, quibus tota voluptas est homines interire. Sed sentiamus quid machinentur fraudibus, quid moliantur malis, quorum crudelitas modum non habet in aperto. Quid faciunt isti quando divitias ostentant, [f 1Kb] nisi ut avaritiam serant? Ut inserant superbiam, pompam proponunt. Singularitatem venditant, ut [g 1Kb] quod est communionis, excludant. Ut iram nutriant, causas colorant. Ut pietatem violent, affectibus dant querelas. [Col. 0240A] [h 1Kb] Philosophiam fingunt, ut faciant nihil scire homines plus quaerendo. Deos multos figurant, ut Deus, qui unus et verus est, nesciatur. Occurrerunt ei duo, daemonia habentes. Quando ad duos homines daemonia multa, ad unum [i 1Kb] legionem totam significat convenisse: hoc ideo facit, ut doceat cavendos esse daemones, non timendos; simulque monstrat, quam sit potentia Christi singularis, quod nomine solo Christi fugatur omnis daemonum multitudo. Occurrerunt ei duo, daemonia habentes. Exhibiti non volentes venerunt; [j 1Kb] imperantis jussu, non suo ausu; attracti sunt inviti, non sua sponte currentes. Denique ad praesentiam Christi homines exeunt de monumentis, et versa vice [k 1Kb] captivos ferunt, a quibus fuerant captivati; sistunt poenis, quorum cruciatibus torquebantur: [Col. 0240B] aptant ad sententiam, a quibus addicti fuerant jam sepulcris. Occurrerunt ei duo daemonia habentes saevi nimis, ita ut nemo posset transire per viam illam. Videtis quia daemones venientibus ad Christum praecluserant viam, transitum denegarant. Etenim daemonum ista cura, ne ad Deum homines possint reditum invenire. Non enim aliter possunt homines possidere, nisi eos ab auctoris sui societate subducant. Ita ut nemo posset transire per viam illam. Hinc est quod [l 1Kb] Christus factus est via. Ita ut nemo posset transire per viam illam. Illam, non istam. Ego sum, inquit, via (Joan, XIV). Ut ad viam per viam, ad Deum per Deum venientibus obsistere vis daemonum non valeret: ad Deum nisi per Deum potest perveniri. Sed jam quid daemones clamaverint, audiamus. Quid nobis [Col. 0241A] et tibi, fili Dei? Hoc est dicere: Vitae auctor [a 36Kb] quid tibi cum mortuis? Habitator coeli, quid tibi cum sepulcris? Odor paradisi, quid tibi cum fetore? Quos de coelo dejecisti, quos de paradiso exclusisti, quibus nunc tollis urbes, regiones habitabiles negas, permitte inhabitare nos vel sepulcra: et si nos persecutione tanta digni sumus, tu tanta non es [b 1Kb] dignus injuria. Quid nobis et tibi? Quid? quod judici et reo, quod vindici et poenali, quod regi et desertori. Quid nobis et tibi, fili Dei? [c 1Kb] Hoc dicunt possessori fures, hoc domino praedones, tenent spolia, praedam gestant, et quid sibi cum eo sit qui sua reposcit interrogant. Quid nobis et tibi, fili Dei? Quid? Ut reddatis homines, mundum restituatis auctori; et veniente Creatore, sciatis vobis in creaturis amplius nil licere. Quid nobis [Col. 0241B] et tibi, fili Dei? Venisti ante tempus torquere nos? Quid nobis et tibi? Et vobis cum hominibus quid? Quid nobis et tibi, fili Dei? Agnoscunt, [d 1Kb] agnoscunt Deum, judicem confitentur, clamant judicium se debere, et de tempore praescribunt. Quid nobis et tibi, fili Dei? Venisti ante tempus torquere nos? Auctori temporum tempus opponunt. Venisti ante tempus torquere nos? De tempore sic queruntur, quasi ipsum cum tempore fecerint, ut vivos condiderint in sepulcris. Venisti ante tempus torquere nos? Tempus abscindit, praevenit mortem, sepelit vivos crudelitas immatura: [Col. 0242A] et de tempore queritur, [e 1Kb] quasi ante tempus habere debuerit injuste quod desiderat, et non ut exorta est ejus malitia, mox puniri: [f 1Kb] de tempore causatur nequitia saeculi indurata. Malis patientia brevis est, bonis tarda ultio; quod laesis longum est, angustum est ad laedentes. Erat, inquit, non longe ab eis grex porcorum multorum pascens. Daemones autem rogabant eum dicentes: Si ejicis nos, mitte nos in gregem porcorum. Digna petit indigna servitus. Mitte nos in gregem porcorum. De monumentis mitti se precatur in porcos nequitia, quia fetores amittere nescit, sed mutare. Mitte nos in gregem porcorum. Coenum petunt ruentes coelo; post aethereas habitationes ambiunt volutabra porcorum. Mitte nos in gregem porcorum. [g 2Kb] Grex in gregem mittitur, ut prodatur daemonum [Col. 0242B] [h 1Kb] multitudo: ut appareat hoc duos portasse homines, quod numerositas non valuit sufferre porcorum. Ait illis, Ite. At illi exeuntes abierunt in porcos; et ecce impetu abiit totus grex [i 12Kb] perpraeceps in mare, et mortui sunt in aquis. Traditur vile pecus non pro voluntate daemonum, sed ut tali facto innotescat, quomodo [j 1Kb] in homines saeviunt, quomodo quaerunt mortes hominum, qui sic porcos ut perderent quaesierunt. Daemones omne quod est, agitur, movetur, vivit, ardent perdere, non habere. Ne quis ergo talis [k 1Kb] fieri homo praesumat, humano generi inimicitia [Col. 0243A] vetus, fixa ira, malitia destinata est. Daemones nisi vincti non cedunt, laedere non valent nisi jussi. Traditur ergo vile pecus, ut luceat daemonibus in homines nil licere, quibus in porcos jussum est [a 1Kb] ut liceret. Nos ergo aut vitiis nostris facimus ut illi accipiant potestatem nocendi, aut virtutibus subjecta nobis daemonum colla Christo triumphante calcamus.



SERMO XVII. De daemoniaco.

Venisse Dominum trans fretum in regionem Gerasenorum, et exeunti ei de navi statim [b 1Kb] occurrisse hominem de monumentis habentem spiritum immundum, catenis et compedibus vinctum, evangelico hodie sermone cognovimus (Marc. V, 3); qui domicilium [Col. 0243B] haberet in monumentis, auctor mortis, mortis incubat mansiones, et humanae necis avidus, quos crudelitate sua occidere non potest, vivos gestit feraliter funerare. Saevit, furit interitus nostri avarus exactor, cui poena est quod homo nascitur; quod tardius moritur, cruciatur: hominis hanc ipsam brevissimam vitam amandare horrida nititur per sepulcra; confusus hostis, et ad utrumque perversus ingerit sepulcris vivos, mortuis [c 2Kb] apponit cibos, mera fundit, ut et vivos enecet, et mortuos inquietet. Catenis et compedibus vinctus tenebatur homo: [d 1Kb] vinctus alieno crimine, et habitatoris scelere, habitaculum innocens torquebatur. Diaboli culpa hominis redundabat ad poenam, et praedae miseriis praedo saginabatur inclusus; nec facientem, sed patientem [Col. 0243C] [e 1Kb] exsecrabilis exponit invidia. Huic morbo cupiens Dominus subvenire, transfretat mare: hoc est, [Col. 0244A] ad fluctuantis mundi [f 1Kb] terminos corporis nostri navigio transmittit, ad littora pervenit salutis nostrae repleta naufragiis, et regionem caecis ignorantiae tenebris infusam, lucis suae splendore perfundit, callidi hostis deprehensurus insidias, ipsumque principem nequitiae spiritualis cum suis legionibus, regia potestate fugaturus; ut tandem reddat liberos, quos diu tenuit potestas inimica captivos. Videns, inquit, Jesum a longe, cucurrit et adoravit eum, et clamans voce magna, dixit: Quid mihi et tibi, Jesu fili Dei summi? Adjuro te per Deum ne me torqueas. Ad nutum Christi conversus est ordo poenarum; ante latrocinante diabolo homo vexabatur innocuus; nunc homo currit, sed diabolus incurrit: inclinatur caro, sed immundus jacet, et prosternitur [Col. 0244B] spiritus. Cucurrit et adoravit(Matth. IV). Quid est, diabole, quem trina tentatione provocabas ad lapsum, quem promissione regni ut te adoraret subdolus ambiebas, nunc tremens et miserandus prolaberis et adoras? Ecce qui honores omnes regni promittebat et gloriae, habitare fetidis corruptione cadaverum reperitur in tumulis. Sic, sic iste decipit cum promittit, ut ad inferna secum pertrahat, cum de supernis se consulentis [g 1Kb] consulentes [h 1Kb] fallax promissor illudit. Quid mihi et tibi, fili Dei summi? Nam et modo ut adulator, non ut devotus et obsequens hic adorat, evadere cupiens poenam, praedam perdere pertimescens. Credit infelix ut eum quem tentatione vincere, quem muneribus nequivit inflectere, possit adulatione pulsare: sed ille consuevit vinctos absolvere, revocare [Col. 0244C] captivos, nec acquisitos, sed conditos a se sibi restituere [i 1Kb] terminos: hostem libera virtute percellere, [Col. 0245A] [a 1Kb] nec factione pellaci inimicum suorum requirere possessorem. Et clamans voce magna, dixit: Quid mihi et tibi, Jesu fili Dei summi? adjuro te per Deum ne me torqueas. Quid agit? quid patitur fragilitas humana talibus et tantis subjecta miseriis? Ecce diabolus [b 1Kb] patrona voce hominis hominem petiturus inclamat: et tota membra hominis hosti suo suam militant in ruinam. Quid mihi et tibi, Jesu fili Dei summi? Quid mihi et tibi? quod puniendo et judici, quod regi et desertori, quod invasori et domino. Quid mihi et tibi, Jesu fili Dei summi? Si agnoscis filium, utique non nescis haeredem: si haeredem nosti, [c 1Kb] haereditatem rapere cur praesumis? Adjuro te per Deum, ne me torqueas. Timet tergiversator, et simulat: fatetur filium, sed ne Deus intelligatur solita arte contendit: [Col. 0245B] adjurat Deum per Deum, [d 1Kb] ut alterum videri ipsum faciat, ut astantium decipiat et fallat auditum. Interrogabat eum Jesus, quod tibi nomen est? Interrogat: non ignorat, sed implet judicem, servat [e 1Kb] ordinem cognitoris: nomen interrogat, ut de conditione discutiat, judicet de reatu, addicat de crimine, Deum se esse data sententia perdemonstret. Respondit legio, quia multi sumus. Christi interrogatio nostram ignorantiam sic depellit; nobis aperit quod latebat, ad unum legio. Evidens est desidia militis, si deserat aciem, si gressum retrahat, si confligere pertimescat; ibi unum numeroso hoste fortiorem praevidet [f 1Kb] esse captivum. Ad praesentiam regis isti quid sunt, qui ut unum, et [g 1Kb] nedum tironem caperent, toto cohortis suae agmine convenerunt? ubi essent si vexillum ibi [Col. 0245C] jam crucis, si Christi signa vidissent? Age, Christiane, incede securus, manus tanta et tam multa quae sic metuit inermem, procul fugiet, si videat, si sentiat, si cognoscat armatum. Deprecabantur eum spiritus dicentes, mitte nos in porcos. Vide ubi Satanas sedem desiderat collocare. De sepulcris in porcos. Semel infectus putredine, habitacula fetida et immunda perquirit; sordibus delectatur et coeno, qui utique semper fetore criminum et squalore pascitur vitiorum. Sed sic est odor ejus tartareus et crudelis, ut eum nec [Col. 0246A] porcorum natura sufficeret sustinere: denique demergi in mari, et fluctibus [h 1Kb] maluit deperire, quam ejus immunditiam pati et putredinem tolerare. [i 1Kb] At quid possunt praesumere daemones, qui nec porcos quidem contingere praevalent, nisi eos potestas divina permiserit? Miser est qui, [j 1Kb] relicto judice, frustra carnificis requirit favorem; qui nec vexare, nec parcere, nec minuere potest tormenta, nec addere, sed facit totum addictus ipse verbero ad jus et arbitrium judicantis.



SERMO XVIII. De socru Petri in firma et sanata.

Hodierna lectione didicit attentus auditor quare coeli Dominus, restaurator universorum, terrenas et serviles intraverit mansiones. Sed nihil mirum si ad [Col. 0246B] omnia dignanter accessit, qui clementer venerat omnibus subvenire. Cum venisset, inquit, Jesus in domum Petri, vidit socrum ejus jacentem et febrientem (Matth. VIII, 14). Videtis quae res [k 1Kb] ad domum Petri invitaverit Christum: utique non discumbendi voluptas, sed jacentis infirmitas; non prandendi necessitas, sed salutis occasio; divinae virtutis opus, non humani pompa convivii. In domo Petri non vina, sed lacrymae fundebantur: turbabat ibi familiam non cura convivii, sed cura languentis: febris ibi, non edacitas aestuabat. Unde illuc Christus non epulas percepturus, sed vitam redditurus intravit. Deus quaerit homines, non humana; coelestia dare cupit, non concupiscit invenire terrena: Christus ergo recepturus nos, non nostra quaesiturus advenit. Cum venisset, inquit, [Col. 0246C] in domum Petri, vidit socrum ejus jacentem et febrientem. Ingressus in domum Petri Christus ad quod venerat, vidit: non aspexit qualitatem domus, non occurrentium turbas, non salutantium pompam, non familiae concursum; certe non ipsum praeparationis ornatum, sed inspexit gemitum languentis, [l 4Kb] febrientis attendit incendium. Vidit periculum desperatae, et statim manus ad opus suae deitatis extendit: nec ante ad humana discubuit Christus, quam mulier quae jacebat consurgeret ad divina. Tenuit, inquit, manum [Col. 0247A] ejus, et dimisit eam febris. Videtis quomodo dimittit febris, [a 1Kb] quem tenuerit Christus: ibi non stat infirmitas, ubi auctor salutis assistit; accessus illuc mortis nullus est, ubi vivificatoris ingressus est. Tenuit, inquit, manum ejus. Quae necessitas tangendi erat, ubi inerat jus jubendi? Sed Christus tenuit manum mulieris ad vitam, quia Adam de manu mulieris acceperat mortem. Tenuit manum ejus. Ut quod manu [b 1Kb] praesumentis amiserat, manus repararet auctoris. Tenuit manum ejus. Ut acciperet indulgentiam manus, quae carpserat de morte sententiam. Et surrexit, inquit, et [c 1Kb] ministrabat ei. Et Christus mulieris indigebat obsequio, et mulieris provectae aetatis, senectutis summae, filiis aggravatae? sic in domo Petri non erat vernula, non minister, non familiaris, non propinquus, [Col. 0247B] certe [d 2Kb] non uxor, quae matris obsequium praeveniret? et ad summam, Petrus ipse causas suae verecundiae non videbat, ut hoc anus, hoc socrus faceret magistro discipulus quod debebat? fratres, Christus ab illa humanum non exigebat obsequium, cui ministerium divinitatis impenderat: sed ministrare illam ad indicium redditae sanitatis admisit. Christus sic fugat morbos, ut vires pristinas mox reducat: ubi curat ars, ibi infirmitatis residet lassitudo; ubi sanat virtus, ibi languor [e 1Kb] vestigium non relinquit. Sed in hac lectione quid spiritualis intelligentiae lateat si scire volumus, verborum flosculos non quaeramus: qui [f 1Kb] saturitatis fructum quaerit, despicit amoena camporum: violae, rosae, lilia, narcissus, grati flores, sed gratior panis. Quod est odor [Col. 0247C] naribus, hoc est auribus sermonis ornatus; quod dat panis vitae, hoc scientia dat saluti. Seponenda est ergo eloquentiae voluptas, quando scientiae deposcitur fortitudo. Cum venisset, inquit, Jesus in domum Petri. Ad domum Petri venit Christus, ut domus Petri veniret ad Christum. Tunc ad domum Petri venit Christus, quando habitacula nostrae carnis intravit. Cum venisset Jesus in domum Petri(Matth. VIII). Quae est domus Petri? illa, de qua dicit Dominus: [Col. 0248A] Et tu, Bethleem, domus Juda, non es minima in principibus Juda; ex te enim exiet dux, qui reget populum meum Israel(Mich. V). Unde et Apostolus: Ex quibus Christus secundum carnem, qui est Deus benedictus in saecula (Rom. IX). Cum venisset in domum Petri, vidit socrum ejus jacentem et febricitantem. [g 1Kb] Vidit synagogam jacentem in perfidiae suae tenebris, decumbentem sub suorum sarcina peccatorum, vitiis ad phrenesim usque febrientem: et ideo tenuit manum ejus, quia non tantum verbo, sed et manibus Judaicae gentis operatur salutem. Audi prophetam, Deus autem Rex noster ante saecula operatus est salutem in medio terrae. Tenuit manum ejus. Ut ante prophetarum sanguine manus ejus mundaretur, quam ministrationis ecclesiasticae sumeret sacramentum. [Col. 0248B] Et surrexit et ministravit. Hinc est quod erecta est quae jacebat, et [h 1Kb] ministrat Christo, dum sanctificat manus suas modo in operibus bonis, quas ante malis operibus polluebat. Vespere, inquit, facto obtulerunt ei multos, daemonia habentes, et ejiciebat spiritus verbo. Hoc humanitus quomodo intelligi potest, ut contempto die, vespere multos, et male saucios salutis avidi ad salutis remedia bajularent? Sed vespere est, cum finitur dies saeculi, mundus a luce temporum cum declinat. Sero lucis redditor venit, ut nobis gentibus, qui in nocte venimus saeculorum, diem redderet sempiternam. Vespere autem facto, obtulerunt ei [i 1Kb] multos daemonia habentes. Vespere, hoc est, novissimo tempore nos gentes offert Deo apostolorum pia et solemnis devotio: et pelluntur a nobis [Col. 0248C] daemones, qui nobis idolorum cultus imperabant. Audi prophetam: Omnes dii gentium daemonia(Psal. XCV, 5). Ignorantes enim unum Deum innumeris diis serviebamus sacrilega et sordidissima servitute. Et ejiciebat spiritus verbo(Rom. X, 17). Quia ad nos Christus carne non venit, venit verbo: ubi ergo venit fides ex auditu, auditus per verbum, nos fecit liberos daemoniaca servitute, daemones reddidit ex impia dominatione captivos. Hinc est quod daemones [Col. 0249A] sub manibus nostris torquentur imperantibus nobis, qui nos subjiciebant lignis, lapidibus adjiciebant, et vacuas quotidie [a 1Kb] per figuras inani timore vexabant. Modo est, fratres, ne nos infidelitas ad eorum revocet servitutem: [b 1Kb] non laqueemur auguriis, non divinatione fallamur, [c 1Kb] non capiamur sortibus, [d 1Kb] non a Manibus inducamur, [e 1Kb] non seducamur mortibus, non [f 1Kb] pestibus anhelantibus captivemur; sed nos nostrosque actus commendemus Domino, committamus Patri, credamus Deo; quia tempus hominum sicut Deus agit, et ideo sicut [g 12Kb] pater actus dirigit filiorum, et ut Dominus curam familiae non relinquit.



SERMO XIX. De Scriba, cui Christus sequi se non permisit.

[Col. 0249B] Hodie evangelista sic coepit: Videns, inquit, Jesus turbas multas circa se jussit ire trans fretum(Matth. I). Quoties circa Dominum se indocilis turba diffundit, et jactatur in conscientiae procella, quietem deserit, petit fluctus, [h 1Kb] portum deserit, naufragia intrat, ad excelsa contendens mergitur in profundum; tunc Christus hoc mare talibus turbatum turbis transfretari jubet. Videns, inquit, Jesus turbas multas circa se, jussit ire trans fretum. Non ut fugeret homines, qui hominum venerat ad salutem; sed insipientibus inducias dat credendi, errantes ut revertantur exspectat; patientiam [Col. 0250A] praebet et veniam, qui non vult proferre sententiam; sustinet contumaces, qui vult non perdere, sed salvare quod fecit. Accedens, inquit, unus ex Scribis, ait illi, Magister, sequar te quocumque ieris. [i 1Kb] Discedit non accedit, qui promittit Dominum incaute sequi. Sed ad omnia posse quis promittit? Dixisset cautius, Sequar te [j 1Kb] quocumque jusseris: humanius certe, Quocumque volueris. Sequar te quocumque ieris. Sic dicit qui inter se et Dominum quid intersit, ignorat; sic dicit qui Christum Deum non intelligit, sed magistrum. Sequar te quocumque ieris. Petrus per mare sequitur, sed submergitur; ad passionem sequitur, sed negat. Et si Petrus sic deficit, succumbit ad pauca: iste quis est, qui se ad omnia sequi Dominum sic promittit? Sequar te quocumque ieris. Sic dicit iste, [Col. 0250B] quasi posset cum Christo subire conflictum, [k 1Kb] per ignominiam crucis adire gloriam, intrare mortis arcem, mortem mortificare per mortem, penetrare [l 1Kb] ignotos tartari sinus, dirumpere inferni vincula, saeculis jam duratas animas, oblitas luce, propria [m 1Kb] revocare ad corpora, concutere terram, saxa scindere, sepulcra reserare, educere sepultos ab inferis, testes suae resurrectionis afferre. Adhuc adjiciat iste ire quocumque vadit Christus, supersedeat humeris angelorum, conscendat coelos, consideat Patri, apicem teneat omnium coelestium dignitatum, ad ista Christum, ad haec Dominum, [n 2Kb] scriba stultus, superbus [Col. 0251A] vernula sequi se Dominum cur promittit? Sed accipit a Christo tam dignum [a 1Kb] pro tanta praesumptione responsum: Vulpes foveas habent, et aves coeli nidos; Filius autem hominis non habet ubi caput reclinet. Quid est hoc? [b 1Kb] Vulpes viribus infirma, calliditate potens, inventrix doli, fraudis artifex, simulationis magistra, simplicitatis vacua, plena strophis, avium domesticarum praedo, tectis familiaribus inimica, merito hanc Christus in typum format Herodis, principis Judaeorum, qui pristinae libertatis oblitus, sub Romana potestate consistens, dominabatur arte, calliditate regnabat, imperabat fraude, praesidebat dolis, simulatione pollebat; et quia ab exteris gentibus [c 1Kb] non valebat referre praedam, [d 1Kb] familiarem plebem, vernaculos populos, velut aves domesticas devorabat. Probat [Col. 0251B] hoc Christus quando Herodi mandat: Ite, [e 2Kb] dicite vulpi illi(Luc. XIII, 32). Vere vulpis, qui regnum dolis rapit, quod nec nascendo meruit, nec vivendo. Hic ergo Herodes in cordibus Scribarum usque ad necem Christi foveas sibi suorum scelerum collocavit: nec reliquit locum ubi Christus caput suum, quod Deus est (I Cor. XI, 3), reclinaret. Vulpes foveas habent et aves coeli nidos. Aves hic quoque [f 1Kb] appellat daemones in aere volitantes, qui et ipsi in pectoribus Scribarum malitiae suae nidos fecerunt, ubi tota nequitiae suae germina procrearent. Hinc est quod ubi se diabolus Judae animo immiscuit, mox et concepit doli fructum, et crimen peperit proditoris. Videtis quia [Col. 0252A] Scribam Christus [g 1Kb] non repulit volentem, sed [h 1Kb] fingentem prodidit, et horruit praesumentem. Aut quare Christus, aut quare pietatis auctor, largitor salutis, istum venire volentem prohiberet, qui mox [i 1Kb] alium discipulum ire cupientem retinuit, ne abiret? Alius, inquit, discipulus ait, Domine, permitte mihi primum ire et sepelire patrem meum. Jesus autem ait illi, Sequere me, et dimitte mortuos sepelire mortuos suos. Numquid sic Christus negat ultimum pietatis obsequium? vetat extremum munus parentibus, quod debetur? Non pietatis obsequium negat, sed divinam praeponit humanis affectibus servitutem. Audite quid discipulus dixerit. Permitte mihi primum ire, et sepelire patrem meum. Hoc ei non primum esse debuit, sed secundum; terrenus pater [j 1Kb] coelesti postponendus est patri. [Col. 0252B] Sequere me, et dimitte mortuos sepelire mortuos suos. Hoc est dicere, me sequere ad contumeliam passionis, ut mecum possis ad resurrectionis gloriam pervenire. Dimitte mortuos sepelire mortuos suos. Fidei filius ad domum perfidiae cur rediret? Salutis proles perditum cum perditis cur defleret? [k 1Kb] Resurrectionis pignus ad sepulcra genitoris [l 1Kb] quid curaret? Sequere me, et dimitte mortuos sepelire mortuos suos. Quomodo mortui sepeliunt mortuos suos? Fratres, ipse dixit: Ego sum vita(Joan. XIV, 6). Quod est anima corpori, hoc est animae Christus; sine anima corpus non vivit, [m 1Kb] non vivit anima sine Christo: recedente anima, mox corpori fetor, corruptio, putredo, vermis, [Col. 0253A] cinis, horror et omnia visu detestanda succedunt: discedente Deo, confestim venit in animam peccatorum fetor, corruptio criminum, vitiorum putredo, conscientiae vermis, vanitatum cinis, infidelitatis horror, et fit in corporis sepulcro vivo funus animae [a 1Kb] jam sepultae. Accedebat ad causam quod cavader perfidiae [b 1Kb] perfidis agebatur obsequiis et impietatis ministerio pietas curabatur. Ingressus, inquit, Jesus domum principis, vidit symphoniam(Matth. IX). Numquid tales piaculum de pietate non faciunt, qui ad luctum musicam, ad funera suorum [c 1Kb] extranea lamenta conducunt? ubi vero planctus non est, ibi est empta et mercenaria cantilena. Mortuum non artifex fistula, sed simplex plangit affectio. Christus ergo discipulum suum non deesse voluit exsequiis paternis, sed [Col. 0253B] profanis luctibus noluit interesse.



SERMO XX. De sedata maris tempestate.

Ecclesiasticae lectiones sic divino dispensantur arcano, ut et peritis scientiam conferant altiorem, et simplicibus salutaria intelligentiae gratiam largiantur. Ascendente, inquit, [d 19Kb] in naviculam Christo, fecisse motum magnum refertur ausa tempestas. Ascendente, inquit, eo in naviculam, secuti sunt eum discipuli ejus, et ecce motus magnus factus est in mari, ita ut navicula operiretur fluctibus, ipse autem dormiebat (Matth. VIII, 23). Mare quod [e 1Kb] pedibus Christi [Col. 0254A] [f 1Kb] tumentia terga submisit, stravit in plano vertices suos, motu frenavit, astrinxit fluctus, et per [g 1Kb] liquentem viam [h 1Kb] saxea soliditate servivit modo (Joan. VI); quid est quod usque ad periculum sui saevit, furit, contendit auctoris? Quid ipse Christus futurorum praescius, praesentium sic videbatur ignarus, ut instantem procellam, tempestatis horam, tempus periculi non caveret: sed inter vigilantes omnes tunc solus [i 1Kb] teneretur in somno, quando imminebat sibi suisque tam grande discrimen? Fratres, gubernatoris peritiam non probat temperies serena, sed procellosa tempestas: blandiente aura, navim regit ultimus nauta; in confusione ventorum, primi quaeritur ars magistri. Hinc est quod discipuli posteaquam viderunt sibi industriam nauticorum deperiisse, in se maria [Col. 0254B] saevire, se fluctus petere, adversum se ventorum [j 1Kb] turbines convenisse, ad ipsum gubernatorem rerum, [k 1Kb] rectorem mundi, elementorum magistrum trepidi confugerunt, petentes ut sedaret fluctus, periculum submoveret, salutem redderet desperatis. Denique ubi jussio sola addixit mare, [l 1Kb] recussit ventos, [m 1Kb] tulit turbines, dedit quietem, navigantes ipsum esse omnium sentiunt, credunt, fatentur auctorem. Sed jam quod intus est proferamus. Ubi Christus [n 1Kb] Ecclesiae suae navim mare saeculi transfretaturus ascendit, gentium flabra, Judaeorum turbines, persecutorum procellae, vulgi nubes, daemonum nebulae, sic ruerunt, ut totius mundi fieret una tempestas. Regum spumabant undae, fervebant potestatum fluctus, [Col. 0255A] sonabat rabies [a 1Kb] subditorum, populorum gurgites rotabantur, perfidiae notabantur scopuli, [b 1Kb] mugiebant littora Christiana, lapsorum [c 1Kb] naufragia versabantur, et erat totius mundi unum discrimen, unumque naufragium. Tunc discipuli accedunt ad Dominum, et suscitaverunt eum, dicentes: Domine, salva nos, perimus; et dicit eis Jesus, Quid timidi estis, modicae fidei? Suscitatus ergo a discipulis Christus, mare, hoc est, mundum, corripit, tranquillat orbem, reges mitigat, potestates placat, sedat fluctus, componit populos, Romanos efficit Christianos. [d 1Kb] Ex ipsis quoque, exsecutores verbi Christianae fidei reddidit, qui fuerant persecutores nominis Christiani. Hanc tranquillitatem servant principes Christiani, Ecclesia tenet, habet Christianitas, gentilitas admiratur. Tunc, inquit, surgens [Col. 0255B] imperavit ventis et mari, et facta est tranquillitas magna. Porro homines illi mirati sunt dicentes, Qualis est hic, quia et venti et mare obediunt ei? Discipuli sunt hi qui accedunt ad Dominum, qui suscitant eum, qui salvare se humili supplicatione deposcunt: [e 1Kb] homines vero dicuntur qui elementa Christo taliter obedisse mirantur. Vere homines sunt, et saeculi homines, qui mirantur ad obedientiam Christi mundum sic esse conversum, qui templorum vertice velut undarum tumores stupent sic esse dejectos, qui idolorum spumas, daemonum vident turbines sic fugisse, quos attonitos reddit Christiani nominis toto orbe profunda et diffusa tranquillitas. Et vere fratres, dormiente in morte Christo, in Ecclesia magna est exorta tempestas; resurgente a mortuis Christo, Ecclesiae reddita est, sicut scriptum est, tranquillitas magna. Modo [Col. 0255C] nos dormientem in nobis Christum toto praecordium [Col. 0256A] gemitu, fidei voce, Christianis lacrymis, ploratu alto, apostolicis clamoribus excitemus, et dicamus: Domine, salva nos, perimus. Et quia lectio apte tempori convenit, et sicut scriptum est: [f 1Kb] Aquilo durus ventus (Prov. XXVIII, 23), nomine autem Dexter vocatur qui nobis gentes sic feras, sic amaras advectat; hic ergo Aquilo ventus durus [g 2Kb] per Dextrum, per Africum, per Austrum, per Eurum diffundit se [h 1Kb] tristi turbine, maria confundit, [i 1Kb] delet aera, montes dejicit, sorbet urbes, provincias mergit, totius orbis cogit unum esse naufragium. Hinc est quod navicula Christi nunc tollitur ad coelum, nunc in trepidationum ima descendit, nunc Christi regitur viribus, nunc formidine jactatur, nunc operitur fluctibus passionum, nunc confessionum remigiis enatat. Sed [Col. 0256B] nos fratres iterum atque iterum clamemus: Domine, salva nos, perimus. Et revera, fratres, si essemus unum, et humanum corpus, si eos qui pereunt nostra esse viscera crederemus, afflictione jejunii, precum gemitu, effusione fletuum, jugiter clamaremus: Domine, salva nos, perimus. Et studeremus nobis in nostris fratribus subvenire: nec furente gladio sanguinis nostri mare videremus in terris, nec tanta corporum, sed nec animarum jam naufragia sentiremus, atque humili voce precaremur: Domine, salva nos, perimus. Nec tamen ulla compassio, pietas ulla, ullus pavor, quicumque pudor nos, vel compunctio exsuscitat ad dolorem. Dei, Dei est quod urgemur malis, quod verberamur semper, quod gentes valent, quod ruit grando, quod rubigo inficit, quod impietas [Col. 0256C] potest, quod dominantur morbi, quod saevit mors, quod [j 1Kb] tremit terra: nos tamen nec tremimus, nec [Col. 0257A] timemus, nec declinamus a malis, nec appetimus bona. Avaritia furit, anhelat pompa, iniquitas placet, aliena delectant, sed nostra pereunt; Dei flagella veniunt, sed nostrae provocant culpae. Si Deus justus, utique nostri misericors. Fratres, revertamur ad Dominum, ut revertatur ad nos Deus; renuntiemus malis, ut respondeant bona: serviamus Deo bono, ut non malis gentibus et potestatibus iniquis serviamus, Christo Domino ac gubernatore nos auxiliante, honor cujus et majestas sine fine permanet in saecula saeculorum. Amen.



[a 1Kb] SERMO XXI. De eadem.

Quoties Christus nostra dormit in navi, et ignaviae nostrae somno soporatur in corpore, irruit procella [Col. 0257B] tota confusione ventorum, saeviunt minaces undae, et dum spumosis fluctibus saepius elevantur et decidunt, amara navigantibus gignunt exspectatione naufragia, sicut praesens evangelistae lectio declaravit, dicens: Et ait illis [b 1Kb] Jesus illa die cum sero esset factum, transeamus contra; et dimittentes turbam, assumunt eum ita [c 1Kb] ut erat in navi (Marc. IV, 35, 36).Et ait illis Jesus illa die. Qua die? illa nempe qua, juxta Isaiam, consurgit confringere terram (Isai. II, 20); illa die, qua tota mundanae lucis claritas vesperascit; illa, qua imminente tentationum nocte crebrescunt imagines fugiendae vanitatum. Cum sero esset factum. Sero tunc est, cum tempus extremum et hora novissima sensibus humanis confusiones rerum nuntiant, quae procedunt. Transeamus contra. De terrenis ad coelestia, [Col. 0257C] de praesentibus ad futura. Et bene contra, quia divina semper contraria sunt humanis: dum ista subjectos attrahunt ad fragilitatem, ad virtutem illa qui sequuntur, attollunt. Et dimittentes turbam. Dimittunt turbam, qui popularem auram et vulgum deserunt incerto semper judicio pervagantem: neque addicti rumoribus humanis a virtutis itinere retardantur, sed de bono conscientiae stabiles et securi laudum et derogationum mendaces fluctus, Christo comitante, pertranseunt. Et assumunt eum, inquit, ita ut erat in navi. Quid hoc? aliter est Christus in coelo, aliter habetur Christus in navi, aliter in majestate Patris, aliter in hominis humilitate sentitur, aliter coaeternus Patri, aliter aetatum nostrarum gradibus cernitur temporalis, aliter nostro dormit in corpore, aliter in sui [Col. 0257D] vigilat Spiritus sanctitate. Assumunt eum ita ut erat, inquit, in navi. Laus fidei est, ita Christum recipere ut est et habetur in navi, hoc est in Ecclesia: ubi natus, ubi adolevit, ubi passus, ubi crucifixus, ubi [Col. 0258A] sepultus, ubi ascendisse in coelum, Patris ad dexteram consedisse, unde vivorum et mortuorum judicem esse venturum singularis salutis est confiteri; qui taliter in navi nostra Christum confessus assumpserit, et si tunditur fluctuum scandalis, non tamen periculis mergitur, et operitur undarum. Et facta est, inquit, procella magna venti et fluctus mittebat in navim, ita ut adimpleretur navis. Et facta est procella magna: non ausa est explorare Domini dormientis virtutem, sed discipulorum pulsare fidem, timorem prodere, ut auctori suo quantum servitutis deberet, ostenderet. Et erat, inquit, in puppi dormiens. Ad dormientem confugiunt vigilantes; et credunt obsistere saevientibus elementis eum cui somnum dominari [d 1Kb] summa compressione conspiciunt: contemplantur irruisse [Col. 0258B] taliter humanae necessitatis soporem; ut nec fragore maris, nec clamore fluctuum, nec extremo imminente naufragio potuerit suscitari. Et ubi est illud: Ecce non dormitabit, neque obdormiet, qui custodit Israel (Psal. CXX, 4)? Per se non dormit, neque sibi dormitat majestas expers lassitudinis, quietis ignara; sed totum per me mihi agit, qui quoties speciem sui actus, sui vultus immutat, toties nostrarum varietates arguit, et culpas animarum. Audi prophetam dicentem: Palpebrae ejus interrogant filios hominum (Psal. X, 5). Videte quemadmodum Dei oculi clauduntur, ne videant eos, ut vindicent, qui delinquunt. Averte, inquit, faciem tuam a peccatis meis (Psal. L, 11). Et iterum patent, ut currentes incitent, lassescentes erigant, respiciant supplicantes. Hic ergo Domini somnus explorat [Col. 0258C] discipulorum fidem, dubitationem prodit, et modicae eos credulitatis aperit esse, qui non modo in se tantum, sed in ipsum auctorem credunt posse elementa consurgere. Fluctus, inquit, mittebat in navim. Quia Dominicam navem, quantum extrinsecus quatiunt et infundunt undae gentium moles, tantum intrinsecus [e 1Kb] tumidi haereticorum irruunt et desaeviunt fluctus. Hanc tempestatem beatus Paulus se pertulisse declarat, cum dicit: Foris pugnae, intus timores (II Cor. VII, 9). Ita, ut adimpleretur navis. Merito spumosis fluctibus evan gelista refert fuisse navem repletam, cum tot pene haereses Ecclesia patiatur quot divinae legis legimus esse quaestiones. Et erat, ait, ipse in puppi dormiens super cervicale; et excitant eum, et dicunt ei, Magister, non ad te pertinet quia perimus? et exsurgens, comminatus [Col. 0258D] est vento, et dixit mari: tace et obmutesce; et cessavit ventus, et facta est tranquillitas magna. Et ait illis, quid timidi estis, necdum habetis fidem? Dum factum pandit lectio, tempus commendat exemplo. [Col. 0259A] Siquidem magna et satis gravis imminet procellosa tempestas, dum se undique furens ac perniciosus ingerit turbo ventorum: maria mugiunt: ipsae quoque insulae funditus subruuntur, et tristi sonitu littora universa feriuntur. Sed quia, ut diximus, Christus nostra dormit in navi, accedamus ad eum magis fide quam corpore, et pulsemus eum plus opere misericordiae [a 12Kb] quam desperantium tactu. Suscitemus non insolenti strepitu, sed [b 1Kb] clamore spiritualium canticorum; non murmuratione improba, sed supplicatione pervigili. Demus Deo aliquid temporis vitae nostrae, ne totam diem infelix ista vanitas et sollicitudo miseranda consumet; ne noctem totam perniciosus somnus et inanis sopor expendat, sed itidem pars diei et noctis ipsi temporum deputetur auctori. Vigila, homo, vigila; [Col. 0259B] habes exemplum, ut quod tibi [c 1Kb] gallus impendit hospiti, tu tuo exhibeas creatori; praesertim cum tibi ille insonat profuturus, cum te ad opus suscitat, cum diem nuntiat jam vicinum: quanto magis hymnis coelestibus te Deum de superna sede tuam suscitare convenit in salutem. Audi prophetam dicentem: De nocte spiritus meus [d 1Kb] vigilat ad te Deus (Isai. XXVI, 9). Et Psalmista: Manibus meis nocte [e 1Kb] coram eo, et non sum deceptus (Psal. LXXVI 3). Diei vero tria tempora idem Psalmista Deo admonet deputanda, dicens, Vespere et mane, et meridie narrabo, et annuntiabo, et exaudiet vocem meam (Psal. I. LIV, 13). [f 1Kb] Per quae tria tempora dum Daniel Deo sedulus supplicaret: impetravit non solum praescientiam futurorum, sed et captivae diu gentis suae meruit libertatem (Dan. VI, 10). Dicamus ergo quod propheta: Exsurge, quare obdormis, [Col. 0259C] Domine? Exsurge, et ne repellas usque in finem (Psalm. XLIII, 23). Dicamus cum apostolis: Magister, non ad te pertinet quia perimus? Et vero magister, quia non solum factor est omnium elementorum, sed etiam moderator et rector est, qui cum nos audierit, cum fuerit evigilare dignatus, planabuntur undae, et tumidi fluctus sternentur, et colles; venti diffugient, peribit procella, et tempestas ista quae imminet, et magna tempestas in tranquillitatem maximam commutabitur.



SERMO XXII. De terrenorum cura despicienda, deque servo vigili.

Praemia statuuntur his semper quibus certamina dura proponuntur, ac pro magnitudine certaminis praemii proponitur magnitudo. Hinc est quod discipulis [Col. 0260A] suis Christus regnum ponit in gremio, ut in certamine non cedant periculis, non timori; pericula despicit, qui tendit ad regnum; victoriae cupidus nescit timere. Nolite timere, inquit, pusillus grex, quia complacuit Patri vestro dare vobis regnum (Luc. XII, 32). [g 1Kb] Grex pusillus mundo, magnus Deo; pusillus, quia gloriosos vocat eos, quos instituit ad ovium innocentiam et mansuetudinem Christianam: pusillus grex est, qui non de magno minuitur, sed crescit de pusillo; pusillus grex nascentis Ecclesiae sic designat infantiam, quam venire ad regni sui infulas incrementis coelestibus mox promittit. Nolite timere, pusillus grex, quia complacuit Patri vestro dare vobis regnum. Adjecit quid faciendum sit regnaturus: Vendite quae possidetis, et date eleemosynam; facite vobis sacculos, [Col. 0260B] qui non veterascunt, thesaurum non deficientem in coelo. Vendite quae possidetis: non potest dominari omnibus, nisi is qui propriis non tenetur; dejectae mentis est, qui familiaris rei meminit cum vocatur ad regnum; jacens animus plebeius nummulum thesauris regalibus anteponit; pauper sensus, parvis incubans, perdit magna; et inhians temporalibus, deserit sempiterna. Vendite, inquit, quae possidetis, et date eleemosynam; facite vobis sacculos, qui non veterascunt, thesaurum non deficientem in coelo. Homo, tali monitu Christus te ditare voluit, non nudare; manere tibi tua voluit, non perire; perpetuari, [h 14Kb] non vacuari sacculos imperavit; jussit te transferre, non perdere. Thesaurum non deficientem in coelo, quo fur non appropiat, neque tinea corrumpit. Plus consilio patris agit, [Col. 0260C] quam jure dominantis: inter insidias latronum et tinearum morsus quare tua recondas objurgat; pervigiles noctes, dies anxios, sollicita tempora, ne tibi ipse facias, commoneris. Auri custos, servator argenti, securitatem non habet, nescit quietem, et cui deest securitas, quies perit; poena dives est ille, non censu. Thesaurum non deficientem in coelo. Hoc est dicere, ubi ego sum, ibi ponite; data mihi ego servo. Homo, da Patri, crede Deo, quia et haeredi Pater, et Deus homini creditum non negabit; tenere tua non potest, quia sua dedit. An humanis indiget, qui divina largitur? an est nostrorum cupidus, qui nos suorum fecit haeredes? certe quibus regnum contulit, quid negabit? O homo, si sic permansurus es, quae tua sunt hic repone: si illuc iturus es, hic quae tua sunt cur derelinquis? Qui relinquenda servat, alienorum custos [Col. 0261A] est, non suorum. Si in hac vita, qua peregrini sumus, vivimus, et modicum temporalem esse pauperem dolet, tristem, inhonorum esse: quale erit in perpetua patria inter aeternos cives, de contemptu dolorem, de ignobilitate poenam, de nuditate opprobrium sustinere; et nunc addici poenis, quando alii promoventur ad regnum? quando pauper ducitur ad consessum Dei, et dives trahitur ad consortium punitorum? Heu quam lamentandae vices, quando desperati penes homines possidebunt spem divinam, et humanis bonis praediti bonis coelestibus fraudabuntur! Et hoc facit thesaurus, qui cor hominis, aut per eleemosynam levat ad coelum, aut per avaritiam demergit in terram. Et ideo dixit: Ubi enim thesaurus vester est, ibi et cor vestrum erit. Homo, mitte et praemitte thesaurum tuum [Col. 0261B] in coelos, ne [a 1Kb] coelestem animam demergas in terram. Aurum de profundo terrae, anima ab excelsis coeli. Melius proinde est ad sedem animae deferri aurum, quam in sepulcro auri anima demergatur. Exutos ergo totis divitiarum curis, et jam per omnia expeditos militare sibi in saeculo jubet, quos regnare donavit in coelo. Sint lumbi vestri praecincti, et lucernae ardentes in manibus vestris et vos similes hominibus exspectantibus dominum suum, quando veniat a nuptiis. [b 1Kb] Sint lumbi vestri praecincti: ibi praecingenda est virtus, ubi [c 1Kb] voluptas est comprimenda. Nescit vincere vitia corporis, virtutis cingulum qui deponit. Cincti ergo [d 1Kb] castitatis baltheo, quod est insigne militiae Christianae, fluxam carnis detruncemus ignaviam, et regis nostri exspectatione pervigiles insomnem somnum saeculi nesciamus. Non dormiunt, inquit, nisi cum male fecerint [Col. 0261C] (Prov. IV, 16). Et lucernae ardentes in manibus [Col. 0262A] vestris. Beati, in quorum manibus bonorum operum lucent lucernae. Sic enim: Luceat lux vestra coram hominibus, ut videant bona vestra opera, et magnificent Patrem vestrum qui est in coelis (Matth. V, 16). Et ut lucerna ante oculos, opus bonum in mentibus sic refulget. Non portanti tantum lucerna lucet, sed multis, et opus bonum dum facto in uno lucet, multos illustrat exemplo. Lucerna repellit noctium obscura, opus bonum malitiae fugat tenebras. Accendamus lucernam [e 1Kb] bonis operibus in manibus nostris, si volumus coram Domino et hominibus nos lucere. Et vos similes hominibus exspectantibus dominum suum, quando veniat a nuptiis. Quia semper [f 1Kb] nuptiis amicae sunt faces, luminum testimonio celebratur castitas nuptiarum. Sicut enim fugit lucem illicita qui praesumit, sic [Col. 0262B] multiplici coruscat in lumine licita qui requirit. Et vos similes hominibus exspectantibus dominum suum, quando veniat a nuptiis. Homines sunt qui more debitae servitutis [g 1Kb] indefessis excubiis adventum sui domini praestolantur; qui vero sic ventri serviunt, ut divinam nesciant servitutem, et de carnis voluptate solliciti, sollicitudinem occursus Dominici perdiderunt, homines non vocandi sunt, sed jumenta. Et vos similes hominibus exspectantibus dominum suum, quando veniat a nuptiis. Ex quo [h 1Kb] ad desponsandum suam Ecclesiam Christus advenit, [i 1Kb] thalamus ornatur sponsae: et ornatur auro fidei, argento sapientiae, virtutum gemmis, sanctitatis [j 1Kb] velis, verecundiae rosis, liliis castitatis, pudoris violis. Et ad alta coeli pudicitiae templum, fastigium virginitatis attollitur: nec desunt [Col. 0262C] psalmorum citharae, prophetica organa, apostolorum voces, [k 1Kb] totaeque symphoniae coelestium nuptiarum. [Col. 0263A] Satis servus somni est, qui tali et tanto clamore non ad coelestis regis nuptias suscitatur. Et vos similes hominibus exspectantibus dominum suum, quando veniat a nuptiis, ut cum venerit et pulsaverit, confestim aperiant ei. Veniens pulsat, cor bene conscius aperit, male conscius claudit; justa mens patescit ad praemium, injusta, quia non meruit, se praecludit. Vigilemus ergo, dilectissimi, ut beatitudinem quae sequitur consequamur. Beati servi illi quos cum venerit dominus invenerit vigilantes. Sufficiant beatitudinis haec promissa, sed quia Christus ipsius beatitudinis eloquitur charitatem, differamus hodie, ut plenius audiamus quid suis filiis promiserit talis Pater.



SERMO XXIII. De terrenorum cura despicienda et promissione regni.

[Col. 0263B] Audistis hodie quemadmodum Dominus pastorali jubilo clangorem tubae coelestis adjunxit, ut diu inclinatas ovium mentes ad divina tolleret, coeleste protinus promoveret ad regnum. Nolite, inquit, timere, pusillus grex, quoniam complacuit Patri vestro dare vobis regnum (Luc. XII). Acquisivit humilitas superbia quod amisit, et grex pusillus ac mitis totas et varias edomuit propria mansuetudine feritates. Pusillus grex vicit ac fregit tot [a 1Kb] genera bestiarum quot diversitates subdidit jugo Christi nationum. Grex pusillus ac mitis diu contentus occidi, diu devorari passus est, donec gentilis saevitia sanguine satiata, vel carnibus, evangelici pabuli suavitatem, et divini fontis fluenta degustans, totum contagium saeculi evitaret, et pastum; atque in hominem rediret ex bestia, qui [Col. 0263C] ex homine fuerat dilapsus in bestiam. Hoc sensisse ante prophetas, hoc apostolos implesse, hoc pertulisse martyres constat, attestante illo qui dicit, Propter te mortificamur tota die, aestimati sumus ut oves occisionis (Psal. XLIII, 22). Ut vero iste grex novi ordinis aggrederetur praelium, ubi vivit ille qui fuerit occisus, qui occubuerit, vincit; invenit animam qui amittit; imitatus est suum regem, illam ovem, illum secutus est Agnum, qui sicut ovis ad occisionem ductus est, et sicut agnus coram tondente se, non aperuit os suum (Isai. LIII). Tacet, qui volens patitur, clamat qui laniatur invitus. Nec potest de morte conqueri, qui mortem dignatus, non coactus, assumit. Potestatis insigne est, cum pro multis volens quis moritur; nolens cum moritur, est necessitatis extremae, quia venit de contemptu [Col. 0263D] mortis alterum, alterum de conditione naturae. Christus [Col. 0264A] ergo sicut ovis, et volens, et tacens tondetur [b 1Kb] ut tegat illam quam Adam primus intulit nuditatem; velut agnus occiditur, ut peccatum totius mundi immolatus absolvat; ponit pro ovibus animam suam, ut impleat et pietatem pastoris et curam. Tibi ergo rex, tibi sacerdos, tibi pastor, tibi sacrificium, tibi ovis, tibi Agnus, tibi totum factus est, qui fecerat totum. Et qui sibi numquam, tibi toties immutatur, propter te varias monstratur in formas, qui manet unica suae majestatis in forma. Et quid plura? dat se tibi Deus homo ut ferre potes, quia ut est tu non potes sustinere. Sed audiamus jam quid pusillo gregi talis promiserit pastor. Nolite, inquit, timere, pusillus grex, quia complacuit Patri vestro dare vobis regnum. O bonitas effusa! O inaudita pietas! O [Col. 0264B] ineffabilis affectio! In societate census pastor oves assumit, atque ad consortium dominationis servos dominus asciscit; ad [c 1Kb] participatum regni rex gregem populi totius admittit: sic, sic dat, cui deficere census, cui regnum minui, vacuari potestas non potest largiendo. Providenter autem coepit Dominus, dicendo: Nolite timere, pusillus grex, quia complacuit Patri vestro dare vobis regnum. Promissionem regni sine timore servilis status audire non sufficit, quia qui libertate vix dignus est, capere non valet infulas principatus. Dominus ergo servorum mentes tali voce confirmat, ne eos repentinus promissi regni prosternat auditus. Regnum velle servum, crimen est adire periculum; temeritas non timere. Sed hoc ad Christum quantum est? [Col. 0264C] aut quam mirum, quod dat servis regnum, quod sibi servos facit in dominatione consortes, qui servorum pedes lavat, ut extrema servis serviat servitute? [d 1Kb] Veniant huc, veniant, qui discutiunt potestatem ejus, et tunc de ejus aequitate contendant, cum potuerint tantam capere, loqui, aestimare pietatem; nec jam calumnientur, si se in nostro corpore [e 1Kb] patre minorem dicat, qui non dicto, sed et facto, cum pedes lavat servorum, se subdidit et subjecit pedibus servulorum. Homo, jam tibi parce, quia [f 1Kb] ut tibi parceres, tuos Deus lavit, tuos tenuit, tuos amplexatus est pedes. Sed ad coepta redeamus: Nolite timere, pusillus grex, quia complacuit Patri vestro dare vobis regnum. Ecce qui dat, dare loquitur Patrem. Numquid largitatem suam [Col. 0264D] denegat, sic dicendo? Absit, non potestatem minuit, [Col. 0265A] sed pandit affectum: sic dicendo non distantiam facit, [a 1Kb] sed patris, suamque voluntatem monstrat, firmat unitatem. Quod autem dixit, complacuit, et non dixit, placuit; munus edocet Trinitatis, quia quod erga nos Filio placuit, hoc complacuit Trinitati. Nolite timere, pusillus grex, quia complacuit Patri vestro dare vobis regnum: post tantam ergo Dominus largitatem, post suam gratiam tibi copiosius collatam, abjecta et vilia peculia servitutis jubet abjicere regnaturum. Vendite quae possidetis, et date eleemosynam. Plebeium cultum regia non admittit potestas, augustus honor non nisi diademate confertur et purpura. Abjicere ergo debet habitum servitutis, qui se regem credit divinitus consecratum. Hinc est quod rex supernus illum, [Col. 0265B] qui cum indigna veste majestatis ejus ausus est intrare convivium, ligari, praecipitari, detrudi in tenebras jussit exteriores (Matth. XXII), quia deformitas invitati ad invitantis redundat injuriam. Peculia quoque pristinae libertatis, jam divitiis, jam regiis ditatus opibus qui reservat, [b 1Kb] captivus miseria se nescit esse felicem. Est consuetudinis, est animi felicis, ut adscitus ad regnum, quod fuit proprium, quod privatum, mox parentibus, mox propinquis, civibus indigentibus liberaliter [c 1Kb] prorogare, ne sit mendicus animo, qui censu functus est et honore. Tali ergo providentia Dominus, consilio tali, vilia et caduca jubet ut vendamus, ut largiamur, ut donemus, qui in coelesti regno omnia quae in coelo, et quae in terra sunt, volumus possidere. Sed si [Col. 0265C] vis servare tuorum pretia praediorum, et sacculorum forte condita te delectant, fac tibi sacculos quales ille praecepit, qui jam cupiditatis tuae custos est et provisor. Denique, ut vidit, quod duriter dixit: Vendite quae possidetis, mox adjecit: Facite vobis sacculos, qui non veterascunt, thesaurum non deficientem in coelis. Iterum contristatus es, quia quod habes, in coelis cogeris collocare? Rogo, crede Deo tuo, [d 1Kb] qui servo credis, et magis Deo quam homini commenda. Sed si times ne quid inde praesumat, ne quid dispergat pietas largitoris, [e 2Kb] signa fidei annulo sacculos tuos, ut tali custode dormias tu securus, quia ubi ille est, ibi locus nullus est furi. [Col. 0266A] Non poterit tibi tuam pecuniam denegare, qui tibi omnia sua contulit, qui te regni sui et honore ditavit et gloria.



SERMO XXIV. De servo vigili et felicitate regni Dei.

Semper, et ad omnia vigilias esse salutares nullus ignorat, quia re vera plus vigilare, plus vivere est. Nam quid tam mortis simile, quam dormientis aspectus? quid tam vita plenum quam forma vigilantis? Indulgendum somno est, ut corpus reparet, non resolvat; et vires revocet, non enervet. Semper ergo ad omnia vigilias esse salutares nullus ignorat. Quae ars, quod opus, quod tempus, quae potestas, quod officium, non vitae lucra lucubratione perquirit? Hinc est quod rex [f 1Kb] in procinctu pervigil [Col. 0266B] callidi hostis praecavet, et evitat insidias; tunc in castris miles supervenientes nocturnos impetus cauta pernoctatione propellit. Sic nauta vigilando diffusi itineris incertas vias intrat, et calles transit invios, et vestigio furtivo ad lucrosi portus votivam pervenit mansionem. Hinc pastor adjungit noctes diebus, et totum sibi tempus denegat dormiendi, ne qua lupis, suffragante somno, grassandi in gregem praebeatur occasio. Sic viator solers per auras noctis, aestus solis praevenit, [g 1Kb] aptumque diem providentius deputat mansioni. Hoc propheta sciens non die solo, sed de nocte tota clamabat ad Dominum: Domine Deus salutis meae, in die clamavi, et nocte coram te (Psal. LXXXVII). Quid plura? Ipse Dominus pernoctat in oratione Dei (Luc. VI), ut ante nos [Col. 0266C] [h 1Kb] oratione liberet quam redimat passione. Et si pro servis dominus vigilat, merito pro seipsis servos vigilare sic jubet. Praecincti, inquit, sint lumbi vestri, et lucernae ardentes in manibus vestris, et vos similes hominibus exspectantibus dominum suum, quando veniat a nuptiis (Luc. XII). Sint lumbi vestri praecincti. Novus ordo vigiliarum, novus habitus imperatur. Sint lumbi vestri praecincti, et lucernae ardentes in manibus vestris. Nil de vestitu, nil de calceamentis, nil de ipsius occursus apparatu servi vigiles admonentur; sed tota in praecingendis lumbis mandatur cura, tota in constringendis lumbis statuitur vis praecepti, addito lucernarum solatio tantum, sine quo [Col. 0267A] nec noctis aperitur obscuritas, nec venientis diei clarescit aspectus. Sint lumbi vestri praecincti, et lucernae ardentes in manibus vestris. [a 1Kb] Cingulum quidem est proprie indicium servitutis: quod et [b 1Kb] in cursu expeditos reddat, et faciat obsequentes. Sed dixisse suffecerat, estote praecincti; cur lumbos potissimum nominat? cur tanta jubentis reverentia lumborum facit magnopere mentionem. Quaeris quare? quia in lumbis est tota corporis causa, ex lumbis tota carnis negotia suscitantur, in lumbis tota est humani lapsus, humanae fragilitatis occasio. Inde venit quod virtutis ignaros reddit, efficit segniores. Hinc est ergo quod principaliter Dominus lumbos nostros astringi jubet balteo castitatis, et totum carnis nostrae pendulum, fluidum, resolutum, constringi [Col. 0267B] mandat continua zona virtutis, ut carne succincta ad Domini occursum liber, velox, expeditus nostrae mentis reddatur incessus. Haec tamen audiens, homo, scire debes, quia non retardat ab occursu Dei caro, quia ipsius occursus officii ipsius est inseparabilis comes, si tu ejus componas sarcinas, si reveles onera ejus, si pendula et sinuosa involucra ejus tu providus viator astringas. Quid plura? Erit tibi salubre contubernium, si tu ejus deses et resolutus non fueris institutor; quemadmodum autem debeas aequare sarcinas ejus, ejus pondera injusta moderari, Apostolus edocet, sic dicendo: Mortificate membra vestra, quae sunt super terram: fornicationem, immunditiam, libidinem, concupiscentiam malam, et avaritiam, quae est idolorum servitus (Col. III, 5). Constringenda est [Col. 0267C] ergo caro continentiae cingulo, ne effusa vitiis, ac toto peccatorum gravata pondere, supernis et coelestibus insistere non possit incessibus. Bene ergo Dominus adjecit: Et lucernae ardentes in manibus vestris. Quia semper ad innocentiae testimonium lucernae [Col. 0268A] nocturno portantur in tempore: et sicut vitiis amicae semper sunt tenebrae, ita lucernae semper inimicae criminibus, sociae semper boni operis sunt lucernae. Sed in manibus sanctorum, ipsa bona opera sunt lucernae, dicente Domino. Sic luceat lux vestra coram hominibus, ut videant vestra bona opera: et magnificent Patrem vestrum qui in coelis est (Matth. V). Et vere portant lucernas suas, vere fomentis operum, vere misericordiae unguento inflammant lampades suas, quae cum loco, proposito studio, latitant, opere, virtute coruscant, ac splendent toto orbe terrarum. Et quia exspectationis suae Dominus satis tristes, satis anxios noverat mores, ne quis superaretur taedio, ne quis lassesceret tarditate, ne quis longae exspectationis fatigatione succumberet, [Col. 0268B] perseverantibus in beatitudinem coelestem, coeleste promittit obsequium. Beati, inquit, servi illi quos cum venerit Dominus, invenerit vigilantes. Et ne ipsius beatitudinis qualitas haberetur incerta, mox adjecit: Amen dico vobis, quia praecinget se, et faciet illos discumbere, et transiens ministrabit eis. [c 1Kb] Praecinget se Deus, et faciet servos discumbere, et ministrabit eis. En mutatio inaudita rerum, en terribilis correptio dominationis, en pavenda conversio servitutis: quia parumper servus assistit in domini sui exspectatione succinctus, et sustinendi fidem brevi fatigatione portavit, cui ut [d 11Kb] talionem redderet, dissimulat se [e 2Kb] in ipsa divinitate divinitas. Praecinget se et faciet illos discumbere, et transiens ministrabit eis. Discumbenti homini Deus astat, et [Col. 0268C] astat in coelestibus; [f 1Kb] epulanti servo servit Dominus, et servit accinctus pueris suis, ministris suis, [g 1Kb] ministerium facit Christus, et facit in Patris jam gloria constitutus. Homo, [h 1Kb] calumniaris Christum adhuc, [Col. 0269A] quod detulerit Patri? Qui tibi in terra lavando pedes, [a 1Kb] extremum repraesentavit obsequium, et repromittit in coelestibus novissimam servitutem? Crede, haeretice, et tu illi stude reddere talionem. Ille tibi in coelestibus parat convivium se ministro, et tu illi in terra non desinis continuas ingerere et generare blasphemias; faciet et ille transitus suos, quia transiens ministrabit illis; de dominatione ad fidelium suorum pia transiet et migrabit obsequia; ad te de misericordiae patre severissimum transibit in judicem. Et transiens ministrabit illis. Confitentibus, exspectantibus ministrabit epulas, ministrabit et tibi, sed dignam de tua negatione sententiam. Et si venerit in secunda vigilia, et si in tertia vigilia venerit, et ita invenerit, beati sunt servi illi. Si in secunda et tertia [Col. 0269B] vigilia venerit: vigilias [b 1Kb] mundus plures, tres tantum vigilias novit exspectatio Trinitatis; quare tamen a secunda coepit, et tacuit primam? Quia prima jam vigilia in ortu Dominicae nativitatis excesserat. Probant hoc pastores, qui dum supra gregem suum vigilant, gregis ipsum pastorem in praesepio invenire, videre, tenere merentur et auctorem; sed quae sit secunda et tertia vigilia requiramus. Sicut utique prima vigilia est sui ortus in carne, ita secunda est vigilia, qua nostra redit et resuscitatur in carne. Denique ut ad resurgentem veniat, [c 1Kb] annus excitatur, et evigilat mundus. Tertia vigilia est illa qua exspectatio tota novissimo venientis finitur adventu; ut sicut ille resurrexit nobis, ita nos illi [d 1Kb] jam perpetuam resurgamus ad vitam.



SERMO XXV. [Col. 0269C] De terrenorum cura despicienda, et promissione regni.

Hodie Dominus evangelici gregis [e 1Kb] pusilla et terrena primordia, quam blanda exhortatione sit consolatus, audistis. Nolite timere, inquit, pusillus grex, quia complacuit Patri vestro dare vobis regnum(Luc. XII). Aufert spes anxias, dubios tollit eventus, omnemque propellit, et excludit timorem, quando in exordio ipso regnum nascentibus pollicetur. Quoniam complacuit Patri vestro dare vobis regnum. Quis de victu, quis de vestitu, quis de plebeio censu, et vernalis cespitis vilitate suspirat, de regno certus, de dominatione securus? Satis sibi invidet qui elevatus [Col. 0270A] ad summa, ipse se ad humilia dejicit, ad egena deponit. Sed scire convenit, pater iste qui est, vel qualis est, vel quod regnum suis filiis repromittit. Quis sit iste pater, quotidie te confitente cognoscis, cum clamas: Pater noster qui es in coelis(Matth. VI, 9). Qualis autem sit, ipsa operum magnitudine pervidisti: ex nihilo fecit coelum, et terram [f 1Kb] solidavit ex liquido, montes [g 1Kb] statuit ad stateram, maria intra legitimos terminos sola praecepti auctoritate conclusit. Verum si regni, quod promittit pusillis, desideras nosse qualitatem, ipse aperit, sic dicendo: Sinite parvulos venire ad me; talium est enim regnum coelorum (Matth. XIX, 14). Esse in coelo mirum est; in coelo vivere, est majestatis. Jam regnare in coelo quanti sit, sensus desinit aestimare mortalis; et tamen, [Col. 0270B] homo, quod aestimare non potes, percepisti. Apostolo sic dicente: Quod oculus non vidit, nec auris audivit, nec in cor hominis ascendit, quae praeparavit Deus diligentibus se (II Cor. II, 9). Et quod te mereri dubitas, habere te, et possidere, jam cogeris confiteri. Quid ergo cum terra illi qui possidet coelum? Quid illi cum humanis, qui adeptus est jam divina? nisi forte placent gemitus, eliguntur labores, amantur pericula, pessima mors delectat, et illata mala bonis sunt gratiora collatis. Sed videamus quod dat Pater tantus consilium regnaturis. Vendite quae possidetis, et date eleemosynam. Si victuros vos, si regnaturos, si vos jam divites esse creditis in supernis, ubi futuri, quo migraturi, ubi regnaturi estis, vos illa quae vestra sunt jam praecedant; opes miseras misericordia computate; quae humana sunt in divina convertite. [Col. 0270C] Et ne cui forsitan deesset evectio ad portanda illa quae dimittitis, [h 8Kb] angariatus est pauper: ferunt pauperes onera nostra, et volentes ferunt, quia tali non deprimuntur pondere, sed levantur. Vendite quae possidetis, et date eleemosynam; facite vobis sacculos, qui non veterascunt, thesaurum non deficientem in coelis, ubi fur non appropiat, neque tinea corrumpit. Facite vobis sacculos, qui non veterascunt. Videtis quia pater iste ditare vult filios, non nudare. Facite vobis sacculos, qui non veterascunt. Novo modo, immo, coelesti modo, qui hunc audit, vendendo comparat, recondit erogando, dum amittit acquirit. Quam cupit pecuniam [Col. 0271A] perdurare, perpetuare sacculos divitiarum, condita permanere, qui dicit: facite vobis sacculos, qui non veterascunt! Ecce [a 1Kb] docet avaritiam, qui coeperat suadere contemptum: facite vobis sacculos, qui non veterascunt. Et qui thesaurizantes temporaliter arguebat, ad totum cupiditatis fomitem jubet sacculos sine fine perquiri. Christe, quo te pertrahit amor tuorum? ut avarum lucrifacias, facis eum quod desiderat, non quod oportet, audire: sacculos imperas, aeternos thesauros, qui non deficiant, vis parari; ut avarus dum consueta percurrit ad lucra, aut virtutem capiat, aut a virtute capiatur. Vere Pater es, qui cum tuis quibuscumque parvulis sic agis. Namque et nos interdum nostris parvulis petentibus noxia ingerimus salutaria sub specie noxiorum, fallentes insipientiam, non desipientes [Col. 0271B] affectum. Dixisti: Facite vobis sacculos, qui non veterascunt, thesauros non deficientes in coelo. Sacculus cur paratur? Quid ibi claustra, ubi ipsa custos est innocentia? ibi quid signaculum, ubi fraudis suspicio non habetur? Si et in coelo sacculis opus est, cura non amittitur, sed mutatur. Domine, tu vidisti, quia in thesauris tota fides, tota spes in sacculis sit avaris: et ideo imputribiles in coelo sacculos vis parari, ut qui te non sequitur ad coelum, sequatur saltem sacculos suos. Avare, fac tibi sacculos, et fac jubente Deo, quia votis tuis annuit divina majestas. Sed fac tibi sacculos erogando, quia quidquid pauper acceperit, Pater coelestis suscipit. Et ubi recondit? in coelo. Et ne forte perdidisse te doleas vel [b 1Kb] usuram, centuplam in coelesti fenore recipies, quidquid [Col. 0271C] in coelo, paupere transmiseris perferente. Usura mundi centum ad unum, Deus unum accipit ad centum; et tamen homines cum Deo nolunt habere contractum. Sunt forsitan de cautione solliciti? Quare? Nonne homo homini exiguae chartulae obligatione constringitur? Deus tot et tantis voluminibus cavet, et debitor non tenetur? Sed dicis, esto quod debeat, quo exigente restituet? seipso; quia non potest ulli mentiri: idem ipse est et exsecutor et debitor. Non erit in reddendo durus. qui profusus est in largiendo. Crede, homo, Deo, quod tibi Deus dedit; majora reddere vult, cum vult debere largitor.


[Col. 0272A]
SERMO XXVI. De fideli dispensatore.

Quod hodie Dominus interroganti Petro respondisse legitur per figuram ad apostolos ipsos, ad doctores tantum et ad eos [c 31Kb] qui Ecclesiis praesident, dictum, multorum persensit auditus. Interrogat Petrus, Domine, ad nos dicis hanc parabolam, an et ad omnes? Cui respondit Dominus: Quis putas est fidelis dispensator et prudens, quem constituit dominus super familiam suam, ut det illis in tempore tritici mensuram? Beatus servus ille, quem cum venerit dominus, ita invenerit facientem: vere dico vobis quod super omnia quae possidet constituet eum. Quod si dicat servus ille in corde suo: moram facit dominus meus venire, [Col. 0272B] et coeperit percutere pueros, et ancillas, et edere, et bibere, et inebriari, veniet dominus servi illius in die qua non sperat, et hora qua nescit, et dividet eum, partemque ejus cum infidelibus ponet. Ecclesiae quidem praesules ista quam primum similitudo constringit, [d 1Kb] sed hominem nullum, mortalem nullum prorsus eximit haec figura, quae dum loquitur ad dispensatorem, omnibus, uno interrogante, respondit: Si est quisquam qui a Deo nil acceperit, discussionem dispensationis, dispensatoris officium non timebit. Homo, si hoc ipsum quod das, accepisti, accepisse te quod habes quomodo tu negabis? De coelestibus conditis, de horreis divinis rationem reddet, praestabit causas [e 1Kb] Ecclesiae prorogator. Et quanto majus suscipit creditum, tanto majus se debitum non dubitat [Col. 0272C] redditurum, dicente Domino: Cui plus est creditum, plus exigetur ab eo(Luc. XII). Et alibi: Potentes potenter tormenta patientur(Sap. VI, 7). Quanto altius ascenderit homo, lapsus, tanto altius cadet. Quid altius coelo? De coelo cadit in coelestibus, qui delinquit; desperatus incurrit, qui in ipsis dominantis oculis offendit; et excusatione caret, qui facinus ipso judice teste committit. Aut quam defensionem sperat, quem testimonium cognitoris accusat? Sic diabolus cum esset angelus, et in coelo, et coram Deo semper clarissimus versaretur, et fulgens, dum Dei tentat aures, dum in Dei superbit aspectu, [Col. 0273A] lapsus ad terram, ad tartara dejectus, in diabolum mutatur ex angelo; et qui erat [a 1Kb] minister veniae factus est [b 1Kb] dux poenarum. Hinc est quod Apostolus nostri ordinis hominem commonet, ne incidat in superbiam et laqueum diaboli. Dispensator ergo divini verbi et coelestis doctrinae prorogator, qui ante Dominum stat jugiter, versatur inter altaria semper, neque a Dei oculis recedit umquam, qui peccatorum causas, dolores populi suscipit, offert, ingerit preces, accipit, refert, restituit impetrata, ex homine totus in angelum substitutus, non potest nisi in ipsa Dei facie inter sanctorum sancta peccare, ut inde sibi sumat crimen, unde aliis veniam consueverat reportare. Denique Nadab et Abiud sacerdotes filii Aaron sacerdotis, dum contaminare externo igne altaria [Col. 0273B] praesumunt, ipsius altaris consumuntur incendio, ut sumerent de sacrificio poenam, qui fecerant de propitiatione peccatum (Lev. X): quod peccatum illis suscitaret ebrietas; nam vini odor odorem fugarat incensi, et ebrietatis ignis flammam provocarat altaris. Unde quia alienati vino alienum portaverant ignem, mox divino igne referuntur exstincti. Ebrietas in alio crimen est, [c 1Kb] in sacerdote sacrilegium, quia alter animam suam necat vino, sacerdos spiritum sanctitatis exstinguit, dicente Apostolo: Spiritum nolite exstinguere (I Thes. V, 19). Merito inter caetera quae in dispensatore malo arguit hodiernus sermo, vini condemnat insaniam, dicendo: Quod si dicat servus ille, moram facit dominus meus venire, et coeperit percutere pueros et ancillas, et edere et bibere, et inebriari. Proprie dixit, edere et bibere, et [Col. 0273C] inebriari, et percutere. [d 1Kb] Ebrietas caedis mater, parens litium, furoris genitrix, petulantiae deformiter est magistra: hanc qui habet, se non habet; hanc qui habet, homo non est; hanc qui habet, non peccatum facit, [e 1Kb] sed est ipse peccatum. Ebrietas est [f 1Kb] daemon blandus, venenum dulce, rabies voluntaria, invitatus hostis, illecebra honestatis, et pudoris injuria: hanc nullus noverit Christianus, ne auditu quidem sacerdos attingat; ne qui est forma virtutum, vitiorum inde fiat, et inveniatur exemplum. Verum [Col. 0274A] quia ad nos et ad ecclesiasticos viros satis dictum est, quemadmodum cunctos teneat responsio Salvatoris, quod non sit qui a Dei dispensatione inveniatur extraneus, perquiramus Apostoli dictum. Non est potestas nisi a Deo(Rom. XIII, 1). Si a Deo potestas omnis, a Deo rex etiam dispensationis regiae adeptus est dignitatem. Sic dux, sic miles, sic provinciarum rectores, sic urbium rationem reddituri sunt omnes isti, si in ullo creditae potestatis excessere mensuram, si rex justitiam custodivit, si aequitatem tenuit, si potestatem moderatus est, si misericordiam non omisit, si tenuit sic ponderis sui libram, ut in neutram partem potestatis suae trutina [g 1Kb] propensa declinaret, si omnium curam gessit, si civium procuravit quietem, si sic temperavit censum, [Col. 0274B] ut neque militi sufficientia deesset, neque tributarius lassaretur. Et dux praestabit Deo causas, si sequentibus se praebuit virtutis exemplum, si in excubiis pervigil, si in discursibus indefessus, si pacem omnium proprio labore perquisivit. Rationem reddet et miles, si paruit imperatis, si concussit neminem, si accepta stipendia justissimo labore pensavit. Judex quoque judicii sui supernum judicem sustinebit. Et tu qui dominus es domus tuae, dispensatorem positum plusquam dominum volo credas, ut exhibeas conjugi simplicem charitatem, doctrinamque ei quam didiceris in Ecclesia prudenter infundas: cui Apostolus in Ecclesia tacere praecepit, et domi discere te docente, dicens, Mulieres in Ecclesiis taceant; si quid autem volunt discere, domi viros suos interrogent(I Cor. XIV, 34), Filiis impendas [Col. 0274C] affectum sobrium, sollicitam curam, eosque fideliter in Domini enutrias disciplina. Servis victum et vestitum debitum reddas, remittas culpas, minas temperes, imperes disciplinam, et habeas eos fratres progenie coelesti, quos subditos mundana possides servitute. Vos quoque servi debetis domino fidem in ipsa quam geritis servitute, quia qui pio et puro corde carnali domino debitum non reddet obsequium, Deo ante qui corda videt, quam homini tenetur obnoxius, qui te parem fecit per gratiam [Col. 0275A] quem conditio fecerat disparem vilitate servili. De divite quid dicam? qui quanto plus habet, tanto amplius debet.

Desunt nonnulla. Denique simul reddit, simul tradit alteri: quae si noluerit reddere, singulis committat per partes. Et tu, pauper, commissam tibi dispensationem non parvam paupertatis existimes si patienter feras, si ingratus non sis, si sis vel in ipsa necessitate sobrius et frugalis; si danti agas gratias, non danti non ingeras blasphemans injurias; si tantum quaeras quantum dat misericordia, non quantum cupiditas importuna compellit. Certe et tu, pauper, qui libenter petis, da etiam tu libenter petentibus. Sed forte dicis, Non habeo: sit dandi animus, et facultas non deerit largiendi, pone advenienti sellam [Col. 0275B] tuam, pone mensam tuam, candelabrum, lucernam: certe ex eo quod accepisti gratanter appone. Sic Elias (I Reg. XVII), sic Elisaeus (IV Reg. IV) dum declinant ad viduarum vacuas et inopes mansiones, copiose quod viduis deerat, suppleverunt. Adjecit autem Dominus ad confirmationem similitudinis hujus dicendo: Ille autem servus qui cognovit voluntatem domini sui, et non se praeparavit, et non fecit secundum voluntatem ejus, vapulabit multis; qui autem non cognovit et fecit digna plagis, vapulabit paucis. Ille quidem qui per conscientiam peccat [a 1Kb] , merito gravius solvit conscientiae poenas; sed et iste per ignorantiae culpas, plagas ignorantiae non vitabit: Deum sicut contemnere non licet, sic [b 1Kb] non licet ignorare.



SERMO XXVII. [Col. 0275C] De scandalo tollendo.

In procinctu belli semper vigiliae sunt militum distributae, ut insidiis nil liceat, nil pateat dolis. Perniciosissimus nimis est repentinus hostis; nam aut inscios praevenit, aut incautos praeoccupat, aut opprimit dormientes. Hinc est quod Christus rex noster ante saecula per totam saeculi noctem milites suos praemandatis vigiliarum vicibus commonuit contra diaboli, id est, veteris hostis subtilissimum dolum, contra latentes impetus vitiorum, contra criminum insidias irruentes, contra scandala quae nobis variis oriuntur ex causis, contra tentamenta praesentis vitae, contra urentes acies saecularium pressurarum, taliter admonendo: Vigilate et orate, ne intretis in tentationem [Col. 0276A] (Matth. XXVI, 41). [c 1Kb] Et statuens qualiter vigilaretur, adjecit: Et si venerit in secunda vigilia, et si in tertia vigilia venerit, et ita invenerit; beati sunt servi illi, quos cum venerit, invenerit vigilantes (Luc. XII, 39, 37). Et plane beati, quia qui vigilant et anticipant dolos hostium, de Domini sui gloriabuntur adventu. Hodie tamen Dominus ipsas nostrorum ducum contra scandala exsuscitavit, et armavit excubias, dicendo ad discipulos: Impossibile est ut non veniant scandala(Luc. XVII). Hoc est, impossibile est ut non veniant hostes. Et primum fratres scire nos convenit scandala haec quid sint. [d 1Kb] Scandalorum genera sunt diversa, et prima sunt illa quae diaboli fraus parturit. Secunda sunt, quae generat calliditas humana. Tertia sunt, quae parit ipsa ex [Col. 0276B] nobis suspicax et incauta natura. Et a diabolo sunt illa quae fallunt specie, quae praetendunt bona cum mala inferant: sicut illud ad Adam, cum nobis humana abstulit, dum divina promittit (Gen. III). Et illud, quod per Petrum: Non tibi hoc erit, Domine (Matth. XVI). Triumphum crucis vacuare contendit, cum fervere se nimio amore mentitur. Nam cum Dominus loqueretur passionis suae gloriam, respondit per Petrum: Non tibi hoc erit Domine. Venenum quam dulce serpentis: ante facit militem regis sui negare victoriam, servus ipse Dominum quam negaret. Unde Dominus servum post se mittit, scandalum remittit auctori: dicendo ad Petrum: Vade post me; et diabolo: [e 1Kb] Satanas, scandalum mihi es(Matth. XVI, 23). Et vere post Dominum vadit Petrus, quia ut eum [Col. 0276C] sequeretur ad coelum, crucem resupinus ascendit. Sed et illud est scandalum tale, quod fecit Judaeis. Nam lapidem firmandis vestigiis latum, in totam sulcavit, et exasperavit offensam, et totius fundamenti petram vertit in scandalum, ut esset miseris ad ruinam. Ecce pono, inquit, in Sion lapidem offensionis et petram scandali (Isai. VIII, 14). Hinc est quod Psalmista anxia supplicatione deposcit: Custodi me a laqueo quem statuerunt mihi, et a scandalis operantium iniquitatem (Psal. CXL, 9). Et quia transilierat offensam, scandalum vicerat, taliter gloriatur: In petra exaltasti me, et deduxisti me, quia factus es spes mea (Psal. LX, 3, 4). Diximus primum genus scandali, dicamus et secundum quod de humana calliditate diximus evenire. Scandalum populo Israelitico [f 1Kb] Balaam divinator [Col. 0277A] objecit (Num. XXXI; Apoc. II, 14), quando bellatoribus non cum ferratis viris, [a 1Kb] sed cum puellis toto lenocinio fucatis occurrit, ut arma verteret in luxum, triumphum mutaret in infamiam, et in reatum reatus evocaret ultores, et ad summam profanaret totam de turpitudine sanctitatem. Hinc est quod eum Moyses tali notavit sententia cum puniret. Et Balaam, inquit, divinum occidite, quia hic misit scandalum ante filios Israel. Scandalum molitus est Jeroboam (III Reg. XII), qui ex auro vaccas populo in deos figmento miserabili collocavit, ne Deum vivum, ne verum templum, ne divinam legem, ne legitimos reges, ne patrios ritus quaereret: sic populus mancipatus errori scandalum facit juxta Apostolum (I Cor. II), cum quis idolis immolata quasi nihil nocitura manducat, et insensatos [Col. 0277B] lapides, et ligneos deos, qui neque sanctificare, neque pollere quid possunt, tali facto aestimat debere contemni. Sed quod ille fidei arbitratur exemplum, fit ignorantibus erroris occasio, quia non ad contemptum, sed ad cultum provocat nescientes, et convivium religionis videri facit insciis, quos sciens studio derisionis absumit. Unde bene Apostolus concludit et aperit. Et peribit infirmus in tua seientia frater, propter quem Christus mortuus est (I Cor. VIII). Tertium genus est scandali, quod nobis nostris generatur ex sensibus, cum fallimur oculis, cum decipimur auditu, capimur odore, et sapore vitiamur. Unde Eva vetiti et lethalis cibi sic gustu est sauciata, sic visu. Et vidit, inquit, mulier quod bonum est lignum ad manducandum, et quod gratum oculis ad videndum, et speciosum [Col. 0277C] est ad intuendum (Gen. III). Bene ergo Dominus adjecit scandalizare sensus ipsos, dicendo: Si scandalizaverit te oculus tuus, aut manus tua, abscinde, et projice abs te: melius est tibi sine oculo et manu venire ad vitam, quam toto corpore ingredi in gehennam (Matth. V, 18; Marc. IX). Et quamvis Dominus lapsus et vitia jusserit sic nos secare, non membra; tamen si hoc Eva mater humani generis sic fecisset, melius sine oculo et manu in vitam venisset, quam totam posteritatem suam lamentabilem misisset in mortem. Cavere ergo oportet nos, fratres, ne scandalum faciamus aliis, ne vel ipsi alio faciente patiamur. Scandalum est quod offendit sensus, quod mentem turbat, quod confundit intelligentiae puritatem. Scandalum est, quod diabolum fecit ex angelo, quod ex apostolo reddidit proditorem, quod invexit peccatum mundo, [Col. 0278A] quod hominem deduxit ad mortem. Audi Dominum dicentem: Vae mundo a scandalis (Matth. VI). Scandalum sanctos tentat, fatigat [b 1Kb] cautos, incautos dejicit, confundit omnia, conturbat omnes: et licet in praesenti loco Dominus de scandalo suae passionis loquatur, et Judam denotet per quem venit ipsum scandalum scandalorum; tamen ne quis in hoc deveniret, admonuit, dicendo: Impossibile est ut non veniant scandala; vae tamen illi per quem veniunt. Bonum est illi si lapis molaris appendatur collo ejus, et projiciatur in mare, quam scandalizet unum de pusillis istis (Luc. XV). Quare non lapis, sed [c 1Kb] lapis molaris: quia lapis molaris dum triticum terit, dum farinam fundit, a polline furfurem dum secernit, panem pie laborantibus subministrat. Bene ergo illi qui eligit [Col. 0278B] minister scandali magis esse quam pacis, ad collum lapis alligatur molaris, ut hoc illum ad mortem trahat, quod illum trahere debuisset ad vitam: quia sensus ad vitam datos mortis convertit in scandalum, suadendo aliud videre, aliud audire, aliud sentire, aliud sapere, quam erat in Christo, quam erat in scientia salutari. Hinc [d 1Kb] angularem lapidem (Isa. XXVIII, 16), hinc adjutorii lapidem (I Reg. VII, 12), hinc lapidem sine manibus abscissum (Dan. II, 45), qui est Christus, sic pusillorum circuit et traxit ad scandalum, ut non panem vitae, sed panem lacrymarum conficeret et doloris, sicut propheta testatur, dicens: Qui manducatis panem doloris (Is. XXVI, 2). Bene ergo illi, sicut alibi dixit, Ut mola asinaria alligetur collo ejus(Matt. XVIII, 6), et inde sumat poenam, unde sumpsit et sensum, [Col. 0278C] et exaequetur jumentis insipientibus, qui noluit hominibus superna sapientibus comparari.



SERMO XXVIII. De Matthaei Publicani ac divitis vocatione, et de Christo cum Publicanis manducante et apostolos pauperes eligente.

Quod sit virtutibus cognata paupertas, terrena et coelestis comprobat disciplina. Athleta ad luctamen nudus accedit, confligit cum fluctibus nauta nudus, miles in acie non nisi expeditus [e 1Kb] assistit; qui tendit ad philosophiam, totum quod in rebus est ante contemnit. Est ergo virtutibus cognata paupertas; et si paupertas virtutum parens, virtutum socia sic habetur, sapere convenit, quare Christus ad virtutis officium pauperes sic elegit. Petrus et Andreas, Jacobus et Joannes, germanitas combinata, immo congeminata [Col. 0279A] paupertas, in [a 21Kb] apostolorum principes eliguntur: pauperes censu, loco humiles, viles arte, obscuri vita, [b 1Kb] labore communes, addicti vigiliis, fluctibus mancipati, negati honoribus, injuriis dati, praesidio retis, solo piscium captu victum vestitumque conquirentes. Sed in istis quantum vilis mundanus videbatur aspectus, pretiosas tantum animas Dei intuitus tunc videbat. Erant censu pauperes, sed innocentia locupletes; loco humiles, sed sanctitate sublimes, viles arte, sed simplicitate pretiosi; obscuri vita, sed vitae merito perlucentes; labore communes, sed proposito singulares: addicti vigiliis, sed ad coelestes victorias jam vocati; fluctibus mancipati, sed fluctibus non demersi; negati honoribus, ditati magis honoribus, non negati; injuriis dati, sed injuriis non relicti; captores piscium, [Col. 0279B] sed piscatores hominum jam decreti. Venite, inquit, et faciam vos fieri piscatores hominum (Matth. IV, 19); ut vitalis escae jactu, ut hamo coelestis verbi, de mortis gurgite animas ad lucem tollerent sempiternam. Captores piscium fiunt hominum piscatores, de labore transeunt ad laborem, quia labor nescit lassescere [c 1Kb] meditatus. Omnia quae de usu veniunt, non fatigant. Virtus exercitio perseverat. Hinc est quod Apostolos suos Christus humanis laboribus exercere voluit, ut eos indefessos redderet in divinis: voluit eis Deus manere fortitudinem, de exercitio praestare virtutem. Et quia fructus provenit ex labore, voluit eos labores non perdere, sed mutare: ipse ante illis usum laboris indulsit, qui postea eis tolerantiam dedit virtutis. Hinc est quod regna, gentes, carceres, vincula, tormenta, [Col. 0279C] mortes, saevientes homines terris omnibus sic vicerunt. Diximus quod in apostolis amica virtutum, Deo chara, sit electa paupertas. Matthaeum [d 6Kb] de telonio divitem, de usuris locupletem, lucris saeculi onustum quod in apostolatum Christus elegerit, quid dicemus? Hodie Matthaeus de seipso sic coepit: Et cum transiret inde Jesus, vidit hominem sedentem in telonio, Matthaeum nomine; et ait illi, sequere me (Matth. IX). Matthaeus [e 11Kb] publicanus generat nobis non parvam suis [Col. 0280A] quaestibus quaestionem, et magnum nobis negotium sua negotiatione proponit. Sed dicit aliquis: Quam quaestionem? Quod negotium? Deus suscipit pauperes, sed divites non repellit. Habens suscipit et ad se attrahit non habentes. Abraham dives (Luc. XVI), dives Job, David dives. Et quid Abraham beatius? Quid fortius Job? Quid David sanctius? Nam et Abraham post terrenos moerores pias animas et revolantes ad coelum in gremium suae consolationis includit. Et Job in ipsis divitiarum machinis diabolum et ipse vicit, et nobis vincendi eum reliquit exemplum. Abraham sic possedit divitias, ut eas saepe et oblatas contemneret et calcaret indultas (Gen. XIV); et sic diligeret possidere divitias, non a divitiis possideri; habere eas ad largitatis materiam, non ad cupiditatis incendium. [Col. 0280B] Sed ad haec respondetur, fuerunt sanctis innocentes divitae, utpote a Deo datae, non turpiter acquisitae; concessae ad usum vitae, non ad mortis usuram. Matthaeum vero publicanum divitiae, sic cupiditatis publicant magistrum, fornace avaritiae sic coquebant, sic alligabant vinculis cautionum, sacculorum ponderibus sic premebant, ut levari ad innocentiam, ad justitiam surgere, ad virtutem progredi non valeret. Unde et sedere ejus erat jam subsidere, non sedere. Hunc ergo talem ad sua cur vocaverit Christus, cur elegerit ad divina, nisi quaeratur altius facit altissimam quaestionem, et non tantum quaestionem, sed et scandalum, sicut illo tempore circumstantium patefecit intentio. Quomodo enim infirmitas non laboraret humana, quando videbat apud Christum pecuniam sic valere, [Col. 0280C] ut daret fraudulento fidem, venali gratiam, cupiditatis magistro officium largitatis, doctori fenoris magisterium sanctitatis, publicano saeculi coeleste secretum? Urebat videntes, quod usura quae vastat terram tollebatur ad coelum, et hanc quam detestantur homines Deitas advocabat. Sic autem sensisse tunc videntes aperit Matthaeus ipse, qui dicturus vera de se, non potuit haec tacere. Cum autem Jesus discumberet in domo, ecce veniebant multi Publicani et peccatores, et discumbebant [Col. 0281A] cum eo et discipulis ejus. Pharisaei autem videntes, dicebant discipulis ejus: Quare cum Publicanis et peccatoribus manducat magister vester? Et hoc dicebant Pharisaei, ut esset magnum malum, quod et malis poterit displicere: et si erat nefas publicanos Christo participes, [a 1Kb] vel in cibo esse, divinis sociare quid erat publicanum? Fratres, in quaestione hac ingenium laboraret interpretis, si non ipse Dominus, cui fit ipsa quaestio, totum quod est quaestionis auferret. Repetamus ergo ordinem lectionis: Christus quare ad Matthaeum venerit audiamus. [b 1Kb] Cum transiret, inquit, Jesus. Non dixit, cum staret ibi: transivit, et pertransivit inde Jesus, ne Matthaeus remaneret ibi; transivit inde Jesus, ne Matthaeus ibi [c 1Kb] taliter permaneret. Vidit hominem. Non dixit, vidit Matthaeum, [Col. 0281B] quia in Matthaeo hominem liberarat; hoc est, homines quos pecunia possidebat servire Deo nequeunt, pecuniae servientes. Non potestis, inquit, Deo servire et mammonae(Matth. VI). Veni, sequere me. Non dixit, Affer ad me, quia Matthaeum, non Matthaei sacculos requirebat. Veni, sequere me. Hoc est, depone pondera, disrumpe vincula, solve laqueos. Me sequere. Quaere te, perde usuram, ut te valeas invenire. Sed jam Pharisaeis quid responderit, audiamus: Non est opus, inquit, sanis medicus, sed male habentibus. Ecce quare ad Matthaeum venerat Christus, ut avaritiae curaret vulnera, ut saniem sanaret usurae. Euntes, inquit, discite, quid est Misericordiam volo, et non sacrificium. Misericordiam voluit, ut Matthaeus, quod tulerat per miseriam, in misericordias prorogaret; et [Col. 0281C] inde redimeret poenam, unde comparaverat culpam. Non veni vocare justos, sed peccatores. Sic dicens, non repulit justos, sed injustos, qui se [d 1Kb] justos mentiebantur, exclusit. Christus ergo quod ad peccatores venit, peccata delere voluit, non peccatoribus voluit commanere. Quod est [e 1Kb] dare vitam mortuo, hoc largitatem tribuere est avaro. Itaque Christus quod Matthaeum vocat, non est illa pecuniae ratio, sed est ratio tota virtutis. Denique Matthaeus mox factus est terrae pauper, ut dives haberetur in coelo.



SERMO XXIX. De eisdem, et de auro.

Cum Matthaeum publicanum Dominus ad apostolatus fastigium evocat et extollit, dat manum lapsis, spem restituit desperatis, reddidit vitae, quos sibi jam [Col. 0281D] mors detinebat addictos. Cum praeteriret, inquit, Jesus, vidit Levi Alphaei sedentem ad telonium(Marc. II). [Col. 0282A] Sedebat utique, qui stare non poterat pondere cupiditatis oppressus, et ipsa totus conscientia fraudis incurvus. Aurum natura grave, gravius fit avaritia nimis. Hinc est quod plus habentem deprimit quam ferentem, et vehementius aggravat corda quam corpora. Nascitur in terra profunda, sectatur ipsa montium fundamenta, perque ima venarum caecis discurrit anfractibus, et dum suam semper [f 1Kb] repetit ad naturam coelestes animos ad inferna deponit: obscurat sensus semper, alta mentium semper in terrena demergit. Aurum erogare bonum, reponere malum, contemnere validum, fugere persecurum: quod sicut vincere virtutis est, ita felicitatis est evasisse. Auri furor ardentius humano fervet in pectore quam caminus totus ignescit incendiis, et acrius homines [Col. 0282B] dissolvit in terra quam solvitur in calore flammarum. Crudelitatis dominus, saevus hostis, amando laedit, nudat ditando, ipsum etiam captivat aspectum, fidem frangit, violat affectum, vulnerat charitatem, turbat quietem, adimit innocentiam, docet furtum, suadet fraudes, imperat latrocinium. Et quid plura? Hoc est, quod Apostolus dixit: Radix omnium malorum est avaritia(I Tim. VI). Est commutatio sane una, si homo prudens illud ante mittat ad coelum, quam mittatur ab illo, ut stultus, in Tartarum. Mittat per manum pauperis, quia quidquid propter Deum pauperi dedit, ad coelum sine dilatione transmittit. Merito Matthaeum Dominus talibus vinculis absolvi cupiens praepeditum suscitat, dicendo: Sequere me. Hoc est me sequere de supernis ad superna tendentem, et [Col. 0282C] non aurum de inferis ad inferna mergentem. Ubi fuerit thesaurus tuus, illic et cor tuum erit(Matth. VI). Aurum patriarcharum stirpem, progeniem sanctam, tantam germanitatis singularem coronam adeo corrupit, et totius reddidit pietatis extorrem, ut Joseph Aegyptiis, fratrem barbaris, innocentem noxiis, [g 1Kb] ingenuitatem traderent servituti (Gen. XXXVII). Sic siccavit mentes, sic corda depressit, sic quod in eis fuerat humani sensus, ferinam in rabiem commutavit, ut non offensam Dei, non sancti patris dolorem, non proprii sanguinis sensum meminisse permiserit. Intuere quid auro gravius, quod cum mores hominum perdit, perdit et naturam. Aurum Judaicum populum sic suo captivavit aspectu, vicit illecebris, specie perdecepit, ut hoc esse Deum crederent, et Deum verum, Deum tot beneficiis cognitum denegarent; sic [Col. 0282D] convertit homines in jumenta, ut vituli caput, caput suum crederent, et omnium rerum capiti [h 1Kb] caput pecudis [Col. 0283A] anteferrent (Exod. XXXII). Attendite quam sit pernicies ista fugienda, quae cum mores hominum, honestatem, vitamque perdiderit, ipsum quoque Deum voluit homini et contendit auferre. Hoc est, quod Judam fecit esse proditorem, ut hominem cogeret Deum negare, vendere germanum sui sanguinis, distrahere conditorem, et ipsum sanguinem taxare pretio quem sponte Dominus erat nostrum largiturus in pretium (Matth. XXVI). Sed ne multa super hoc generent exempla fastidium, transeamus ad reliqua. Sequere me, et surgens secutus est eum. Saepe legitur et in hoste utilis virtus, saepe in adversario comprobatur. Matthaeus non subtrahitur operi, sed mutatur, et telonium suscipit magis quam relinquit, ut mansura Deo, non homini peritura conquirat, ut non trigesimum [Col. 0283B] in quadragesimum qui quagesimumque nummum tristis redigat supputator; sed trigesimum in sexagesimum et centesimum gaudii fructum laetus recondat divinis commodis profuturum. Et surgens secutus est eum. Generosus animus, qui sic ea quae magna putarat, facile, et quasi nulla contempsit: apparet illum per ignorantiam lucra ante praesentia conquisisse, a quibus ut se sensit, et vidit liberum, sic [a 1Kb] raptus est ad divina. Et factum est, dum accumberet in domo illius, multi Publicani et peccatores discumbebant cum Jesu et discipulis ejus. Discumbebat Jesus plus in Matthaei mente quam [b 1Kb] sigmate, et epulabatur non cibis, sed reditu peccatoris, ut revocaret convivio, collegio, humanitatis affectu, dulcissima [Col. 0283C] sui confabulatione discumbentes, quos sciebat posse judicis agnita potestate dissolvi, percelli terrore majestatis suae, de nuda mox praesentia posse prosterni, velatus humano corpore, qui homini voluit subvenire. Occultavit dominum, qui servis dignatus est fiduciam non negare; majestatem texit, qui fragilem studuit parentis amore complecti. Sed offenduntur Judaei, dicentes: Quare cum Publicanis et peccatoribus manducat et bibit magister vester? Miraris, Judaee, cur misceatur convivio peccatorum, qui propter peccatores et nasci voluit, et non recusavit occidi: oblatras cur peccatorum vinum bibat, qui pro peccatoribus suum sanguinem fudit. Et si vis posse amplius, suscepit ipse peccatum, ne perderet peccatores; [Col. 0283D] in se sententiam suam judex retorsit, ut amasse se peccatores proderet magis solvendo debitum quam donando. Sed talibus ipsum Dominum respondisse [Col. 0284A] sufficiat, Non necesse habent sani medico, sed male habentes; non enim veni vocare justos, sed peccatores. Et quis non erat aegrotus, ipsa generis humani sic aegrotante natura? Ad omnes ergo venit, qui omnes male habentes ut curaret invenit; sed plane mori meruit, qui medicum contempsit ne se accusaret, vel confiteretur aegrotum. Sed dicti sui Dominus aperit mox figuram, dicendo: Non enim veni vocare justos, sed peccatores. Non hic Dominus justos respuit, sed superbos; [c 1Kb] et eos notat, qui cum non sint, esse se jactant justos. Et ubi erant justi, cum juxta prophetam: Non erat qui faceret bonum, non erat usque ad unum(Ps. XIII)? Ut intelligant aegritudinem, medicum, ut curentur, admittant, confiteantur se peccatores, ut modo Christus parens et conviva largiatur veniam, [Col. 0284B] ne post judex ferat in contumaces debitam sine fine sententiam.



SERMO XXX. De eisdem.

Hodierna evangelica lectio Matthaeum publicanum sic in apostolum commutavit, ut qui erat fraudator pecuniae fieret gratiae distributor, et de impietatis schola ad pietatis magisterium perveniret; fieretque doctor misericordiae, qui avaritiae fuerat institutor. Dum transiret Jesus, vidit hominem sedentem in telonio, Matthaeum nomine(Matth. IX). Cum transiret inde Jesus, bene transiret inde: transibat Judaeam, ut veniret ad gentes; praeteribat Synagogam, ut Ecclesia permaneret; praetergrediebatur carnis patriam, [Col. 0284C] ut deitatis suae remearet ad sedem. In Christo, fratres, transitoria est carnis injuria, in quo divinitatis honor est sempiternus. Dum transiret inde, vidit hominem. Vidit plus divinis oculis quam humanis. Vidit hominem, ut peccata hominis non videret. Vidit opus suum, ut despiceret opera peccatorum. Vidit illum Deus, [d 1Kb] ut ille videret Deum. Vidit illum Christus, ut ille pecuniae latebras amplius non videret. Vidit illum christus sedentem, quia pressus cupiditatis pondere, surgere non valebat. Fratres, deterius sedebat in telonio publicanus iste, quam paralyticus, de quo ante diximus, jacebat in lecto. Quia ille carnis patiebatur paralysim, iste mentis; in illo fuerat compago turbata membrorum, in isto totus ordo fuerat [Col. 0284D] sensuum dissipatus; ille jacebat [e 1Kb] captus carne, sedebat corpore et animo iste captivus; ille doloribus succumbebat invitus, iste [f 1Kb] vitiis voluntarius serviebat; [Col. 0285A] iste sibi innocens avaritiae videbatur in crimine, ille se cognoscebat inter vulnera peccatorem; iste lucrorum cumulabat peccata, ille dolorum gemitibus [a 1Kb] peccata delebat. Merito igitur paralytico dicitur, Confide, fili, dimittuntur tibi peccata tua( Matth. IX), quia compensarat delicta doloribus; publicano autem dicitur: Veni, sequere me. Hoc est, ut sequendo me repares quod consequendo pecuniam perdidisti. Sed dicit aliquis: Quare Publicanus, qui major videtur in crimine, major habetur in munere? Nam mox apostolatus certa praeditus dignitate, non solum ipse accepit, sed aliis indulgentiam tribuit peccatorum: totum orbem splendore evangelicae praedicationis irradiat, et paralyticus sola dignus venia vix habetur. Vis nosse quare plus consecutus sit Publicanus? [Col. 0285B] Quia juxta Apostolum, ubi abundavit peccatum, superabundavit et gratia (Rom. V). Scimus ut Publicanus gentilis populi typum teneat, paralyticus Judaici populi sit figura, qui hodieque malae valetudinis tenetur in lecto, ut nisi portatus fuerit fide gentium, oblatus Christo miseratione sanctorum, Christiani populi credulitate salvatus, ad domum fidei, ad domum patriae non potest pervenire. Et discumbente eo in domo, ecce veniebant, inquit, multi publicani et peccatores, et discumbebant cum eo et discipulis ejus. Videntes autem Pharisaei dicebant discipulis ejus, Quare cum publicanis et peccatoribus magister vester manducat? Arguitur Deus, quia inclinat se homini, quare conjacet peccatori, quare esurit [Col. 0285C] [b 1Kb] poenitentiam, quare sitit reditum peccatorum, quare acceptat misericordiae fercula, quare sumit poculum pietatis. Fratres, venit ad prandium Christus, venit ad convivium Vita, ut faceret secum convivere morituros; jacuit Resurrectio, ut de sepulcris surgerent qui jacebant; decubuit indulgentia, ut peccatores levaret ad veniam; venit ad humanitatem divinitas, ut ad divinitatem veniret humanitas; venit judex ad reorum prandium, ut humanitas praeveniret reatus sententiam; venit ad languentes medicus, ut reficeret convescendo defessos; inclinavit pastor bonus humeros suos, ut ovem perditam salutares reportaret ad caulas. Sed hoc Pharisaeus detestatur et arguit, qui prandium Dominicum putat non virtutis [Col. 0285D] esse, sed ventris; non spiritus, sed carnis; non divinae bonitatis, sed voluptatis humanae; terreni luxus, non gratiae coelestis. Sic, sic se videt, qui Deum non videt. Quis arguit medicum [c 1Kb] jacentibus conjacentem, nisi humanae salutis inimicus? quis pastorem subnixum lasso pecori reprehendit, nisi qui lucrosi [Col. 0286A] gregis amorem nescit? quis judicem de pietate judicat, nisi ille qui fuerit desperatus? quis communionem Dei, nisi sacrilegus, spernit? indulgentiam quis, nisi crudelis horrescit? Quare magister vester cum Publicanis et peccatoribus manducat? Et quis est peccator, nisi qui se peccatorem negat? [d 1Kb] Magis ipse peccator est, et, ut verius dicam, ipse jam peccatum est, qui se jam non intelligit peccatorem. Et quis injustus, nisi qui se judicat justum? Legisti, Pharisaee, quia non justificabitur in conspectu tuo omnis vivens(Ps. CXLII). Quamdiu sumus in mortali corpore, et fragilitas dominatur in nobis; et si actu peccata vincimus, vincere peccata cogitationum non possumus, et injustitias fugere: qui si corpore possumus [Col. 0286B] evitare, et si conscientiam malam devincere valemus, culpas negligentiae, ignorantiae peccata quemadmodum possumus abolere? Pharisaee, confitere peccatum, ut Christi venire possis ad mensam, ut sit tibi panis Christus et panis ipse frangatur in tuorum veniam peccatorum, ut fiat tibi poculum Christus, qui in tuorum delictorum remissionem funditur. Pharisaee, prande cum peccatoribus, ut possis prandere cum Christo; agnosce te peccatorem, ut tecum prandeat Christus; intra cum peccatoribus convivium Domini tui, ut possis non esse peccator; intra domum misericordiae cum Christi venia, ne cum tua justitia extra domum misericordiae puniaris exclusus: agnosce Christum, audi Christum, audi Dominum tuum, audi coelestem medicum, calumnias [Col. 0286C] tuas peremptorie confutantem. Non est opus sanis medicus, sed male habentibus. Si vis curam, agnosce languorem. Non veni vocare justos, sed peccatores. Si cupis misericordiam, confitere peccatum. Euntes, inquit, discite quid est, Misericordiam volo, et non sacrificium(Ose. VI). Christus misericordiam vult, et non sacrificium; aut quod sacrificium quaeret, qui ut te quaereret sacrificium factus est ipse? Non veni vocare justos, sed peccatores. Non repulit justos, sed quia sine Christo innocens non habetur in terris. Non veni vocare justos, sed peccatores. Sic dicendo non repulit justos, sed quia omnes reperit peccatores. Audi Psalmistam. Dominus de coelo prospexit super filios hominum, ut videat si est intelligens [Col. 0286D] aut requirens Deum. Omnes declinaverunt, simul inutiles facti sunt; non est qui faciat bonum, non est usque ad unum(Psalm. XIII). Fratres simus, simus peccatores confessione nostra, ut Christi venia non simus peccatores.


[Col. 0287A]
SERMO XXXI. De Pharisaeorum et discipulorum Joannis jejunio.

Bonitas virtutum mater, malitia origo vitiorum; virtutes comitatur gloria, inhaeret vitiis cognata confusio; sicut vitia teguntur dolis, ita illustrantur libertate virtutes. Hinc est quod Christus virtutum lux, agebat libere, loquebatur pure, praestabat ut Deus, patiebatur ut parens, ut dominus arguebat: Judaei vero viperinum germen, [a 1Kb] genitricis mors, genitoris occisio, dum perimunt Christum Synagogae matris uterum diruperunt. Vere sicut scriptum est: Progenies viperarum(Matth. III) submittebant capita, adulabantur lingua, vulnera dabant dolis, blasphemiis [Col. 0287B] venena fundebant: et quasi non sufficeret ad odium contemptus, despectus ad injuriam, sic Christum per sequebantur insidiis, tentabant dolis, interrogatione pulsabant, appetebant contumeliis, et tota cupidi simulatione vallabant. Objiciebant curandos sabbato, ut si non curasset, fieret de impossibilitate contemptus; de lege manaret calumnia si curasset. Interrogabant in qua potestate faceret sua jussione virtutes (Luc. XX), ut si dixisset, deitatis, invidiam commoverent; si tacuisset, artis magicae crimen inferrent. Dicebant enim in Beelzebub principe daemoniorum ejicit daemonia(Matth. XII): et, sicut hodie lectum est, apud discipulos in magistrum notam de Publicanorum convivio componebant. Apud magistrum discipulos jejunii nescios gulae deditos accusabant; sed [Col. 0287C] discipulis de magistro, magistro de discipulis odiorum causas, discordiae semina livore jactabant. Accesserunt, inquit, discipuli Joannis, dicentes: Quare nos et Pharisaei jejunamus frequenter, discipuli autem tui non jejunant(Matth. IX)? Et cum discipulis Joannis quae societas Pharisaeis? nisi quia junxerat [b 1Kb] invidia, quos disjunxerat disciplina. Hic jam sua perdit jura zelus, junxit disjungere consuetus. Judaei postponi Moysen Domino non ferebant, discipuli [Col. 0288A] Joannis Christum nolebant Joanni ullatenus anteferri: sic in Christum fremebant utrique livore communi. Quare nos et Pharisaei jejunamus frequenter, discipuli autem tui non jejunant? Quare? quia penes vos [c 1Kb] est de lege, non de voluntate, jejunium; jejunium non jejunantem respicit, sed lubentem. Et quis vobis jejunii fructus est, qui jejunium jejunatis invitum? Jejunium est singulare sanctitatis aratrum, colit corda, eradicat crimina, evellit delicta, vitia subruit, charitatem serit, copiam nutrit, parat innocentiae messem. Discipuli ergo Christi in tota sanctitatis segete constituti, et virtutum manipulos colligentes, habentes panem jam novi fructus, inveterata non possunt jejunia jejunare. Quae jactantur verbis, pallore proponuntur, [Col. 0288B] venditantur defectu, placent humanis oculis, non divinis. Quare nos et Pharisaei jejunamus frequenter, discipuli autem tui non jejunant? Respondit Dominus: Numquid possunt filii sponsi [d 9Kb] jejunare, quamdiu cum illis est sponsus? Quid est hoc? Interrogatus Joannes sponsum esse sic testatus est Christum: Qui habet sponsam sponsus est; amicus autem sponsi, qui stat et audit cum gaudio, gaudet propter vocem sponsi(Joan. III). Convenienter ergo discipulis Joannes magistri sui voce respondit, ut vel illi crederent et non cogerent tempora sponsi laeta tristis intrare jejunii: quia qui quaerit sponsam jejunia seponit, relinquit austera, totum se dat gaudiis, epuiis indulget, totus blandus, totus amabilis, totus festivus incedit, et facit totum quod sponsae tenera requirit affectio. Christus [Col. 0288C] ergo qui tunc [e 1Kb] Ecclesiam desponsabat, indulgebat se mensis, convivantibus se non negabat, humanum, comem, blandum se pia charitate reddebat, donec divinis humana conjungeret, et faceret de terrena societate coeleste consortium. Adjecit Dominus dicens: Nemo immittit commissuram panni rudis in vestimentum vetus, tollit enim [f 1Kb] plenitudinem ejus a vestimento, et pejor scissura fit. Antiquae legis supellectilem dicit [g 1Kb] Judaicis studiis attritam, corruptis [Col. 0289A] sensibus, sectis scissam, impuris actibus obsoletam. [a 1Kb] Pannum rudem Evangelii nuncupat indumentum. Sed audi pannum non scissurae partem, sed principium texturae. Tunc enim primum regalis indumenti tela de Christi vellere texebatur, de vellere quod dabat Agnus. Agnus Dei qui tollit peccata mundi (Joan. I). Texebatur autem regium vestimentum, quod in purpureum fulgorem cruor tingeret passionis. Merito ergo Christus hunc pannum rudem Judaicae vetustati prohibebat immitti, ne pejor scissura fieret, si Judaicam vetustatem novitas scinderet Christiana. Et geminat exemplum, dicens: Neque mittunt vinum novum in utres veteres, alioquin rumpunt utres; et vinum effunditur, et utres pereunt; sed vinum novum mittunt in utres novos, et ambo conservantur. [Col. 0289B] Utres veteres Judaeos vocat; novos utres nuncupat Christianos: quia sicut [b 16Kb] utres pellium ab omni squalore purgantur, et pigmentis liniuntur odoratis, ut saporem vini possint inviolabilem custodire, ita jejuniis corpora humana ab omni carnalium delictorum squalore purgantur, et fiunt utres divinis torcularibus apti, ut de [c 1Kb] prelo crucis accipiant vinum novum, et incorruptam novitatem conservent. Sed hoc sicut accipiunt Christiani; ita Judaei, nisi Christiani fuerint, non habebunt: qui corrupti vitiis et inveterati malis, vinum novum quod est Evangelii verbum, sic acceperint [d 1Kb] ut rumpantur et fundant. Agnoscendum est ergo quia Christus per exempla haec non discipulos suos noluit jejunare, sed noluit [Col. 0289C] jejunium verum fraudulento miscere jejunio.



SERMO XXXII. De eo qui habebat manum aridam.

Omnia signorum Christi opera stupenda virtutum, non humanitus, neque casu, sed divina procuratione credenda sunt evenisse, sicut hodie nobis evangelicum demonstravit eloquium. Et intravit, inquit, Jesus in synagogam, et [e 1Kb] erat ibi homo habens manum aridam (Marc. III). Christus quidem [f 1Kb] ingreditur synagogam, [Col. 0290A] sed Judaeus nec recipit intrantem, nec agnoscit praesentem, [g 1Kb] nec operantem caecatus intelligit. Cernite quam nihil sit praesentia corporalis, ubi fuerit mentis miseranda separatio; sicut contra nihil efficit absentia corporalis, ubi corda fuerint sociata per fidem.Et erat ibi homo, habens manum aridam. In hoc homine omnium hominum imago figuratur, in hoc geritur cura cunctorum, in hoc universorum sanitas diu exspectata reparatur. Aruerat enim manus hominis magis stupore fidei [h 1Kb] quam siccitate nervorum, et plus culpa conscientiae quam debilitate carnali. Antiqua nimis ista erat, et quae in ipso mundi principio contigerat aegritudo, nec arte hominis aut beneficio poterat haec curari; quae justa Dei fuerat indignatione contracta, tetigerat vetita, inconcessa praesumpserat, [Col. 0290B] cum se ad arborem sciendi bonum, malumque porrexerat (Gen. III), auctore indigebat, non qui [i 8Kb] malagma imponeret, sed qui posset illatam relaxare sententiam, et ignoscendo resolvere quod religaverat indignando. In hoc homine nostrae tantum geritur umbra sanitatis, perfecta autem salus nobis reservatur in Christo, quia tunc ariditas nostrae manus miserando dissolvitur, cum cruore perfunditur Dominicae passionis, cum illo vitali ligno crucis extenditur, cum carpit fructuosam de dolore virtutem, cum totam arborem salutis amplectitur, cum clavis Domini corpus affigitur, quo numquam ad arborem concupiscentiae, et aridae redeat voluntatis. Observabant, inquit, pharisaei si sabbatis curaret, ut accusarent [Col. 0290C] eum. Ad infamiam judicis et nequitiam cognitoris, [j 1Kb] quaeritur de cura crimen, de pietate accusatio, reatus de virtute, de salute supplicium. Sed mirum non est: semper offendunt bona malos, pia impios, sancta profanos; aut quando non lascivus disciplinam, virtutem vitiosus, innocentiam criminosus accusat? Observabant solliciti sacerdotes sabbatis, non si peccaret, sed si curaret, ut accusarent eum. Amatores criminum invigilant, insidiantur in accusatione virtutum, quasi contra salutem, non pro [Col. 0291A] salute sabbatum sit provisum. Si sabbatis curaret; observant: tali legis interprete, non dico laborat nimis, sed funditus et exspirat aegrotus. Sabbatum non impie curam denegavit infirmis, sed tota pietate aliquoties quietem praestitit fessis nimio labore mortalibus. Et ait homini habenti manum aridam: Surge in medium, professor debilitatis propriae, supernae pietatis exactor, testis divinae virtutis, Judaicae incredulitatis assertor. Surge in medium, ut quos non compungit virtus tanta signorum, quos non opera tantae salutis inclinant, [a 1Kb] vel debilitatis tantae miseratio constringat et mitiget. Tunc dicit eis, [b 1Kb] licet sabbatis benefacere an male; animam salvam facere, an perdere? Hoc dicendo, bonitatem commendat operis sui, et illorum malitiae conceptae conscientiam [Col. 0291B] accusat: quia cum ille hominem salvum facere corpore animoque gestiret, illi eum accusandi studio perdere moliuntur, qui et patiebantur eum sabbatis curare; insidiantes animo utrum curaret, ut cum curasset, sensus sui malignitate damnarentur, et essent tali patientia quam ipsa malitia nequiores, et plus furentes dolo quam tali judicio dementes. At illi tacebant, et circumspiciens eos cum ira, contristatus super caecitate cordis eorum. Circumspiciens dixit, non conspiciens, id est, non tantum faciem ut homo intuens, sed ut Deus corpora, corda, mentes, sensus, praeterita, praesentia, futura contemplatus. Circumspiciens eos cum ira, contristatus. [c 13Kb] Irascitur ut dominus, contristatur ut parens, dolet ut homo, intuetur [Col. 0291C] ut Deus. Dicit homini, extende manum tuam; et extendit, et restituta est manus illius. Extende manum tuam: [d 9Kb] jussione solvitur, quae fuerat jussione [Col. 0292A] devincta. Extende manum tuam. [e 1Kb] Agnovit poena judicem, opus Deum, indulgentia prodidit conditorem. Orate, fratres, ut sola Synagoga tali debilitate fuscetur; nec sit in Ecclesia cujus manum arefaciat cupiditas, contrahat avaritia, rapina debilitet, tenacitas aegrotam constringat: sed si acciderit idipsum, audiat Dominum et cito eam in opere pietatis extendat, relaxet, et in misericordia, in eleemosynis porrigat. Sanari nescit, qui nescit pauperi fenerari. Tunc egressi Pharisaei statim cum Herodianis consilium faciebant, quomodo eum perderent. Semper Judaeus [f 2Kb] Herodianis jungitur, [g 1Kb] ut invadat Christianos. Jesus, inquit, cum discipulis secessit ad mare. [h 1Kb] Ut comparatione fluctuum praviorem Judaeorum [Col. 0292B] probaret et demonstraret errorem. Sed quia Jesus, [i 1Kb] deserviente navicula, id est, Ecclesia, sequestratur a confusione turbarum, et Christiani populi gubernator residet indefessus vario genere medendi, et imperavit ventis et mari (Marc. IV) [j 1Kb] ut tandem tranquillitatis obedientia conquiescant, juxta prophetam: Dirumpamus vincula eorum, et projiciamus a nobis jugum ipsorum (Psal. II), ut sub jugo pietatis manentes, divinae gloriae mereamur esse participes.



SERMO XXXIII. De filia archisynagogi, degue muliere sanguinis pro fluvio laborante.

[k 1Kb] Audituri estis hodie, fratres, et, sancto evangelista Marco referente, mecum pariter cognituri qualiter [Col. 0292C] ante Christum Synagogae prolabitur et proruit principatus, et eum duplici modo Deum et Dominum confitetur, cum adoret pro legis imperio sic dicentis: [Col. 0293A] Dominum Deum tuum adorabis (Deut. VI) et redditorem vitae indicat, cum salutem filiae morientis implorat. Venit, ait, ad eum quidam archisynagogus nomine Jairus: et videns eum, procidit ante pedes ejus, et deprecabatur eum multum dicens, Filia mea in extremis est; veni, impone manum tuam super eam, ut salva sit et vivat (Marc. V). Antequam sermo evangelici sensus aperiat sacramentum, libet in hoc loco paululum parentum prodere passiones, quas sumunt et proferunt de affectibus et amore filiorum. Circumstante familia inter tenera et blanda obsequia propinquorum, molli filia decumbit in lectulo: pater pronus sicca jacet et versatur in terra; illa deficit corpore, hic mente et animo contabescit; illa secretas languoris sui sustinet passiones, hic foedus et lugubris totus, toto fertur [Col. 0293B] et jactatur in populo; illa moritur ad quietem, hic vivit ad poenam. Et certe omisimus anxia parentum vota cum gignunt: [a 1Kb] periculosos ordines sobolem cum producunt, cum nutriunt, moestos labores et juges poenas cum fuerint aegrotantes: pejor est mortis dies [b 1Kb] pignora cum praecedunt. Heu me! cur tanta filii nesciunt? cur ista non sentiunt? cur vicem parentibus reddere non desudant? et tamen parentum pietas perseverat: quia quidquid filiis parentes impenderint, repensabit parentibus parens omnium Deus. Sed ad proposita redeamus. Venit autem quidam archisynagogus, nomine Jairus, et videns eum procidit ante pedes ejus, et deprecabatur eum multum, dicens: Filia mea in extremis est; veni, et impone manum [Col. 0293C] tuam super eam, ut salva sit. Quod supplicatione flebili extrema filiae sic lamentatur, quo remedium languoris sic postulat, desperatum satis probat et demonstrat affectum; unde est quod curae ordinem sic deposcit: Veni, impone manum tuam super eam. Aegrotus non quemadmodum curetur imperat, sed tantum ut curetur implorat. Sed cum esset [c 1Kb] archisynagogus, legis notitiam hic habebat; et cum verbo caetera, hominem manu Dei legerat esse figuratum. Credidit ergo Deo, quia eadem manu qua creatam senserat filiam, recreari et reduci [d 1Kb] posset ad vitam. Cognovimus quid sit. Veni, et impone manum tuam super eam. Ut qui sponte posuit ad creandum, ad reparandum [e 1Kb] iterum exoratus [Col. 0294A] imponat. Hoc est quod propheta fatetur, cum decantat in Psalmis: Tu formasti me, et posuisti super me manum tuam (Psalm. CXXXVIII). Quia qui posuit cum formaret ex nihilo, imposuit iterum, ut reformaret ex perdito. Denique idem Psalmista, ut manus hujus salutare sensit, et adeptus est largitatem, repetitam prorupit in vocem: Dextera, inquit, Domini fecit virtutem, dextera Domini exaltavit me; dextera Domini fecit virtutem (Psal. CXVII). Et ut meruisse se quod archisynagogus poposcerat demonstraret, adjecit: Non moriar, sed vivam. Ille, cum peteret, dixerat: Veni, impone manum tuam, ut salva sit, et vivat; hic jam consecutus exsultat: Non moriar, sed vivam. Dextera Domini Christus est, sicut prophetico docemur eloquio. Et vere fecit virtutem diabolum dum [Col. 0294B] debellat; dum alligato forti, sicut ipse dixit, vasa fortis diripit (Matth. XII); dum infernum destruit, dum ipsam mortificat mortem. Et vere exaltavit nos, quos de profundo extulit, et elevavit ad coelum. Sed jam ad mulierem sermo transeat, quae occulto vulneri et verecundo languori remedium sic quaesivit, ut et suum [f 1Kb] pudorem tegeret, et curantis reverentiam custodiret. Et abiit cum illo, et sequebatur, inquit, eum turba multa, et comprimebant eum: et ecce mulier quae erat in profluvio sanguinis annis duodecim, et fuerat multa perpessa a compluribus medicis, et erogaverat omnia sua, nec profecerat quidquam, sed deterius habebat, cum audisset de Jesu, venit in turba retro, et tetigit vestimentum ejus, dicens: Si vel vestimentum [Col. 0294C] ejus tetigero, salva ero. Et confestim [g 6Kb] siccatus est fons sanguinis ejus, et sensit corpore quod curata est a plaga. Non tantum duo maria confunduntur fluctibus suis, quantum mulieris hujus animus ancipiti cogitationum cumulo jactabatur. Post certamina desperata medicorum, [h 1Kb] post medicamina sumptuosa, post inanem et antiquissimam curam, ubi [i 1Kb] ars et peritia jam defecerat curantem, ubi languentis omnis jam consumpta fuerat substantia, [j 1Kb] ipsi auctori verecundum vulnus non casu, sed divinitus occurrit, ut quod humana arte tot annis curari non potuit, sola fide et humilitate curaretur. Mulier stabat eminus, quam natura pudore perfuderat, quam per hoc [Col. 0295A] immundam Judaica lex notarat, dicens: Immunda erit, et sanctum non continget (Lev. XIV); contingere metuens, ne Judaicum furorem, ne legis posset subire sententiam. Dicere non est ausa, ne circumstantium confunderet et oneraret auditum, ne fieret populorum fabula, quae tot annis [a 21Kb] stadium et fuerat passionum. Siquidem et amplius ferre et sustinere dolor diuturnus et continuus non sinebat, et deliberandi tempus Christi praetereuntis celeritas amputabat, et e contra noverat quod tacenti, quod occultanti, morbum suum sanitas non daretur. Inter haec bella cogitationum, solam salutis viam mulier, curam ut furaretur, invenit, ut raperet tacita quod petere non valebat, et pro sua verecundia et pro reverentia praestaturi; et quae non merebatur corpore, [Col. 0295B] corde perveniret ad medicum, fide Deum, manu tantum tangeret vestimentum: sciens hanc fraudem non solum veniam, sed et remedium praestaturam, quam non voluntas, sed necessitas verecunda generavit; praesertim cum et furantis lucrum quaereret, et ei cui auferebatur nullum gigneret detrimentum. [b 1Kb] Pium latrocinium, quod ministra fide, fide attrahente committitur. Ecce ubi virtus est quaesita contrariis, ubi fraus fide conveniente quod nitebatur obtinuit. Mulier inter comprimentes, ut nesciretur accedit, et praesumpsit furari se posse curam fide sola, ut habitu lateret et corpore; retro accedit, et ad videndum se judicabat indignam. Curavit fides intra ictum temporis, quod duodecim annis ars humana [Col. 0295C] curare non potuit. Post hoc exemplum suo vitio longa trahit in languoribus tempora, et sua negligentia diu laborat, qui sola fide nescit curari, sed aromatum dispendiis onerari. [c 9Kb] Tetigit vestimentum mulier, et curata est: et ab antiquo est absoluta languore. Miseri, qui quotidie corpus Domini tractamus et sumimus, et a nostris vulneribus non curamur. Non Christus infirmantibus, sed fides deest: nam multo magis modo in nobis [d 1Kb] manens poterit [Col. 0296A] vulneratos curare, qui latentem mulierem praeteriens sic curavit. Sufficit hodie, fratres, furta fidei, et Domini praetereuntis narrasse virtutem: cur autem Dominus veluti ignorans quaerit, quam virtutis suae opere scit curatam, quia nunc longum est, sequenti sermone narrabimus.



SERMO XXXIV. De eisdem.

Omnes evangelicae lectiones, fratres charissimi, magna nobis et praesentis, et futurae vitae commoda largiuntur. Sed hodierna lectio, et totum quod est spei, contulit, et quidquid est desperationis exclusit. Est nobis dura et deflenda conditio: peccare nos [e 1Kb] cogit fragilitas innata, et confiteri prohibet confusio cognata peccati; malum enim facere pudor non [Col. 0296B] est, et pudor est confiteri: timemus dicere, quod committere non timemus. Sed hodie [f 1Kb] mulier, cum quaereret medicinam tacitam [g 1Kb] vulneri verecundo, invenit silentium, per quod possit peccator ad veniam pervenire. Prima est felicitas in peccatorum turpitudinem non venisse, sed felicitas est secunda peccatorum veniam peccatis latentibus invenisse. Hoc propheta senserat, qui dicebat: Beati, quorum remissae sunt iniquitates: et quorum tecta sunt peccata (Psal. XXXI). Ecce, inquit evangelista, mulier, quae sanguinis fluxum patiebatur ab annis duodecim, accessit retro et tetigit fimbriam vestimenti ejus (Matth. IX). Confugit mulier ad fidem subitam, cui longa defecerat cura: quae confundebatur medicinam petere, furari voluit [Col. 0296C] sanitatem; nesciri se ab eo voluit, a quo se credidit posse salvari. Ut aer ventorum turbine, sic cogitationum procellis mulier turbabatur: confligebat cum fide causa, cum timore spes, necessitas cum pudore; timoris frigus exstinguebat crudelitatis ardorem, obscurabat lucem fidei [h 1Kb] vis pudoris, spei confidentiam necessitas verecunda frangebat. Sic mulier magni maris instar confusis aestibus jactabatur: quaerebat quomodo faceret occultum de publico, de turba secretum; [Col. 0297A] agebat ut sibi et rediret sanitas, et verecundia non periret; curabat ne cura sua ad curantis redundaret injuriam; providebat ut redderetur sibi salus, salva reverentia Salvatoris. Tali ergo sensu mulier merito [a 1Kb] de summitate fimbriae pervenit totam ad deitatis summam. Accessit, inquit, retro. Sed ubi retro? Et tetigit fimbriam vestimenti ejus. Accessit retro. Sed ubi? Retro nil erat, ibi faciem quam declinabat invenit. Erat in Christo [b 1Kb] corpus multiplex, sed erat [c 1Kb] deitas simplex; erat totus oculus, qui post se supplicem sic videbat. Accessit retro, et tetigit fimbriam vestimenti ejus. O quid ista mulier vidit habitare in interioribus Christi, quae [d 1Kb] in Christi fimbria divinitatis totam vidit inhabitare virtutem! O quam docuit mulier quantum sit corpus Christi, quae in Christi [Col. 0297B] fimbria tantum esse monstravit! Audiant Christiani, qui quotidie corpus Christi attingunt, [e 1Kb] quamnam de ipso corpore sumere possunt medicinam, quando mulier totam rapuit de sola Christi fimbria sanitatem. Sed quod nobis flendum est, [f 1Kb] mulier de vulnere medicinam tulit, nobis medicina ipsa retorquetur in vulnus. Hinc est quod Apostolus tangentes indigne corpus Christi taliter admonet, et deplorat: Qui enim tangit indigne corpus Christi, judicium sibi sumit. Et quod inde temeritas infirmitatem capiat, unde fides accipere debebat sanitatem, rursus intulit: Propterea inter vos multi infirmi et imbecilles, et dormiunt multi (I Cor. XI). Item dormientes mortuos dicit, quos luget in vivo corpore jam sepultos. Petrus et Paulus, [Col. 0297C] principes fidei Christianae, notitiam nominis Christi toto orbe diffuderunt; mulier accedendi ad Christum prima tradidit disciplinam; mulier prima dedit formam quomodo peccator [g 1Kb] tacita confessione deleat sine confusione peccatum; quomodo delinquens, soli Deo cognitus, de reatu nudare apud homines verecunda conscientiae non cogatur; quomodo homo possit venia judicium praevenire. At Jesus, inquit, conversus, et videns eam, inquit, Confide, filia, fides tua te salvam fecit. At Jesus conversus non motu corporis, sed divinitatis aspectu. Christus conversus est ad mulierem, ut mulier converteretur ad Christum, ut ab ipso curam sumeret unde sumpserat vitam, et [Col. 0298A] sciret sibi praesentis vulneris causam fuisse perpetuae rem salutis. Conversus et videns eam. Vidit eam divinis oculis, non humanis; vidit ut saluti redderet, non ut agnosceret quam sciebat; vidit eam; donatur bonis, malis caret, quem viderit Deus. Hoc universitas sentit ex usu, de felicibus sic dicendo: Vidit illum Deus. Vidit ergo istam Deus, quam curando reddidit sic felicem. Et quid plura? Christus mulieris docuit exemplo, quam [h 1Kb] fides sola totam proficiat ad salutem. Sed de Synagogae principe jam loquamur, qui dum Christum ducit ad filiam suam, viam dedit qua mulier perveniret ad Christum. Sic coepit hodiernae principium lectionis. Ecce princeps unus accedens adorabat eum, dicens: Domine, filia mea modo defuncta est, sed veni, impone manum tuam super eam, et [Col. 0298B] vivet. Futurorum praescium Christum non latebat quod praedictae mulieris eveniret occursus: per quam Judaeorum princeps disceret Deum non movendum locis, non itinere ducendum, non trahendum praesentia corporali, sed credendum quam sit Deus ubique praesens, [i 1Kb] ubique totus, ubique semper; et quam totum possit jussu facere, non labore; virtutes mittere, non deferre; mortem non manu, sed imperio effugare; vitam non arte reddere, sed praecepto. Filia mea modo defuncta est, sed veni. Hoc est dicere: Adhuc vitae manet calor, adhuc animae vestigia videntur, adhuc est in via spiritus, adhuc dominus domus habet filiam, adhuc mortuam tartarus nescit; ergo ut euntem possis animam retinere, festina. [Col. 0298C] Stultus putavit Christum non posse suscitare mortuam, nisi teneret. Hinc est quod Christus ubi pervenit ad domum, et vidit puellam quasi perditam fleri, ut infideles animos promoveret ad fidem, dormire eam dicit, non defunctam, ut crederent [j 1Kb] facilius de morte posse surgere quam de somno. Non est, inquit, mortua puella, sed dormit. Et vere apud Deum mors somnus est: quia velocius Deus mortuum ad vitam suscitat quam de somno dormiens ab homine suscitetur, et ante Deus frigentibus morte membris vivificantem refundit calorem, quam homo sepultis somno corporibus vigorem possit infundere. Audi Apostolum: In momento, in ictu oculi, mortui [Col. 0299A] resurgent (I Cor. XV). B. Apostolus quia velocitatem resurrectionis non potuit referre verbis, aptavit exemplis. Aut quomodo ibi celeritatem sermonis perstringeret, ubi ipsam celeritatem praevenit vis divina? At quomodo apparet ibi tempus, ubi aeterna sine tempore res donatur! Sicut [a 1Kb] temporalitatem tempus attulit, sic exclusit aeternitas tempus.



SERMO XXXV. De muliere profluvio sanguinis obnoxia.

Quid sit Christum tangere, hodie docuit mulier in profluvio sanguinis constituta: quae cum tangit fimbriam Christi, tum divini pectoris pulsat arcanum, et [b 1Kb] furto fidei summam rapuit de fimbriae summitate virtutem. Felix fraus, quae et [c 1Kb] lucrum salutis contulit, [Col. 0299B] et damna sustulit mox pudoris. Probat hoc evangelicae lectionis auditus. Ecce, inquit, mulier quae sanguinis fluxum patiebatur duodecim annis, accedens retro, tetigit fimbriam vestimenti ejus, dicens intra se: Si tetigero tantum vestimentum ejus, salva ero (Matth. IX). In arduis languoribus dat crebro consilium vis doloris, in desperatis causis est saepe magistra necessitas, invenit ipsa sibi passio medicinam. Hinc est quod mulier verecundo vulneri qualiter subveniret invenit, ut fidei insinuaret silentio quod insinuare publico clamore non poterat, ut secreta spiritus via coelestem perveniret ad medicum, ad quem pervenire manifesto carnis itinere non valebat. Dabat audaciam multam pietas curantis, sed fiduciam pudendi languoris necessitas auferebat; cogebat ad Christum doloris accedere magnitudo, sed [d 1Kb] adire [Col. 0299C] Christum foeditas ulceris non sinebat. Sic anceps mulier, et fidei trepidante consilio, [e 1Kb] maluit de fide judicari quam de foedo vulnere sic perire. Accessit retro, et tetigit fimbriam vestimenti ejus. Sciens quod Deum [f 1Kb] nec tactus polluit, nec offendit visus, nec odor exasperat, nec auditus sauciat, nec inquinat humana cogitatio. Nam si sol tangit stercora, non tamen stercoribus inquinatur, quanto magis creator solis tangit omnia, et tamen non potest ullis contactibus inquinari? Et si medicus cum saniem vulnerum tractat, cum curat verecunda membrorum, non injuriam computat, sed honorem: quanto magis Deus non arbitratur injuriam, dum vulnera nostra curando respicit, tangit ad remedium, [Col. 0299D] visitat ad salutem? Dei conspectum offendunt peccatorum vulnera, non dolorum; morbi criminum, [Col. 0300A] non corporum passiones; vitiorum sanies, non viscerum fluxus: quia homo habetur voluntarius in delictis, in languoribus tenetur invitus. Hinc est quod peccator poenam recipit, aegrotus recipit curam. Mulier ergo non [g 1Kb] voluntatis conscia, sed doloris, nec confusa crimine, sed confusa languore, accessit retro, ut turbae declinaret oculos, non Christi vitaret aspectum; a populis nesciri voluit, non a Christo; gestivit non Deum latere, sed hommes: quia non nisi a solo Deo potuit latens videri, audiri tacens, celata curari. Accessit et tetigit fimbriam vestimenti ejus. Quia in Christo nil postremum credidit, nil judicavit extremum; quia nec minoratur Deus in homine, nec virtus attenuatur in fimbria, nec coelestis natura membrorum variatur officiis. Hinc est quod mulier [Col. 0300B] per dorsum pervenit ad faciem, per vestimentum penetravit interna, et per fimbriam capitis tetigit summitatem. Nec hoc sine mysterio; audite prophetam dicentem: Sicut unguentum quod descendit in oram vestimenti ejus (Psal. CXXXII). Videtis, fratres, in fimbriam vestimenti hujus totam plenitudinem divini chrismatis, totam divini capitis transisse virtutem. Scienter ergo mulier sacram Christi fimbriam gestivit attingere, ut de occulto mysterio vulneris posset sumere medicinam. Fratres, magna haec mulier, et nimium permiranda, quae scientia doctores legis vicit, sacramento omnes Judaeos superavit, fide praecessit apostolum. Nam Judaea cum scribis et doctoribus suis Deum totum despexit in corpore: Thomas apostolus ut Christum Deum crederet, immisit manus, [Col. 0300C] injecit digitos, patefecit vulnera; et ut Christum crederet, [h 1Kb] iterum pati compulit Christum ( Joan. XX). Sed haec mulier quam personam teneat, cujus typum praeferat, cujus praesentet imaginem, spirituali intelligentia perquiramus. Quae est ista quam sic genuinus sanguis, naturalis debilitas, originalis morbus, ad causas mortis, ad lethale vulnus, ad foedi languoris adduxit angustias? et quam sic sordidavit vitiis, foedavit criminibus, secretis vulneribus sauciavit, ut eam ars curare, non solum videre oculus, non solum honestas pateretur, non praevaleret lex ipsa mundare, immo quam lex jusserat arceri templo, prohiberi sacris, sanctis omnibus abstinere: et quam sic dixerat immundam, ut quidquid tetigisset, haberetur immundum. Ista est, fratres, ista est Ecclesia, quae primi [Col. 0300D] hominis vulnerata peccato, tota fluebat sanguine, tota originaliter decurrebat in mortem.


[Col. 0301A]
SERMO XXXVI. De Haemorrhoissa, et filia archisynagogi. Hoc loco D. Petrus obmutuit, cujus silentii ratio abunde redditur sermone 86.

Verecundi debitoris est mox promissa dissolvere, nec creditoris animum, aut deludere moris, aut longa exspectatione suspendere. Cum archisynagogi vel Haemorrhoissae mulieris connexa sibi et producta narratio a consueta sermonis nostri brevitate discederet, maluimus dimidiare tractatum, ne non recrearetur tantum, quantum vester oneraretur auditus. Domino archisynagogus occurrit, et totus prolabitur in terram, causam refert, insinuat dolorem, movet praestantis affectum, imperat ut properet et accedat ad curam; e contra mulieri Dominus non quaesitus occurrit, [Col. 0301B] praeteriens, occasionem salutis ingessit, tacens causam tacentis agnovit, occultum vulnus etiam celantis aspexit. Inter Dominum et mulierem furtivae salutis agitur tam grande commercium: et dum publica petitione viam facit rogatus, fidei cogitatio divinum penetrat, et pervenit ad secretum. Felix mulier, quae in tanta multitudine est sola cum Christo, ut sola sit conscia et salutis redditae, et virtutis excelsae! Beata, quae talem reperit accessum, cui nullus possit obsistere! Beata, quae tali via ad suum proripuit et irrepsit auctorem; quae antequam de vulnere suo confunderetur ab homine, careret ipsius vulneris foeditate, sciens sibi apud homines et per homines interclusum totius aditum sanitatis, qui horrere magis quam curare vulnera consueverunt! Deus abstergit [Col. 0301C] vulnera humana, non despicit; neque horret languores hominum, sed depellit; nec detestatur immunditias humani corporis, sed emendat: quia creaturae suae ad tactum nescit Deus, Deus non potest sordidari. Sed evangelista generat quaestionem, cum dicit: Et statim Jesus in semetipso cum cognovisset virtutem quae exierat de eo, conversus ad turbam aiebat: Quis tetigit vestimenta mea (Marc. V)? Dum interrogat, [a 1Kb] velut ignorantiam profitetur: exiisse virtutem de se sentit, ad quam exierat nescit? quod praestiterat novit, cui praestiterit ignorat? de persona dubitat, qui certus est de salute collata? Verum non ignorantis errore, sed majestate Dominus hic scientis et praescientis interrogat; nec quod occultum sibi esset requirit, sed et ipsum sibi bene esse cognitum sic demonstrat, dum [Col. 0301D] taliter quaerendo cunctis ignorantibus solus aperit quod latebat. Interpellatricem tacitam, et suggerentem cogitationibus solis, ac post tergum virtutis suae consiliis adhaerentem, non ut discussor nescius, sed ut praescius inquisitor producit in medium, suisque facit astare conspectibus, ut quae sibi portarat salutem, [Col. 0302A] omnibus reportaret et [b 1Kb] fidem; et quae virtutem probarat, agnosceret majestatem; nec rediret, ut putabat, incognita, quae plenam [c 1Kb] sui dederat notionem. Dum erubescit vulnus, dum in tali cura ipsum veretur ut Deum, fidei suae mulier non parva nubila sustinebat, et mentis suae lumine confusionum nebulis ipsa caligabat. Vox ergo inquirentis Domini, velut flatus salutaris, fugavit nubes, dispersit nebulas, illustravit fidem, et illam quae noctis latebat in tenebris ipso sole reddidit clariorem. Aut minor est ista sole, quae toto orbe radiat, quae toto Ecclesiae fulget et resplendet in coetu? si sic rediisset invisa, date veniam, eluserat medicum, non probarat; et sibi quod consecuta fuerat, ascribere potuit, non sananti; quae se curam rapuisse [d 1Kb] de fimbria curantis crediderat, non de sensu: [Col. 0302B] aut quid illius esse crediderat, cujus in se virtutem senserat, voto tamen judicabat extraneum? Quae utique, et si ante curam verecundiae fuerat quod latebat, humilitatis quod se judicabat indignam, cur post curam non sponte, ut ageret gratias, ut honorem redderet, ut gloriam tanti operis referret, occurrit? sed posteaquam vidit Dominum in inquisitione persistere, et discipulis excusantibus et compressionem turbae opponentibus, non posse conspicit se latere, postquam illam timor et tremor conscientiae coepit arguere, venit in medium, ut quem occulte senserat medicum, [e 1Kb] palam profiteretur, et adoraret ut Deum, et tam praesentibus quam futuris fieret de tanto suo languore medicina, dicente evangelista: Mulier autem timens, ac tremens, sciens quod factum esset in se, venit et [Col. 0302C] procidens ante pedes ejus, dixit ei omnem veritatem. Verum, quia historica relatio ad altiorem semper est intelligentiam sublimanda, et figuris praesentibus futura sunt noscenda mysteria, archisynagogus, vel ejus filia, sive mulier in fluxu sanguinis constituta, quid sub harum specie personarum teneant sacramenti allegorico nunc sermone pandendum est. Archisynagogi filia, ad quam venit Christus, vadit, et properat, et humano gradu iter facit, qui divinitus loco non potest promoveri, sine dubio synagoga est, dicente Domino: Non sum missus, nisi ad oves quae perierunt domus Israel (Matth. XV). Sed dum ad illam Christus tendit, Ecclesia, quae in cunctis gentibus posita, amisso naturae bono, perdebat et profundebat sanguinem generis humani; cujus languorem peritia humana dum [Col. 0302D] curare nititur, ipsum cumulabat: nam censura fragilitatis humanae, ac mundanae districtio disciplinae, et populorum semper sanguinem fudit, et tamen nec hostes abolere, nec civium bella compescere, nec criminum potuit dementiam perdelere; haec ergo talibus confossa curis, ubi quidquid suae fuerat [f 36Kb] et [Col. 0303A] erat substantiae, vidit esse consumptum, id est, animum, mentem, sensum, ingenium, laborem, industriam, rationem, quae utique rectoribus ad profectum velut medicantibus commodamus, ubi Christi praetereuntis sensit praesentiam, retro accessit, quia videre eum sanguine polluta non merebatur. Accedit retro, hoc est, fidei sequitur auditum, et extrema Christi velut ipsam tangit fimbriam, dum non honoratur in patribus, non sanctificatur in lege, non se jactitat in prophetis, non Dominico ipso honoratur in corpore, dum ab illo generationis Christi ordine habetur extranea. Post tergum, hoc est novissimo tempore Christum sequitur, et sancitur occulto fidei sacramento, et vere tetigit vestimentum, quod in sepulcro reperit, per quod resurgentis Domini credidit, et praedicavit [Col. 0303B] [a 1Kb] insignia. Sed dum circa hanc Christus suis virtutibus occupatur, in archisynagogi filia deficit, et moritur Synagoga: ut et ipsa ad vitam per fidem redeat, quae per legem mortua fuerat, et perierat per naturam. Inter haec veniunt de domo archisynagogi, et dicunt, Noli vexare magistrum, mortua est puella. Hodieque Judaei nolunt vexari Christum, quem cupiunt non venire, et mortem pronuntiant, qui spem resurrectionis infideliter perdiderunt; sed et illud huic assertioni nostrae quam convenit, quod archisynagogi filia duodecim annos egisse refertur in vita, et haec duodecim annos perseverasse memoratur in vulnere, cum utriusque novissimo et expleto tempore salus redderetur et vita. Nam iste numerus tempus humanae vitae concludit: qui ut annum faciat, duodecim distinguitur [Col. 0303C] et numeratur in mensibus: unde et propheta [b 1Kb] sub annum Domini acceptum Christum indicat advenisse; et Apostolus temporis plenitudine Christum venisse approbat, dicens: Postquam venit temporis plenitudo, misit Deus Filium suum (Gal. IV). Orate, fratres, ut sicut sibi et legi, ut Christo viveret, defuncta est Synagoga; ita et nos peccatis moriamur, et carni, ut vivere possimus in Christo.



SERMO XXXVII. De Jonae prophetae signo.

Fratres, sanctorum gesta casibus non sunt deputanda, sed signis: et quae vitia putantur illorum, mysteriis sunt applicanda, non [c 1Kb] lapsibus, sicut hodie Dominica signavit et patefecit instructio, dicens: Turbis autem concurrentibus coepit dicere Jesus: [d 1Kb] Generatio [Col. 0303D] haec nequam est; signum quaerit, et signum non dabitur ei, nisi signum Jonae prophetae; sicut [Col. 0304A] enim Jonas signum fuit Ninivitis, ita erit et Filius hominis generationi isti (Luc. XI). Ecce prophetae fuga ipsius Domini vertitur in figuram, et quod celebratur ferale naufragium, hoc sacramentum Dominicae resurrectionis existit. Nam quemadmodum Jonas typum per omnia tenuerit et impleverit Salvatoris, historiae, quae de ipso scripta est, textus ostendit. Fugit, inquit, Jonas [e 1Kb] a facie Dei (Jonae I). Nonne Dominus, ut hominis faciem praeferret, et formam, faciem formamque propriae deitatis aufugit? Apostolo sic dicente: Qui cum in forma Dei esset, non rapinam arbitratus est esse se aequalem Deo, sed semetipsum exinanivit, formam servi accipiens (Philip. II). Formam suscepit servi Dominus, ut lateret mundum, ut diabolum praeveniret, in hominem [Col. 0304B] [f 1Kb] se fugat ipsum. Et bene typus Christi ipsius Jonae servatur in verbis. Non dixit: Fugio Deum, sed A facie Dei ego fugio. Deus qui ubique est, quo seipsum fugiet non est; sed Christus non ut loco, sed sicut specie faciem deitatis aufugeret, totum nostrae servitutis confugit ad vultum. Descendit, inquit, Jonas in [g 1Kb] Joppen, ut fugeret in [h 1Kb] Tharsis. Audi descensorem: Nemo, inquit, ascendit in coelum, nisi qui de coelo descendit (Joan. III). Descendit Dominus de coelo ad terram, descendit deitas ad humana, descendit ad nostram superna dominatio servitutem. Et tamen qui descenderat ad navem, navem navigaturus ascendit: sic Christus, qui in hunc mundum descendit, virtutibus et mirabilibus, Ecclesiae suae conscendit in navem. Quid sibi vult [i 1Kb] autem confusa ventis procella, nisi [Col. 0304C] diabolum qui cor Judae penetrans, reges, gentes, populos, militiam, judices, marinos elevavit, et inflavit in fluctus, ut ascendentes et cadentes undae auctorem suum saeculi peterent ad quietem? Audi undas saeculi, audi prophetam dicentem: [j 1Kb] Quare fremuerunt gentes, et populi meditati sunt inania? Astiterunt reges terrae, et principes convenerunt in unum adversus Dominum, et adversus Christum ejus (Ps. II). Et quia sors Jonam proditura non defuit, implet super Christum Davidicam prophetiam, quae dicit: Et super vestimentum meum miserunt sortem (Psalm. XXI). Quod autem Jonas auctor suae demersionis existit, cum dicit: Tollite me, et mittite in mare, voluntariam Domini indicat passionem; nam quare sibi illi sustinent haec juberi, qui sibi in periculo tali sponte poterant subvenire? Quando enim [Col. 0304D] multorum salus petit unius mortem, mors in intereuntis arbitrio collocatur, quia et moriturum retardare potest ad mortem voluntas, et [a 1Kb] periclitantis mors periculum [b 1Kb] praevenire: sic hic ubi totum Domini geritur in figuram exspectatur morientis auctoritas, ut mori non sit necessitas, sed potestas. Audi Dominum dicentem: Potestatem habeo ponendi animam meam: et potestatem habeo iterum sumendi eam: nemo tollit eam a me (Joan. X). Quomodo? quia Christus etsi emisit spiritum, non amisit, quia qui omnium in sua manu recipit et tenet animas, ipse animam suam quemadmodum possit perdere non videtur. Audi prophetam dicentem: Anima mea in manibus tuis semper (Psal. CXVIII). Et alibi: In manus tuas commendo spiritum meum (Psal. XXX). Sed quid plura? Currit, occurrit, adest [c 1Kb] bellua de profundo totum Dominicae resurrectionis impletura et proditura, [Col. 0305B] immo conceptura et paritura mysterium; adest bellua, adest imago horrida et crudelis inferni, quae dum fertur avidis faucibus in prophetam, vigorem sui sensit et degustavit auctoris, incurrit namque jejunium devorando. Sed domicilium cordis sui tremens ad superni hospitis aptat et praeparat mansionem: ut ipsa quae fuerat tota causa discriminis, ipsa fieret necessariae navigationis inaudita vectura, vectorem suum servans, et post triduum referens ad superna; et hoc daret gentibus quod abstulerat Judaeis, quibus signum quaerentibus solum dandum Dominus esse signum hoc decernit, per quod scirent gloriam quam in Christo speraverant, totam esse gentibus conferendam. Generatio, inquit, haec nequam est; signum quaerit, et signum non dabitur illi, nisi signum [Col. 0305C] Jonae prophetae. Sicut enim Jonas signum fuit Ninivitis, ita erit et Filius hominis generationi isti. Quia Judaica perfidia fluctuante inferni Christus demersus est in profundum; et triduano cursu tota tartari occulta percurrens, et Judaicae crudelitatis, et majestatis suae ac peremptae mortis dedit indicium cum resurgeret. Merito ergo surgent Ninivitae in judicio, et condemnabunt illam generationem, quia illi unius prophetae naufragi, advenae, ignoti, praeconio corriguntur; isti post virtutes tantas, mirabilia tanta, [Col. 0306A] cum toto resurrectionis corusco, [d 1Kb] ad fidem non veniunt, ad poenitentiam non moventur. Ipsum namque [e 1Kb] resurrectionis signum non credunt, sed gestiunt infamare, dum pretio militum claudunt oculos, corda corrumpunt, quod scierant, quod viderant, ut tacerent; redimentes mendacium, ut tollerent veritatem. Facinus suum in Christi retorsere discipulos, cum dicunt: Dicite quia discipuli illius nocte venerunt, et furati sunt (Matth. 28). Erras, Judaee: hoc discipuli non tulerant, sed magister; et [f 1Kb] ipse se furatus est, qui videbatur occisus. Sed miror quod Judaeus Christum requirit, quem inter duos latrones feraliter collocarat: committit male, custodit impie, iniquius quaerit. Judaee, Christus perire non potest, sed tu eum tibi tuo scelere perdidisti, Veniet, [g 1Kb] veniet in [Col. 0306B] judicium [h 1Kb] regina austri et eo ipso, qui furatus putabatur, judice, te [i 1Kb] condemnabit: quia illa venit ab extremo terrae audire sapientiam Salomonis, [j 1Kb] et tu ad te venientem sapientiam Dei infelicissimus occidisti. Ninivitae crediturarum gentium, regina austri Ecclesiae tunc provisa est in figuram. Beati sumus, fratres, quia quod praecessit in typo, quod promissum est in figura, nos specie, veritate veneramur, cernimus et habemus.



SERMO XXXVIII. De injuria aequo animo toleranda.

Quanta sit coelestis philosophiae magnitudo, quanta virtus militiae Christianae, hodie docuit Dominus, sic dicendo: Si quis te percusserit in dexteram maxillam tuam, praebe illi et alteram (Matth. V). Hoc putat [Col. 0306C] arduum, qui praemia patientiae quanta sint nescit. Putasne potest ille vulneribus invenire victoriam, qui nec ictu palmae acquirere vult coronam? Potest iste morte inquirere gloriam, cui pro honore divino humana gravis videtur injuria? Homo, nonne praeceptis talibus infantiae tuae rudimenta componuntur? Palmae, parvulorum sunt verbera, non virorum. Hinc est quod levibus mandatis pueritia Christi animatur, ut ad gravia toto jam robore evangelica juventus accedat; ut hoc laboribus, poenis, morte se gaudeat [Col. 0307A] obtinere, quod per infantiam parvis injuriis acquirere non valebat. Ut autem dura non esse quae praecepta sunt approbentur, mandatorum series ipsa replicetur. Audistis, quia dictum est antiquis, oculum pro oculo, et dentem pro dente; ego autem dico vobis non resistere malo: sed si quis te percusserit in dexteram maxillam tuam, praebe illi et alteram; et qui vult tecum in judicio contendere, et tunicam tuam tollere, remitte illi et pallium; et qui te angariaverit mille passus, vade cum illo et alia duo (Exod. XXI, Deut. XII). Audistis quia dictum est antiquis. Quibus antiquis? utique Judaeis, quos antiquos plus [a 1Kb] malitia fecerat quam vetustas, quos furor vindictae cupidos sic tenebat, ut pro oculo caput, pro dente animam postularent. Hinc est quod eos lex ad vindictae vicissitudinem [Col. 0307B] refrenabat, ut qui veniam culpae sapere non valebant, vel modum saperent ultionis, et [b 11Kb] tantum vindictae exigerent quantum laesionis intulerat vis furentis. Sed hoc antiquis, nobis autem per gratiam innovatis divina quid imperet bonitas, audiamus. Ego autem dico vobis. Quibus? utique Christianis. Non resistere malo. Sic cum dicit, vult nos vitia non repensare vitiis, sed superare virtutibus, et in ipsis scintillis adhuc exstinguere iram, quae si pervenerit ad totum furoris incendium, sine sanguine non sedatur. Ira vincitur lenitate, mansuetudine exstinguitur furor, malitia bonitate palpatur, credulitas pietate prosternitur, impatientia patientia punitur, contentio superatur [c 1Kb] blanditiis, superbiam humilitas sternit. Ergo, fratres, qui vult vitia vincere, pietatis arma teneat, [Col. 0307C] non furoris. Et quamvis possit lucere sapienti quid sit quod instituuntur injuriis primordia Christiana: tamen quia non intelligunt quidem esse hoc virtutis, esse hoc bonitatis culmen, pietatis esse hoc fastigium, hoc esse divinae philosophiae non humanae, non resistere malo, sed [d 1Kb] vincere in bono malum, maledicenti benedicere, percutienti iterum [e 1Kb] percutiendi licentiam non negare, tollenti [f 1Kb] tunicam dimittere pallium, et rapienti praedam facere largitatem, [g 1Kb] angarianti mille passus addere suam ad alia duo millia servitutem; ut vincat necessitatem voluntas, impietatem pietas; et hoc sic patientis virtus, quod imperat vis cogentis: ergo quamvis ista doceant quale miles Christi ad virtutem roboretur injuriis, [Col. 0308A] tamen ut plus pateat, qua ex causa sint praecepta altius requiramus. Fratres, ubi se peccatorum morbus, vitiorum scelus, impietatis phrenesis mentibus infudit humanis, et quidquid erat scientiae, sensus et rationis exstinxit, furore vesano fecit per orbem diffusas gentes Deum fugere, sequi daemones, creaturas colere, contemnere Creatorem, desiderare vitia, horrere virtutes, agi gladiis, vulneribus ruere, vivos [h 1Kb] mortibus deperire. Unde sanari aliter homines non valebant, nisi coelestis medici armati pietate tota et patientia niterentur, qui sic laborantium phrenesi paterentur injurias, maledicta portarent, sustinerent verbera, vulneribus scinderentur, donec eos [i 1Kb] ad sobrietatem sensus, ad sinceritatem spiritus, ad mentium reducerent sanitatem; ac sic Deum quaerere, [Col. 0308B] fugere daemones, languores sentire, sapere sanitatem, abjicere vitia, capere virtutes, declinare vulnera, horrere sanguinem, recusare mortem, vitam desiderare [j 1Kb] perficerent. Et si vultis ut quod diximus plenius innotescat, carnalium medicorum loquamur exempla. Nonne quoties miserum hominem cholerae inflammaverit incendium, et dominante febre vesanum reddiderit aegrotantem, turbatur sensus, mens deperit, feritas accedit, recedit humanitas, et ne multis, moriente homine furor vivit? Hinc est quod frendit dentibus, parentes laniat, scindit proximos, caedit pugno, morsu agit, atque afficit obsequentes. Tunc medicus ad virtutis laudem, ad artis gloriam, ad famae cumulum armatur patientia: tolerantiam sumit, injurias despicit, morsus sustinet, fert labores, [Col. 0308C] et non leves poenas patitur, ut a poena liberet laborantem; fovet oleo, insistit curis, erogat medicinam, certus quod mercedem honoris obsequiis repenset aegrotus dum receperit sanitatem. Rogo, [k 8Kb] quae major phrenesis, quae gravior vis furoris, quae par dementia sancti hominis percutere maxillam? mansueti fratris faciem verberare? placidi vultus gratiam tristi livore perfundere? nudare hominem solo quo tegitur vestimento? et ob vilem praedam nil Deo, nil homini, nil naturae relinquere, nil pudori? angariare hominem [l 1Kb] suis actibus occupatum? et alienam poenam suum solatium computare? Ergo, fratres, si talia perpetrantes gravissima phrenesi laborare cognovimus, obediamus Christo, et furentium fratrum [Col. 0309A] morsus, verbera, onera, tota pietatis virtute portemus, ut et fratres nostros liberemus a poena, et nos aeternum patientiae praemium consequamur. Nec dedignetur servus hoc accipere a conservis, quod Dominus a servis et pro servis dignanter accepit: palmis faciem non negavit, tollenti tunicam et pallium dimisit et corpus; angariantem se ad laborem, gratus ac libens est secutus ad mortem. Ergo, fratres, si dignum Dominus pati duxit, pati servum quomodo, quomodo videtur indignum? Erramus, erramus, fratres; qui non facit quod jussit Dominus, gratis sperat Dominus quod promisit.



SERMO XXXIX. De perseverantia orationis.

Per se semper sibi divina sufficiunt, sed ob hoc [Col. 0309B] hominibus humanis frequenter insinuantur exemplis, quia coelestis providentia non quid ipsa dicere, sed quid auditor capere possit, attendit. Sic fons per tenues venarum primitus erumpit meatus, atque angustis sensim serpit in rivulis donec digno successu in totam se fluviorum latitudinem prorumpat, et valenter effundat. Et ut vobis de nobis loquar: nato parvulo, mox coaevum praeparat succum natura, escam commutat in potum, et stupentes adhuc fauces, torpentesque internorum meatus, ad usum solidioris cibi, longa lactis infusione componit. Sic nos Dominus ad capienda divina vernaculis eregit, et informat exemplis, dicendo: Quis vestrum habebit amicum, et ibit ad illum media nocte, et dicet illi: Amice, commoda mihi tres panes quoniam amicus meus venit de [Col. 0309C] via ad me, et non habeo quod ponam ante illum; et ille de intus respondeat, Noli mihi molestus esse, quia jam ostium clausum est, et pueri mei mecum sunt in cubili, non possum surgere et dare tibi? Dico vobis, si non dabit illi surgens, quia amicus ejus est, propter improbitatem tamen ejus surget, et dabit illi quotquot habet necessarios (Luc. XI). O quam dare vult, qui se inquietari taliter, taliter patitur suscitari! O quam necessitatis esse suae, quod suae potestatis est, vult videri! O quam pulsanti iste gestivit occurrere, qui sic [a 6Kb] secreti sui cubile ipsam collocavit ad januam! O quam negare noluit, qui sibi etiam neganti qualiter extorqueretur, ostendit! O quam non ad januam tantum Dominus, sed ipsa janua Dominus fuit! Ego sum, inquit, janua (Joan. X), qui, dormientibus servis, [Col. 0309D] pulsantis necessitatem solus et primus audivi. O quam pius, quam misericors, qui quod mandatis docet, probat et informat exemplis! Cum facis, inquit eleemosynam, noli tuba canere. Et iterum: Nesciat sinistra tua quid faciat dextra tua (Matth. VI). [Col. 0310A] Quis vestrum habebit amicum, et ibit ad illum media nocte? Parum est quod facienti misericordiam nox velabat, quod largitatem dantis petentis obtegebat improbitas, nisi ad cumulum pietatis velandae ascriberetur et somnus. Indicit in hac humanitate geminam necessitatis speciem, petentis et dormientis, ut illum petere hospes, dare compellat hunc somnus: utpote qui propterea se daturum ei dicat in tempore, quod non occurrere amico, sed recurrere videatur ad somnum; et ut ei magis dormire liceat, quam dare libeat sic petenti. Quid plura? ecce pulsanti illi plus somnus, quam sonus exstitit suffragator. Nec otiosum reor esse quod horam petendi sic aperit, sic designat, dicendo: Quis vestrum habet amicum, et ibit ad illum media nocte? [b 11Kb] Quasi non et prima, et secunda [Col. 0310B] et tertia hora noctis, cum se sopor blandus dormientibus primum fundit in corpora, et visceribus diurno labore fessis dulcis, ac totus illabitur, molesta et aspera sit inquietantis improbitas. Sed hoc tempus est quod devotum et juge pernoctantis demonstrat judicium; hoc tempus est quo inter praeteritos et futuros labores ardens animus, sed ad divina, nil indulget corpori, nil quieti: sed antequam finiat transacti diei opera, inchoat et anticipat jam futuri. Ista satis hora est efficax impetrandi. Hoc sciens propheta, ipsum tempus suae supplicationis asserit exstitisse, cantando: Media nocte surgebam ad confitendum tibi (Psal. CXVIII). In hac hora vigilantibus, semper sponsus ille coelestis occurrit, qui dicit: Media nocte clamor factus est, ecce sponsus venit (Matth. XXV). Non [Col. 0310C] potuit non impetrare quod voluit, qui ut reciperet hospitem, hospitem reficeret, totam sibi requiem denegavit. Aut quomodo sic petenti, sic pulsanti non responderet ille, qui se in hospite suscipi confitetur, cum dicit: Hospes fui, et suscepistis me (Matth. XXV)? Aestimo hoc dixisse pulsantem, aut forte aliter convenisse: Feci quod jussisti, redde quod promisisti; tibi credidi dicenti: Nolite solliciti esse in crastinum (Matth. VI). Unde hesterno hospiti quod apponerem non reliquit: si tibi ego sic habenti molestus sum, quanto mihi ille exstitit molestior non habenti? Et tamen ego illi me excusare non potui, quia tibi obedire contendi. Plus hic jubentis quam non habentis verecundia nunc laborat. Hospes in domo est, et tu dormis, immo tu dormis, qui non dormis. Ego suscepi [Col. 0310D] hospitem, nisi dederis panem, panem hospiti tu negasti. Merito sic pulsanti, petenti taliter, quotquot necessarios habuit evangelicus iste fenerator largitus est panes. Quid faciunt qui se non in cubili, sed ipso [c 1Kb] collocant in sepulcro? qui se non somno, [Col. 0311A] sed morti tradunt? quos gallus non commonet, lucifer non suscitat, sol ipse non revocat et producit ad lucem? Isti et tempus supplicandi, et hospitis mercedem, et ipsa diei opera perdiderunt. Contristamur, fratres, quando nos diluculo stamus ante Dominum, et nobiscum nostros filios non videmus. Ille noctis medio sic pulsavit, in cujus domo hospes venerat. Rogo, tu quare non vel diluculo vigilas, cui est hospes in domo? quod ille gratiae, tu tribue vel pigritiae; quod ille humanitati, tu necessitati saltem, plus somni quam tui amator, impende. Certe ut possis vigilare ad vitam, qui dormis ad mortem, quae sequuntur, ausculta: Et ego dico, inquit, petite, et dabitur vobis; quaerite et invenietis; pulsate, et aperietur vobis. Omnis enim qui petit, accipit; et qui quaerit, [Col. 0311B] invenit; et pulsanti aperietur. Sed dicis, Esto quod petere possim, pulsare quomodo potero coeleste secretum? Quemadmodum? Iterando preces, et exspectando judicium largitoris, moras dantis patientissime sustinendo; quia quicumque cum semel pulsaverit, indignatur mox si non fuerit auditus, iste non est petitor supplex, sed est imperiosus exactor. Audi prophetam dicentem: Exspecta Dominum, viriliter age, et confortetur cor tuum (Psal. XXVI). Et si iterum distulerit in futurum, tu Dominum tuum patienter exspecta. Ubi autem quid quaerere debeas vis nosse, sunt divitiae in sinu pauperis, et regnum coelorum intra te est. Intra vos est regnum coelorum, dicit Dominus (Luc. XVII). Quis sit autem amicus qui dormit, et quis amicus qui de via venit, et qui sunt [Col. 0311C] pueri qui dormiunt, et quis est iste qui pulsat, et cur sub certo numero tres tantum postulat panes, [Col. 0312A] cum petiero, quaesiero, pulsavero, et pervigil inquietator accipere meruero, vobis amicis mei Domini [a 1Kb] non negabo. Sed dicitis mihi, Ecce amicus Domini tui [b 1Kb] venit ad te; iste dare, non accipere, consuevit; hanc denique [c 1Kb] sitarciam [d 1Kb] de viatici sui copia pastor avidus explevit, ut de nostrae paupertatis vilissima praeparatione gustaret; nec passus est intempesta nocte me sibi aliunde petere [e 1Kb] hospitum locupletissimus quod habebat. Nec mirum, fratres; semper dare vult dives ad pauperem, cum declinat. Iste illius evangelici amici semper manet in janua; in istius cubili ille cum pueris suis largitor evangelicus perseverat, in cujus corde Pater et Filius, et Spiritus sanctus faciunt semper et collocant mansionem. Quid plura? Pater est: ab ipso petere, in ipso quaerere, [Col. 0312B] per ipsum pulsare me credidi; et ideo me vobis daturum non incautus promissor asserui.



SERMO XL. De bono pastore.

Ubi vernalis aurae tempus annuos ovium coeperit partus aperire, ubi per campos, prata, vias coeperit fecundi gregis germina copiosa dispergere, pastor bonus [f 1Kb] seponit, et cantus, et [g 1Kb] discursu anxio teneros quaerit, legit, colligit fetus, atque eos collo, humeris, ulnis, laetus vector imponit, ut salvos omnes perferat, et [h 1Kb] tutas perducat ad caulas. Sic nos, fratres ubi Quadragesimae arridente verno, ecclesiasticum gregem videmus fundere uberes partus, [i 1Kb] tractatus nostri cantus et [j 1Kb] consueti sermonis epulas seponentes totam curam in colligendo et comportando coelesti [Col. 0312C] germine, anxii gravissimo labore dependimus. Sed quia [k 1Kb] agnos redditos gregi, et totos intra Christi [Col. 0313A] videmus esse jam septa, divinos laetissimi revocamur ad cantus, Dominici vobis cibi exsultatione tota vitales copias apponentes: ut quos socios senserimus in labore, participes in gaudiis habere possimus. Et quia praefatio haec nostra pastoris boni fecit et intulit mentionem de ipso qui solus bonus, solus pastor, solus pastorum pastor est, tota sermonis nostri et tractatus repleatur et habeatur intentio. Pastor inquit, bonus, animam suam ponit pro ovibus suis (Joan. X). Fortem facit vis amoris, quia nil durum, nil amarum, nil grave, nil lethale, computat amor verus. Quod ferrum? quae vulnera? quae poena? quae mortes, amorem praevalent separare perfectum? Amor impenetrabilis est lorica, respuit jacula, gladios excutit, periculis insultat, mortem ridet, si amor est, vincit omnia. [Col. 0313B] Sed quaeramus utrum sit ovibus commoda mors ista pastoris, quae destituit oves, quae lupis tradit inerme pecus, quae sic charum gregem ferinis morsibus derelinquit, direptioni dat, et exponit morti, sicut ipsius pastoris Christi probatur ex morte. Ex quo namque posuit ipse animam suam pro ovibus suis, seque Judaico furore permisit occidi, oves ejus gentilium, velut praedonum, diripiuntur incursu; mactandae in carceribus, velut latronum clauduntur antris; a persecutoribus quasi saevientibus lupis sine cessatione laniantur, ab haereticis quasi ab extraneis canibus rabido dente carpuntur. Hoc apostolorum peremptus probat chorus, hoc martyrum toto orbe diffusus clamat sanguis, hoc Christianorum membra data bestiis, consumpta ignibus, demersa fluminibus, patenter demonstrant: [Col. 0313C] quod utique totum sicut mors intulit, ita vita potuit prohibere pastoris. Ideo pro te pastor amorem morte probat, quia cum videat ovibus imminere discrimen, cum gregem defensare non possit, mavult mori antequam mali de suis ovibus quid videat. Sed quid faciamus, quia Vita mori non poterat, nisi voluisset? datori animae animam quis tollere potuisset nolenti? dicente ipso: Potestatem habeo ponendi animam meam, et potestatem habeo iterum sumendi eam; nemo tollit eam a me. Ergo mori voluit, qui se, cum mori non posset, permisit occidi. Quaeramus ergo hujus quae vis, quae ratio sit amoris, quae hujus causa mortis, quae hujus sit utilitas passionis. Et plane vis certa, vera ratio, causa lucens, utilitas tanti sanguinis peraperta: namque pastoris una ex [Col. 0313D] morte virtus emicuit singularis; pastor pro ovibus morti, quae ovibus imminebat, occurrit; ut auctorem mortis diabolum novo ordine captus caperet, victus vinceret, puniret occisus, et ovibus moriendo viam vincendae mortis aperiret. Nam et diabolus, dum in hominem tendit, prosilivit in Deum; dum in reum saevit, incurrit in judicem; invenit supplicium, dum ingerit poenam; ipse accipit, dum dat sententiam; et [Col. 0314A] vivens mortalium pastu mors moritur, dum devorat vitam; absorbens reos mors, absorbetur, innocentiae dum deglutit auctorem; et perit mors ipsa, quae perdebat omnes, dum omnium perimere vult salutem. Ergo tali forma praecessit oves pastor, pastor ab ovibus non recessit; nec illas dedit lupis, sed tradidit lupos illis quibus donavit suos eligere sic praedones, ut occisae viverent, laniatae resurgerent, sanguine suo tinctae fulgerent regali purpura, niveo vellere perlucerent. Sic bonus pastor pro ovibus cum posuit animam, non amisit; et oves taliter tenuit, non reliquit; nec destituit oves taliter, sed invitavit, quas per mortales campos, per iter mortis, vitalia vocavit et perduxit ad pascua. Sed dicit aliquis, Quando haec erunt? Ecce interim oves, id est, apostoli, prophetae, [Col. 0314B] martyres et confessores jacent sepulti: discerpti toto sparguntur in orbe, involuti sanguine, tetris clauduntur sepulcris. Et quis dubitat quod resurgant, vivant, regnent occisi martyres, quando Christus [a 1Kb] illis resurrexit, vivit et regnat occisus? Audi vocem pastoris hujus: Oves meae vocem meam audiunt et sequuntur me. Necesse est ut quae sunt ad mortem secutae, sequantur ad vitam; quae ad contumeliam comitatae sunt, comitentur ad honorem; et sint participes gloriae, quae passionis participes exstiterunt. Ubi sum, inquit, ego, ibi erit et minister meus (Joan. XII).Ubi? utique super coelos, ubi Christus est ad dexteram Dei sedens. Homo, non te turbet fides, spes te longior non fatiget: quia certa tibi res est, quae in ipso tibi rerum servatur auctore. Mortui, inquit, estis, et vita vestra abscondita [Col. 0314C] est cum Christo in Deo; cum autem apparuerit Christus vita vestra, tunc et vos cum illo apparebitis in gloria (Col. III). Laborans messor quod in semine non videt, videbit in messe, [b 1Kb] et qui in sulco deflet, gaudebit in fructu.



SERMO XLI. De jejunio et eleemosyna.

Bella gentium legimus superasse quamplurimos, quos tamen pugnas carnis legimus non vicisse, et audivimus eos dedisse delictis pectora, qui dorsa hostibus non dederunt. Proh dolor! Victores gentium vitiorum fuisse captivos, nationum dominos turpi servisse criminibus servitute; stetisse inter saevientes gladios, et inter enervata lenocinia corruisse; regnis fuisse terrori, ludibrio fuisse peccatis; [Col. 0314D] adversas acies contrivisse jejunos, et crapulatos suarum castra dissolvisse virtutum; jacuisse effuso vino, qui jacere effuso sanguine nescierunt. Unde est hoc? unde? quia hoc non est ratio, sed languor; non vita, sed febris; phrenesis, non natura. Nam quotiens ciborum cruditas vitalia dejicit, infirmat stomachum, corrumpit sanguinem, vitiat humores, succendit choleram, extremum [c 1Kb] febris gignit incendium [Col. 0315A] toties aeger mentem perdit, amittit sensum, fertur desideriis, contrariis urgetur, salutaria respuit, quaerit noxia, fugit curam. Tunc medici [a 1Kb] satagunt abstinentiae remedio subvenire ut sanetur, ut sanet abstinentia quod voracitas sauciarat. Et si pro temporali cura aegri medicis obediunt, servant arduam parcitatem; quare pro sempiterna salute sit durum Christo moderatis obedire jejuniis, corpus gubernare mensura, mentem regere parcitate, sensum sobrietate frenare? Sicut terrae nubes caligant coelum, sic obscurant animas intemperata convivia; sicut ventorum turbines elementa confundunt, sic fercula congesta stomachum conturbant; ut navem fluctus, corpus ebrietas sic demergit, hominem dat in profundum, lucra vitae aufert, mortis facit subire naufragium. [Col. 0315B] Est ergo febris, est febris quam beatus Apostolus anhelare in humanis visceribus sic deplorat: Scio quia non habitat in me, hoc est, in carne mea, bonum (Rom. VII): si non bonum, utique malum. Quod malum? Fragilitas certe, quae dum serpit in carne, in venis aestuat, intrat ossa, conditur in medullis, fervet in sanguine, in vitiorum phrenesim sic erumpit. Fragilitas febris naturae, languorum mater, genitrix passionum; fragilitas est, quae nobis [b 3Kb] ejusmodi necessitates imponit: et ubi necessitas, non voluntas; ubi exstat de conditione captivitas, judicium de potestate non constat. Fragilitas est per quam vadit homo, non quo invitat voluntas, sed quo necessitas ducit. Audi Apostolum dicentem: Non quod volo hoc ago (Rom. VII). Fragilitas dum [Col. 0315C] parat homini necessaria, facit illum ad non necessaria pervenire; dum parat cibum, perducit ad crapulam; ebrietatem suadet, dum potum ministrat; offert somnum, ut inertiam tradat; curat ventris onera, ut salutis auferat curam; dat carni totum, ut animae nil relinquat: facit corpus passionum pompam; facit ut sit homo sui mors, vita vitiorum. Unde si se homo taliter sentit aegrotum, [c 1Kb] medico se [Col. 0316A] coelesti tradat, secure ejus monitis acquiescat, a cibis se temperet, mensuram servet [d 1Kb] in potu, ut possit sic fragilitatis superare languorem, fragilitatem fugere passionum, febrim ac phrenesim vitare vitiorum. Abstinentia est hominis prima medicina; sed ad plenam curam, [e 1Kb] misericordiae requirit expensas. Abstinentia exstinguit febrem, sed arefacta membra longae febris incendio, nisi largo infundantur unguento, nisi blandissimis rigentur fomentis, nisi juventur medicinae sumptu, ad integram sanitatem redire non possunt: sic jejunium quamvis excludat vitiorum morbos, carnis amputet passiones, criminum causas propellat; tamen sine misericordiae unguento, sine pietatis rivo, sine eleemosynae sumptu, perfectam salutem mentibus non reponit. Jejunium [Col. 0316B] sanat vulnera peccatorum, sed cicatrices vulnerum sine misericordia non emundat. Audi Dominum dicentem: Date eleemosynam, et ecce sunt vobis omnia munda (Luc. XI). Jejunium singulari cultu evellit vitia, eradicat crimina, ad fructus bonos agrum parat et mentis et corporis: sed nisi misericordiae fecerit fundamenta, [f 1Kb] senium est studium jejunantis. Jejunium est sanctitatis hostia, sacrificium castitatis; sed sine misericordiae incenso ad divinum non potest conspectum in odorem suavitatis ascendere. Quod anima est corpori, hoc misericordiam constat esse jejunio: quando jejunium ex misericordia vivit, tunc vivificat jejunantem. Jejunium, virtutum navis, portat quaestum vitae, lucrum salutis advectat. Sed qui intrat carnis pelagus, scindit vitiorum [Col. 0316C] fluctus, inter scopulos criminum transit, praeterit littora passionum; nisi cito portum pietatis intraverit, exercere virtutes non potest, lucrum non potest habere virtutum. Qui se stare novit in hujus vitae lubrico, qui se intelligit carnis viam transire per lapsum, qui se sentit incursionibus ignorantiae, negligentiae casibus subjacere, sic jejunium teneat, ut misericordiam non relinquat. Jejunium nobis aperit [Col. 0317A] coelum, jejunium nos intromittit ad Deum; sed nisi tunc adfuerit nobis misericordia nostrarum patrona causarum, qui de innocentia constare non possumus, securi de venia non erimus, dicente Domino: Judicium sine misericordia illi qui non fecerit misericordiam (Jac. II). Dies gratus, sed gratior est serenus: erit ergo jejunium nostrum illo clarius, si nobis Quadragesimae dies splendor misericordiae dat serenos. Clamat Deus: Misericordiam volo (Osee VI). Homo, da Deo quod vult, si vis tibi dari a Deo quod vis. Misericordiam volo Dei vox est, Deus a nobis misericordiam petit, et si dederimus quid dicturus est? illud quod hodie lectum est: Esurivi, et dedistis mihi manducare; sitivi, et dedistis mihi potum. Et quid? Venite, benedicti Patris mei, percipite regnum quod [Col. 0317B] vobis paratum est ab origine mundi (Matth. XXV). Qui dederit esurienti panem, dabit sibi regnum; negabit sibi fontem vitae, sitienti aquae calicem qui negarit. Amore pauperis Deus suum regnum vendit: et ut emere illud omnis homo possit, fragmentum panis ponit in pretium, quia vult habere omnes, qui tantum petit pretii quantum hominem scit habere. Deus regnum suum fragmento panis vendit; quis excusare poterit non ementem, quem tanta vilitas venditionis accusat? Fratres, prandium nostrum sit pauperis coena, ut mensa Christi nostrum paretur in prandium, promittente ipso, cum dicit: Manducabitis in mensa mea in regno meo (Luc. XXII). Fratres, sint deliciae pauperum nostra jejunia, ut temporale jejunium nostrum in aeternas possit nobis delicias immutari. Homo, [Col. 0317C] dando pauperi das tibi; quia quod pauperi non dederis, habebit alter. Tu solum quod pauperi dederis, hoc habebis.



SERMO XLII. De eisdem.

Jejunii bona, fratres, prout potuimus, superiori sermone perstrinximus; et quod esset oratio cognata jejunio, patefecimus ipsa conclusione sermonis. Sed quia jejunium sine misericordia deficit, jejunium sine pietate jejunat, sine miseratione infirmatur oratio, oratio sine largitate lassescit, reficiamus nostrum misericordiae exhibitione jejunium, orationem nostram pietatis erigamus auditu, adhibeamus jejunio misericordiam patronam: quia fames est avaritiae [Col. 0317D] jejunium sine misericordia, cupiditatis poena est sine pietate jejunium; [a 1Kb] ultio, non devotio est, non Deo jejunare, sed sacculo; atterere se abstinentia, et hydropi [b 1Kb] cupiditati inflari; exonerare ventrem cibis et mentem pecuniae pondere praegravare. Ipsum se redigit in sacculum, qui pecuniam nescit prorogare, sed claudere: iste alienorum custos, non dominus est suorum; quia parat alii, negat sibi, cum misericors eroget quod avarus oppressit. Est ager cultus sine semine, sine miseratione jejunans. Ager cultus [Col. 0318A] caret sentibus, vitat gramina, evadit totum quod est negligentiae, quod est squaloris. Sed sicut sine semine fit sterilis, ipso cultu fructum non dat, dat laborem, et ad bonam frugem non valet pervenire; jejunans ita recolit animam, purgat sensus, cor mundat, abscindit vitia, eradicat crimina, dat menti cultum, corpori dat decorem; sine misericordia ad fructum vitae non pervenit, ad salutis praemium non vadit. Quod est sine rege aula regia, hoc est sine largitate jejunium. Aula regis fulget auro, mitet marmore, picturis splendet, grandescit spatiis, levatur culmine, [c 1Kb] amoenatur viretis, [d 1Kb] ipso terribilis est secreto: sed sine rege honorem non habet, caret gloria, est vacua solitudo, est clausa eremus, est horribilis solitudo. Sic jejunium lucet innocentia, radiat castitate, fulget [Col. 0318B] actu, [e 1Kb] pingitur moribus, incessu micat sanctitatis toto magnificatur ornatu; sed sine misericordia gloriam non habet, mercede caret, palmam non tenet, perdit fiduciam supplicandi, impetrandi meritum non capescit, attestante Scriptura, quae dicit: [f 1Kb] Qui claudit aurem ne audiat infirmum, et ipse clamabit, et non erit qui exaudiat (Prov. XXI). Quomodo petet misericordiam, qui negavit? Judicium, inquit, sine misericordia fiet illi, qui non fecerit misericordiam (Jac. II). Misericordiam, qui non dat alteri, tollit sibi. Misericordia sibi erit, qui spargit pauperi. Dispersit, inquit, dedit pauperibus, justitia ejus manet in saeculum saeculi (Psal. CXI). Misericordiam qui seminat inopi, sibi metet. Qui seminant, inquit, in lacrymis, in gaudio metent (Psal. CXV). Non sic imber infundit [Col. 0318C] terram, quomodo jejunium lacrymae rigant pauperum. Homo, in lacrymas pauperum jacta semina jejunii tui, quia siccantur jejunii virtutes, arescunt jejunantium messes, quae pauperum fletibus non fuerint irrigatae. Coeli pluvia infundit terram, lacrymae pauperis coelum rigant; ergo sitit coelum, et exspectat de ploratu pauperum vicem roris, quia misericordia arat coeli campos, sulcos ducit pietas per superna, illic misericordia seminat; quia quae susceperit manus pauperis, ibi metit; ibi segetem colligit, qui semen suum pauperi commiserit hic serendum. Beatus cui seminanti sic aeterna horrea perpetem praeparantur ad vitam. Hunc serentem B. Apostolus perscribebat, cum diceret: Hoc autem dico: Qui parce seminat, parce et metet: et qui seminat in benedictionibus, [Col. 0318D] de benedictionibus et metet: unusquisque sicut proposuit cordi suo, non ex tristitia aut ex necessitate; hilarem enim datorem diligit Deus (II Cor. IX). Magna sunt opera Domini, sed magnitudinem praecellit misericordiae magnitudo: nam cum dixisset propheta: Magna opera Domini (Psal. CX), adjecit alibi: Misericordiae ejus super omnia opera ejus(Psal. CXLIV). Misericordia, fratres, implet coelum, replet terram. Domine, inquit, in coelo misericordia tua (Psal. XXXV). Et idem ipse: Misericordia Domini plena est terra [Col. 0319A] (Psal. XXXII). Et revera, fratres, periisset totum quod Deus fecerat, nisi misericordia subvenisset. Culpa et ultio quidquid in hunc mundum venerat, auferebant; quia et fragilitas semper tendebat ad lapsum, et cogebatur ad vindictam semper censura judicantis. Sic angelus dejicitur e coelo (Isa. XIV); sic de paradiso exsulat homo (Gen. III); sic mundus diluvio deletur (Gen. VII); sic gentes confunduntur linguis (Gen. XI), dantur gladio (Gen. XIV); sic exuruntur urbes incendio divino (Gen. XIX); sic ex Aegypto plebs educta in eremo occulebatur (Exod. XIX); sic terra hians vorat populum (Num. XVI); et ne multis, sic Judaeam ultor Christi sanguinis Romanus [a 1Kb] delevit exercitus (Matth. XXIV). Haec est Christi magna, larga, sola misericordia, quae judicium omne in [Col. 0319B] diem servavit unum, et homini totum tempus ad poenitentiae deputavit inducias; ut quod de vitiis infantia suscipit, rapit adolescentia, invadit juventus, corrigat vel senectus; et de peccato vel tunc poeniteat, quando sentit jam se non posse peccare; et tunc saltem reatum deserat, quando illum reliquerit jam reatus; faciat de necessitate virtutem, moriatur innocens, qui totus vixit in crimine. Hinc est quod propheta ad misericordiam currit totus, quia fiduciam de sua justitia non habebat: Miserere, inquit, mei, Deus, secundum magnam misericordiam tuam (Psal. L). Et quare magnam? Quia misericordia tua, inquit, magna est super me; et eruisti animam meam ex inferno inferiori (Psal. LXXXV). Et si Deus reddit per misericordiam quod per judicium deperierat, [Col. 0319C] homo, tibi quid stare, quid constare sine misericordia tu putabas? Probatum est ergo tibi non jejunium solum, sed omnes sine misericordia nutare virtutes. Abraham coelestis convivii principem, humanitas ardens, Deo impensa, perficit (Gen. XVIII): nam quia duos cum Deo terrenam suscepit ad mensam, Orientis et Occidentis populum mensam suscepit ad coelestem. Venient, inquit, ab Oriente et Occidente, et recumbent cum Abraham, Isaac, et Jacob in regno coelorum (Matth. VIII). Loth, quia hospitio suscepit angelos, judicium praevenit (Gen. XIX). Hinc gehennam vicit in carne, misericordem nescit divinus ignis exuere. Facit ergo misericordiam, qui vult gehennae incendium non timere. Denique veniens Christus ante de misericordia disputat quam judicet de reatu. [Col. 0319D] Cum sederit, inquit, super thronum gloriae suae dicet: Esurivi, et non dedistis mihi manducare (Matth. XXV). Non dixit, Occidistis, furtum fecistis; sed Esurivi ego, et non dedistis mihi manducare. De crimine non [b 1Kb] praestabit causas, cui de misericordia causa constabit. Quare? quia Date eleemosynam, et ecce sunt vobis omnia munda (Luc. XI). Non judicabitur de culpa, cui de largitate laus defertur a judice; vindictam non [Col. 0320A] exigit, humanitatis debitum qui fatetur. Esurivi, inquit, et non dedistis mihi manducare (Matth. XXV). Manducat Deus in coelo panem quem perceperit pauper in terra. Quamdiu fecistis uni ex minimis istis, mihi fecistis (Matth. XXV). Da ergo panem, da potum, da vestimentum, da tectum, si Deum debitorem, non judicem vis habere; nihil nos nocebit in terra, si nobis in coelo misericordia sit patrona.



SERMO XLIII. De oratione, jejunio et eleemosyna.

[c 1Kb] Populis populariter est loquendum; communio compellanda est sermone communi; omnibus necessaria dicenda sunt more omnium; naturalis lingua chara simplicibus, doctis dulcis: docens loquatur [Col. 0320B] omnibus profutura; ergo hodie imperito verbo veniam dent periti. Tria sunt, tria, fratres, per quae stat fides, constat devotio, manet virtus. Oratio, jejunium, misericordia. Quod oratio pulsat, impetrat jejunium, misericordia accipit. Oratio, misericordia, jejunium, sunt haec tria unum, dant haec sibi invicem vitam. Est namque orationis anima jejunium; jejunii vita misericordia est. Haec nemo rescindat, nesciunt separari. Horum qui unum [d 1Kb] tantum habet, vel ista qui simul non habet, nihil habet. Ergo qui orat, jejunet; qui jejunat, misereatur: audiat petentem, qui petens optat audiri; auditum Dei aperit sibi, qui suum supplicanti non claudit auditum. Jejunium jejunator intelligat; esurientem sentiat, qui vult Deum sentire quod esurit; misereatur, qui misericordiam [Col. 0320C] sperat; pietatem qui quaerit, faciat; qui praestare sibi vult, praestet. Improbus petitor est, qui quod alii negat sibi postulat. Homo, esto tibi misericordiae [e 1Kb] forma; sic quomodo vis, quantum vis, quam cito vis, misericordiam tibi fieri; tam cito aliis tantum, taliter ipse miserere. Ergo oratio, misericordia, jejunium, sint unum patrocinium pro nobis ad Deum, pro nobis haec advocatio sint una, una haec pro nobis oratio sint triformis. Haec sunt, fratres, haec sunt quae tenent coeli arcem, quae [f 1Kb] secretum Dei judicis pulsant, quae ante tribunal Christi causas humani generis exsequuntur, quae injustorum petunt indulgentiam, reorum veniam promerentur. Haec cui in coelestibus non assistunt, ipse non subsistit in terris; haec cum teneant in coelestibus principatum, in terris [Col. 0320D] rerum summam moderantur; haec regunt prospera, haec adversa propellunt; vitia exstinguunt ista, virtutes ista succendunt; haec reddunt casta corpora, corda pura, haec pacem membris, mentibus dant quietem; humanos ista sensus scholam faciunt disciplinae, per haec in templum Dei pectora humana consurgunt; haec hominem praestant angelum, homini Deitatis deferunt haec honorem. Hinc est, quod fit [Col. 0321A] horum suffragio [a 1Kb] Moyses Deus (Exod. III), et ad triumphos militares sibi omnia mandat elementa: jubet mare discedere, durari undas, profunda siccari (Exod. XIV), coelum pluere; dat frumenta, ventos spargere cogit carnes (Exod. XVI); noctem splendore [b 1Kb] solis illustrat, solem nubis temperat velamento (Exod. XIII); petram percutit, ut de recenti vulnere frigida sitientibus [c 1Kb] det fluenta (Num. XX); primus dat terris legem coeli, scribit vitae normam, figit terminos disciplinae (Exod. XXIV, XXXV). Per haec Elias nescit mortem, relinquit terras, [d 1Kb] coelos intrat, commoratur angelis, convivit Deo: et terrenus hospes supernas possidet mansiones (IV Reg. II). Per ista Joannes [e 1Kb] fit angelus in carne, coelestis in terra, et auditu, visu, tactu, totam solus capit, tenet, [f 1Kb] complectitur [Col. 0321B] Trinitatem. Et nos, fratres, si volumus Moysi gloriae, Eliae vitae, Joannis virtutibus, omnium sanctorum meritis applicari, insistamus orationi, vacemus jejunio, misericordiae serviamus. Qui in his vixerit, qui per ista fuerit communitus, jacula peccati, diaboli tela, mundi machinas, [g 1Kb] vitiorum cuneos, mala carnis, voluptatum laqueos, arma mortis, Christianus armiger, bellator Dominicus non timebit. Sed nos qui ad incerta consurgimus, qui inter insidias diem ducimus, qui horarum varietates, momentorum motus, verborum lapsus, actuum pericula sustinemus, quid est quod ecclesiam mane nolumus intrare? Quid est quod [h 1Kb] matutina prece totius diei custodiam nolumus postulare? quid est quod homini astare toto tempore libet, et Deo assistere nec puncto [Col. 0321C] libet? Non est nostrum, fratres, non est nostrum; inimici est ista surreptio, decipere parat quos non patitur orationibus communiri. Quid de adversis queritur, qui sibi prospera non precatur? Audiamus vocem Dei monentem: Orate, ne intretis in tentationem (Matth. XXVI). In tentationem vadit, qui ad orationem non vadit. Hoc sciens propheta, cantabat: Venite adoremus, et procidamus ante eum: et ploremus coram Domino qui fecit nos (Psal. XCIV). Putasne ante Deum lacrymas fundere dignatur, qui verba non [Col. 0322A] dignatur expromere? [i 1Kb] Manicemus, oremus, vel humano timore, si non amore divino; si non invitati bonis, vel coacti malis. Mala tempora facit nobis contemptus Dei, temporum cursus non facit. Quod ergo contemptu perdidimus, jejuniis conquiramus: animas nostras jejuniis immolemus, quia nihil est quod Deo praestantius offerre possimus, probante propheta, cum dicit: Sacrificium Deo spiritus contribulatus; cor contritum et humiliatum Deus non spernit (Psal. L). Homo, offer Deo animam tuam, et offer oblationem jejunii, ut sit pura hostia, sacrificium sanctum, vivens victima, quae et tibi maneat, et data sit Deo. Hoc qui non dederit Deo, excusatus non erit, quia daturus se non potest non habere. Sed accepta ut sint ista, misericordia subsequatur; jejunium non [Col. 0322B] germinat, si de misericordia non rigetur, siccatur jejunium misericordiae siccitate: quod imber terris, hoc jejunio misericordia est. Quamvis cor excolat, carnem mundet, eradicet vitia, virtutes serat; si misericordiae fluenta non dederit, fructum non colligit jejunator. Jejunator, ager tuus misericordia jejunante jejunat; jejunator, quod tu in misericordia fuderis, tibi in horreo hoc redundat. Homo ergo, ne servando perdas, collige prorogando; homo, dando pauperi, da tibi: quia quod tu alteri reliqueris, non habebis.



SERMO XLIV. De consilio impiorum, via peccatorum, et cathedra pestilentiae, in psalmum I.

Peritus medicus, quoties vario languore defessis [Col. 0322C] plenam desiderat conferre medicinam, altas aperit morborum causas, latentes pestilentiae exponit incursus, pestiferas caveri commonet regiones, quamplurima remediorum genera demonstrat, herbarum vires pandit, medicamentorum loquitur qualitates, obedientibus promittit longissimam sanitatem: sic aegros arduas et asperas suadet et perducit ad curas. Hinc est quod propheta sanctus, corporis animaeque medicinam coelitus prolaturus, impietatis profundos [j 1Kb] patefacit recessus, opertos peccatorum nudat morbos, [Col. 0323A] iniquitates ostentat, secretum virus, vitiorum naturas, origines delictorum, radices criminum mirabili ratione depromit. Sic aegras mortalium mentes moderatione pia, pro aetate, pro sexu, pro tempore, pro viribus ad salutem perpetim divina curatione perducit. Psalmus quem hodie cantavimus, [a 1Kb] Psalmorum praefatio est, immo et Psalmorum psalmus, titulorum titulus; est argumentum generans argumenta, est tota causa sequentium canticorum. Et sicut clavis aulae regalis, ubi primam januam patefecit, [b 1Kb] penetrabiles reddit intimas ac multiplices mansiones; ita psalmus iste, ubi reseraverit aditus intelligentiae primos, psalmorum omnium pandit mysterium, pandit secretum. Beatus vir qui non abiit in consilio impiorum, et in via peccatorum non stetit, [Col. 0323B] et in cathedra pestilentiae non sedit(Psal. I) Beatus vir: sicut dimicaturo cum bestiis, et gravissimorum certaminum discrimina subituro, pronuntiantur ante bravia, praemia, coronae; propheta beatitudinem sic praemisit, ut provocaret hominem, [c 1Kb] totam, quam post enumerat, criminum vincere feritatem. Beatus vir qui non abiit in consilio impiorum, et in via peccatorum non stetit. Quod in consilio abire, et in via stare dixit, forsitan videatur absurdum, cum in consilio consistere et in via abire, magis hominum sit in usu. Perversa quidem sunt universa perversis, nec possunt tenere ordinem, quae per ordinem non aguntur. Tamen hic propheta non de corporis loquitur, sed mentis incessu; neque prohibet pedum lapsus, sed ruinas arcet animarum. Beatus [Col. 0323C] vir, qui non abiit in consilio impiorum. Abiit, abiit a se, a Deo impius cum recessit; nec stat in consilio, impiis cogitationibus qui vagatur. Iste [d 1Kb] modo fertur ad coelum, modo refertur ad terras, jactatur per maria, levatur fluctibus, mergitur in profundo: cumque sua semper mente volutetur ut ebrius, non se computat, et [e 1Kb] computat coelum. Qui [f 1Kb] se scire existimat totum, se nescit; qui si sciret se, numquam coelum, solem, lunam, ligna, lapides adoraret, quae sunt omnia suae data et subdita servituti; sed adorat lapidem, servit ligno, qui Deo vivo, Deo vero servire contempsit. Et ut ab ipso principio rerum, impietatis facta replicemus, [g 1Kb] impietatis consilium perduxit ad inferna, angelum de supernis, nuntium coelestis secreti in diabolum commutavit, hominem de regimine vitae [Col. 0323D] ad mortalis habitaculi transmisit exsilium, de paradisi deliciis aerumnosos saeculi pepulit ad labores; mulierem de virginitatis gloria gemitus conscios dejecit ad partus. Inde est quod antequam gaudeat, non ignorat dolores, et solvit ante de reatu poenam, quam [Col. 0324A] sobolis gaudeat de processu. Multiplicans, inquit, multiplicabo tristitias tuas et gemitus tuos; in tristitia et gemitu paries filios (Gen. III). Qualis finis est, ubi est origo poenalis? in vita laetitia quem tenebit, qui vitae sumit exordium de moerore? Hoc propheta noverat qui dicebat: In iniquitatibus conceptus sum, et in delictis peperit me mater mea (Psal. L). Si sic, fratres, ab utero in viam projicimur peccatorum, et delictorum iter totas currimus per aetates, cogitemus infantiae vanitates, adolescentiae lapsus, juventutis ruinas, senectutis morbos, et tunc nos non viam vitae, sed peccatorum viam carpere sic videbimus. Hanc viam notat Christus, sic dicendo: Quam lata et spatiosa via quae ducit ad perditionem, et multi sunt qui intrant per eam (Matth. VII). Delictis lata, diffusa fluctibus, criminibus [Col. 0324B] spatiosa, et vere via est vita praesens, in quam venit et vadit homo. Generatio, inquit, vadit, et generatio venit, et terra in aeternum stat (Eccl. VII). Et ideo ante dixit: Beatus vir qui non abiit in consilio impiorum, et in via peccatorum non stetit. Non dixit, Non venit; nemo enim in viam non venit peccatorum, in qua nos lex ipsa naturae perducit et mortis; sed Beatus ille qui non stat in ea. Stat ille, ille demoratur in ea, qui levat onera peccatorum, et onustus viator tarde pervenit, et coelestem clausam sibi invenit mansionem. Istis ponderibus impeditus flebat propheta, dicens: Iniquitates meae superposuerunt caput meum, et sicut onus grave gravatae sunt super me. Et quia toto vitae tempore has ferebat, exclamat: Miser factus sum, et incurvatus sum usque in finem [Col. 0324C] (Psal. XXXVII). Peccatorum viam viator ille pertransit, qui mala hujus vitae videt, sed despicit; sentit, sed calcat; patitur, sed vincit; et dum fugit illa, plus currit: unde illi occurrit coelestis janitor, coelestis illi mansio se non claudit. Sed quid est quod peccatorum viae impietatis consilium sic praemisit: Beatus vir qui non abiit in consilio impiorum, et in via peccatorum non stetit? Quia etsi natus homo mox peccatorum venit in viam, jacet tamen primum: non mox peccati currit in viam, sed ubi coeperit impietatis venena gustare, tunc [h 1Kb] saporem trahit de pinguedine peccatorum. Impius in Deum tendit, a Deo vadit cum delinquit; peccatores Deus contemnit, qui ante mandavit non debere peccare. Lucem tenebrae fugiunt, tenebrae luce redeunt abscedente: ubi Deus, peccatum [Col. 0324D] nullum; ubi peccatum, non ibi Deus. Et ut scias, homo, a conspectu Dei hominem viam cursitare peccatorum, audi prophetam: Non est Deus in conspectu ejus, polluuntur viae ejus in omni tempore (Psal. IX). Gravius ergo homo tunc in via labitur peccatorum, [Col. 0325A] quando in ea per praerupta impietatis illabitur. Et in cathedra pestilentiae non sedit. Impietatem probat qui facit, amat; qui amat, non potest non docere: hinc est quod docens impietatem, pestilentiae [a 1Kb] residet in cathedra, et sermone mellito virus doctrinae lethalis [b 1Kb] audientibus sic diffundit. Pestilentiae cathedram philosophiam posuit, quae docuit, aut deos multos; aut eum qui est, vel non esse, vel [c 1Kb] non posse docuit inveniri; qui ipsam creaturam naturae dedit, ut naturae negaret Auctorem. Cathedram pestilentiae Pharisaeus proposuit, [d 1Kb] qui traditiones humanas decretis coelestibus anteponens, vastam [e 1Kb] lucem fudit populo Judaeorum. In cathedra pestilentiae haereticus sedit, qui sub specie fidei, scindit, rumpit, distrahit unitatem. Beatus ergo vir qui non abiit [Col. 0325B] in consilio impiorum, et in via peccatorum non stetit, et in cathedra pestilentiae non sedit. Et plane beatus, quia ista tria declinando ad Trinitatis beatitudinem meruit pervenire. Meditetur ergo in lege Domini, et meditetur die ac nocte, ut quae sequuntur mereatur videre in futuro, et audire latius tempore competenti.



SERMO XLV. De homine fragili Deum orante, ne se arguat in ira; in psalmum VI.

[f 1Kb] Responsorium quod hodie propheta supplicante cantavimus, opportunum tempori, aptum malis praesentibus mecum vestra probat et cognoscit affectio. Domine, inquit, ne in ira tua arguas me, neque in [Col. 0325C] furore tuo corripias me (Psalm. VI). Et Deus tumescit ira? calescit furore? absit, fratres. Deus nec subjacet passioni, nec ira accenditur, nec furore turbatur: sed ira Dei est delinquentium poena, furor Dei est supplicium peccatorum. Fratres, pulvere concreti, plasmati luto, calcamur vitiis, subdimur delictis, curis conficimur, arescimus membris, morte dissolvimur, fetidis horremus sepulcris, et sic inhabiles ad virtutes, ad vitia habiles invenimur. Propheta ergo memor fragilitatis [Col. 0326A] humanae, et carnalis substantiae conscius, quia non confidebat de meritis, ad auxilium misericordiae convolavit, ut Dei constaret circa eum de pietate, non de severitate judicium. Domine, ne in ira tua arguas me. Hoc est dicere, argue me, sed non in ira; corripe me, sed non in furore: argue me ut pater, non ut judex; corripe me non ut dominus, sed ut parens; argue me, non ut perdas, sed corripias; corripe me, non ut interimas, sed emendes: et hoc quare? quoniam infirmus sum. Miserere, inquit, mei, Domine, quoniam infirmus sum. Quid infirmius homine, [g 1Kb] quem sensus fallit, ignorantia decipit, circumvenit judicium, pompa laedit, tempus deserit, mutat aetas, hebetat infantia, juventus praecipitat, senectus frangit? Huic ergo Deum irasci in ira, indignari in furore, non est [Col. 0326B] creatoris pii, sed est severissimi cognitoris. Miserere mei, Domine, quoniam infirmus sum. Et quid vis? [h 1Kb] Sana me, Domine. Sentit iste status sui vulnera, sentit morsum serpentis antiqui, sentit primi parentis ruinam, agnoscit se ad has infirmitates venisse nascendo, agnoscit se ad mortem naturaliter pervenisse: et quia mortem removere non poterat ars humana, divinam cogitur expetere medicinam; et ut facilius aegritudinis suae impetret curam, ipsius aegritudinis causas aperit, qualitates narrat, magnitudinem pandit, exprimit vim doloris. Sana me, Domine. Quare? Quoniam conturbata sunt ossa mea. Totam structuram corporis [i 1Kb] ossa portant; et si ossa turbantur, quae membrorum firmitas? quae fortitudo nervorum? ubi carnis [Col. 0326C] miseranda substantia? Turbantur ossa, fratres, peccatorum pondere, metu mortis, terrore judicii. Audi ipsum alibi hoc dicentem: Non est, inquit, sanitas in carne mea a facie irae tuae, non est pax ossibus meis a facie peccatorum meorum (Psal. XXXVII). Et post: Anima mea impleta est illusionibus, et non est sanitas in carne mea. Merito ergo addit: Et anima mea turbata est valde. Inter Dei praecepta et cordis passiones, inter virtutes et vitia, inter adversa et prospera, inter [Col. 0327A] poenas et praemia, inter vitam et mortem, stans in acie, bella sustinens, suscipiens vulnera, raro stans, occumbens sensu, turbatur anima, [a 1Kb] turbatur valde, quia carnis impedita ponderibus, priusquam ad virtutes veniat, vitiorum fit ante captiva. Haec bella describit Apostolus, cum dicit: Caro concupiscit adversus spiritum, et spiritus adversus carnem: ut non quae vultis, illa faciatis (Gal. V). Et alibi: Video aliam legem in membris meis, repugnantem legi mentis meae, et captivum me ducentem in lege peccati (Rom. VII). Allegans ergo beatus propheta has infirmitates, haec bella, has animorum turbationes, Deum tali voce convenit: Et tu, Domine, usquequo? [b 1Kb] Hoc est, quousque pateris? quousque dissimulas? quousque non subvenis? quousque dissipari opus tuum, deleri imaginem tuam, [Col. 0327B] tuam tibi creaturam perire permittis? Ubi est Christus tuus toties nuntiatus per legem, per nos, per prophetas multifarie repromissus? Veniat, veniat, priusquam pereunte saeculo, in saeculo nil inveniat quod resalvet. Veniat, veniat, ut carnem reparet, innovet animam, ipsam naturam in coelestem commutet substantiam. Veniat, ut peccatum tollat, mortem deleat, destruat infernum, vitam reddat, donet coelum, ne amplius terrena labes possit in nobis invenire quod perdat. Hoc autem petere prophetam, sequens sermo demonstrat, Convertere, Domine. Homo Deo, reus judici, addictus sic loquitur cognitori? Convertere, Domine. Homo peccat, et Deus convertitur? Ita, fratres, quia juxta prophetam: Iste peccata nostra [Col. 0327C] portat, et pro nobis dolet(Isa. LIIIjuxtaLXX). Et beatus Joannes: Ecce Agnus Dei, ecce qui tollit peccata mundi (Joan. I). Suscepit peccatum, ut peccatum tolleret, non haberet. Convertere, Domine. Unde? ubi? De Deo in hominem, de domino in servum, [c 1Kb] de judice in patrem, ut pium conversio te demonstret, quem potestas terribilem comminatur. Convertere, Domine; libera animam meum. De inferno inferiori. Salvum me fac propter misericordiam tuam. Non propter meritum meum, quem labor afficit, gemitus sauciat, solvunt lacrymae, ira turbat, impugnat inimicus. Sed hoc ut clareat, ipsa prophetae decantetur oratio. Salvum me fac propter misericordiam tuam. Quare? Quia non est in morte qui memor sit tui, in inferno autem quis confitebitur tibi? Laboravi in gemitu [Col. 0327D] meo, lavabo per singulas noctes lectum meum: lacrymis meis stratum meum rigabo. Hoc dicebat sanctus David in regali vertice constitutus: qui sic agebat principatum potestatis humanae, ut in se sanctitatem spiritus, prophetae gratiam custodiret, et [Col. 0328A] nos in ira tota Dei positi nescimus dicere: Domine, ne in furore tuo arguas me. Terra negat fructus, coelum temperiem, aer salubritatem: hinc [d 1Kb] pestilentia ubique diffusa per urbes, per agros vario morborum genere consumit genus omne mortalium, et tamen nos non dicimus: Domine, ne in furore tuo arguas nos, neque in ira tua corripias nos. Ille post triumphos gemitibus, noctes et dies lacrymis occupabat; nos sub hostili gladio subjacentes, nulla tempora Deo damus, nullas vel ad horam lacrymas Deo fundimus: sed jugiter rapinis, fraudibus, perjuriis, dolis, detractionibus nosmetipsos tradimus et donamus, ut magis magisque iram Dei in nos fomentis criminum suscitemus. Venite, fratres, venite cum propheta: Venite, adoremus, et procidamus ante eum, et ploremus [Col. 0328B] coram Domino qui fecit nos (Psal. XCIV); [e 1Kb] venite, dicamus; Domine, ne in ira tua arguas nos, neque in furore tuo corripias nos. Ut memor misericordiae suae iram mutet in misericordiam, reddet perdita, captiva liberet; nosque sibi cum laetitia servire jam donet, qui vivit et regnat in saecula saeculorum. Amen.



SERMO XLVI. De exsultatione spirituali et confessione peccatorum, in psalmum XCIV.

Sicut graviter aestuanti, et longo sitis ardore succenso, fons frigidus satis laetus et satis salubris occurrit; ita nobis positis in moerore, et nimium tribulationum pondere depressis, ad gaudia hodie propheticae [Col. 0328C] vocis [f 1Kb] excitat cantilena: Venite, inquit, exsultemus Domino (Psal. XCIV). [g 1Kb] Venite: quo? vel unde? Ex te, homo, in te, ubi non locorum mutatio, sed conversio sensuum adversa depellit, moerores fugat, desperationes abjicit, excludit angustias, et intrat domicilium sinceri pectoris, laetitiae divinae aeternam praeparat mansionem. Exsultemus Domino. Et ubi est illud: Beati qui lugent (Matth. V), et Vae vobis qui ridetis (Luc. VI)? Plane beati qui lugent mundo, et vae qui rident mundo: sed beati qui exsultant Domino, qui nesciunt de rapinis, nesciunt de fraudibus, nesciunt laetari de lacrymis proximorum. Exsultemus Domino. Ille exsultat Domino qui verbo, actu, opere, non sibi, sed suo exsultat auctori. Exsultemus Domino. Ille exsultat Domino, cui sola et tota [Col. 0328D] laetitia semper est Deus. Jubilemus inquit, Deo salutari nostro. Non est ovium vox ista, pastoris est: qui [h 1Kb] dulci jubilo, et varia modulatione, aut gregem producit ad pascua, aut sub nemore umbroso fessum pecus retinet ad quietem, aut alta collium salubrioris [Col. 0329A] graminis hortatur cupiditate conscendere, aut ad devexa vallium sensim tota necessitate descendere. Sed beatae sunt oves illae, quae sui vocem admittunt pastoris, attrahunt, nutriunt, congregant, et vere pastori suo jubilant: quae germina sui gregis Domino multiplicare moliuntur. Praeveniamus faciem ejus in confessione. Et quis praevenit peccatorum cognitorem, scrutatorem cordium, cogitationum conscium, futurorum praescium, praesentem semper et ubique? Sed praeveniendus est non sensuum vicinitate, sed ingenii sagacitate; non velocitate pedum, sed provido confessionis obsequio: siquidem non dixit, Praeveniamus eum tantum, sed Praeveniamus faciem ejus in confessione. Hoc est, cum [a 1Kb] spes misericordiae est, cum tempus est veniae, cum poenitentiae locus [Col. 0329B] est, confiteamur patri, ne judicem sentiamus; prodamus quae fecimus pietati, ne severitati cogamur exsolvere quae tacemus: [b 1Kb] dicamus indulgentiae tempore delicta nostra, ne si tacemus, ad excipiendam sententiam defleamus. Et quid plura, fratres? non judicem, sed judicium nos hortatur propheta clementissimus praevenire. Et in psalmis, inquit, jubilemus ei. Ne indicta pectori nostro irrationabilis jubilatio crederetur. In psalmis jubilemus. Ut [c 1Kb] in psalmis divinum resonet sacramentum, et quod ad provectum salutis animos promoveat audientium. Quoniam Deus, inquit, magnus Dominus. Hic dominici corporis aperit sacramentum, quia Deus etiam in nostro corpore magnus Dominus. Et rex magnus [Col. 0329C] super omnes deos. Juxta illud: Quis similis erit Deo inter filios Dei (Psal. LXXXVIII)? quia omnes supernae [d 1Kb] virtutes cum regant caeteros, ipsae tamen reguntur a Christo. Quia in manu ejus sunt omnes fines terrae. Quia quae in manu Dei sunt, sine Deo nequeunt obtineri si dilatare fines, si prorogare terminos, si desideramus amissa revocare. Deum ergo fidei viribus deprecemur, per cujus offensam nobis ista depereunt; et ipsius propitiatione redeunt ampliata, qui dat sicut vult, tollit, et cum vult; si reddere non potest, omnipotens non habetur; multa facit ad suae majestatis indicium, ad nostrae emendationis et correctionis exemplum. Vacant aliena praesidia, si nostri regis non subvenerint adjutoria. Quoniam ipsius est mare, et ipse fecit illud. Ne putetis [Col. 0330A] quaesitum, inventum, et non a Deo conditum. Ipsius est mare, et ipse fecit illud, et aridam manus ejus formaverunt. Ubi sunt [e 1Kb] qui Deum de materia, et maxime de aqua [f 1Kb] mundum figurasse confingunt? Deus noster in coelo, et in terra, non ut inventor, sed ut conditor materiae, ex nihilo cuncta perfecit. Venite, inquit, adoremus. Quae sequuntur, fratres, ignorantibus veluti immemorem prophetam exsultationis suae fuisse, demonstrant, dum provocatos ad gaudia mox evocat ad ploratus. Venite, inquit, adoremus et procidamus ante eum, et ploremus coram Domino qui fecit nos. Dixerat: Venite, exsultemus; verum hic propheta secum [g 1Kb] fletus suorum nos desiderat fundere gaudiorum: quia semper lacrymae sicut [Col. 0330B] dolore magno, ita producuntur et gaudio, quae utique interni pectoris exponunt, et testantur affectum. Qui ergo lapidibus prosternebantur, et lignis, vero tandem Deo cognito, vult nos adorare, procidere et [h 1Kb] repensare lacrymis, atque continuo devotionis obsequio, quod diu et longo tempore negleximus. Plorat ergo, dum de praeteritis poenitet, gaudet de praesentibus, aestuat et metuit de futuris. Perfectae autem laetitiae fletus fuisse ex sequentibus sic demonstrant: Venite, adoremus et procidamus ante eum, et ploremus coram Domino qui fecit nos. Et quasi interrogaretur, quare? reddit causas, aperit rationes: Quia ipse est Deus noster, et nos populus pascuae ejus et oves manus ejus. Ex hoc utique quantum devotus est ille qui gaudet, tantum certe qui contristatur ingratus. Sed jam quae [Col. 0330C] admonet audiamus intentius: Hodie si vocem ejus audieritis, nolite obdurare corda vestra, sicut in irritatione secundum diem tentationis in deserto, ubi tentaverunt me patres vestri: probaverunt, et viderunt opera mea. Quadraginta annis proximus fui generationi illi, et dixi: Semper hi errant corde; ipsi vero non cognoverunt vias meas quibus juravi in ira mea, si introibunt in requiem meam. Cum dicit, hodie, te convenit, ad te loquitur, quicumque homo es auditor, ne audita voce ejus, contemptus reatum, contumaciae crimen incurras, quem non praecepta, quem non correxit exemplum. Nam ob hoc Judaicam duritiem longo sermone narravit, ut te, Christiane, faceret cautiorem, cui non quadraginta annis tantum conversatur, et cohabitat Deus, sed toto vitae tempore paret, et militat ad salutem.


[Col. 0331A]
SERMO XLVII. De parabolis inventae margaritae et sagenae missae in mare.

Christus Deus noster, quod coelum, terram, mare, et in eis magnas, multas, varias condiderit creaturas, miranda potentiae suae documenta monstravit: quod vero humana suscipit, agit hominem, intrat tempora, [a 1Kb] transit aetates, docet verbo, virtute curat, similitudines loquitur, proponit exempla, affectus nostri in se pondus aperit, inesse sibi dilectionis humanae pandit ineffabilem charitatem. Hinc est quod coelestia terrenis commendat exemplis, de praesentibus sapere dat futura, invisibilia visibilibus insimulat argumentis; probant hoc similitudines quas nobis hodie evangelicus clamat auditus: Simile est regnum [Col. 0331B] coelorum homini negotiatori quaerenti [b 1Kb] bonas margaritas: inventa autem una pretiosa margarita, abiit, et vendit omnia quae habuit, et emit eam (Matth. XIII). Neminem qui hoc audit nomen negotiatoris offendat: hic negotiatorem loquitur qui dat misericordiam, non qui dat fenoris semper usuram; providentem ornamenta virtutum, non irritamenta vitiorum; gravitatem morum, non lapidum pondera perferentem; honestatis, non luxus monilia portantem, gestantem non voluptatis pompam, sed insignia disciplinae. Iste ergo negotiator has cordis et corporis margaritas proponit, non humano commercio, sed divino exercitio; non ad praesens commodum, sed ut futurum mercetur; non ad terrenam gloriam, sed coelestem: quatenus coelorum regnum possit virtutum praemio comparare, [Col. 0331C] et innumeris bonis unam redimere perpetuae vitae margaritam. Adjecit autem similitudinem Dominus dicens: Iterum simile est regnum coelorum sagenae missae in mare, et ex omni genere piscium congreganti: quam cum impleta esset, educentes; et secus littus sedentes, elegerunt bonos in vasa, malos autem foras miserunt. Simile est regnum coelorum sagenae missae in mare. Similitudo haec prodit cur in apostolatum piscatores elegerit Christus, et captores piscium fecerit hominum piscatores, ut divini judicii typus arte piscatoria monstraretur. Pisces congregat [c 14Kb] captura confusos, sed in vasa discretio dat electos: sic vocatio Christiana justos, et injustos, malos, bonosque congregat; sed bonos, malosque electio divina discernit. [Col. 0332A] Simile est regnum coelorum sagenae missae in mare. Ad hujus saeculi mare tumens pompa, elatum vertice, undosum sectis, inscitia fluctuans, clamosum litibus, fremens ira, saevum perfidia, peccatis naufragum, impietate demersum, misit piscatores suos Christus, hoc est, Petrum, Andream, Jacobum, Joannem, probatos arte, cum dicit: Venite post me, faciam vos fieri piscatores hominum (Matth. IV). Misit ergo piscatores suos retia portantes praeceptis legalibus, et evangelicis innodata, monitis circumcincta, virtutum donis et gratia dilatata, evangelico sinu congregantia sine fine capturam. Hoc tempus modo, hoc agitur, fratres: per gentes, per populos Christi retia nunc trahuntur, et ducunt confusas [d 1Kb] toto orbe capturas sine discretione personas. Sed quia saeculi vicinus est finis, et ad [Col. 0332B] judicii littus capturae nostrae retia jam propinquant, pisces, hoc est homines, qui profundo saeculi discursu feriato ac libero vagabuntur, siccitate littoris, hoc est, finis propinquitate turbati, tota se rerum [e 1Kb] dispensatione collidunt: videntes impias gentes triumphis succedentibus ampliari, angustiari captivos toto orbe populos Christianos, impios prosperis gaudere successibus, pios malorum continuata successione calcari, subdi dominos servituti, dominari dominis servos, rebelles filios in parentes, senes juvenibus esse contemptui, omnemque naturae statum, vitae ordinem deperiisse. Sed haec cum ita sint, fortes non turbant, immo [f 1Kb] infirmos turbant, fortes turbare non possunt, quia sumunt vires de similitudine, [g 1Kb] fortitudinem de figura. Ejecti de profundo pisces parum [Col. 0332C] quidem in littore sui confusione volvuntur, sed citata discretio dum malos abjicit, eligit bonos; facit bonos, non turbat, brevis ista et cito [h 1Kb] transitura confusio. Ista discretio superna, quae dat malos poenis, bonos rapit ad honorem, impios deducit ad tartarum, pios transmittit ad regnum, patres, senes, justos, electos, omnes de contumelia exigua perpetua gloria consolaturi. Probat hoc autem comparatio ipsa, cum dicitur: In consummatione saeculi exibunt angeli Dei, segregabunt malos de medio justorum. In consummatione saeculi: qui consummationem saeculi credit, qui de saeculi minoratione causatur, qui confidit mansura succedere, habere quid quaerit transitura? Fratres, mundus de fine principium sumit; fine innovatur, non [Col. 0333A] deficit creatura; saeculum deficit non Creatori, sed crimini; neque justis, sed peccatoribus finiuntur elementa. In consummatione saeculi exibunt angeli [a 1Kb] separare justos. Nec quisquam dubitet sanctis angelos esse parituros, quibus obsequium suum promittit et Christus. Christi vox est: Praecingam me, et ministrabo vobis. Exibunt angeli Dei et segregabunt malos de medio justorum (Luc. XVII). Portate, justi, [b 1Kb] portate, immo inducias justi date, brevis ista mixtura longa separatione pensabitur. Separabunt malos de medio justorum, et mittent eos in caminum ignis. Ecce qui [c 1Kb] ejiciunt vicinos, qui expellunt hospites, qualem sibi eligunt mansionem; ecce qui sibi hic delicias pauperis fame poenis praeparant alienis, ibi ignem sibi quantum de exigua voluptate succendunt. Ibi [Col. 0333B] erit fletus et stridor dentium. Quam male stridet ibi, qui hic male ridet; et qui nunc malis pauperum gaudet, de bonis pauperum tunc lugebit, quia potuit cum paupere gaudere, sed noluit: vos autem fideles gaudete in Domino semper.



SERMO XLVIII. De Christo fabri filio appellato, et de invidia.

Evangelista hodie Judaeorum circa Christum proditurus invidiam, sic coepit: Venit, inquit, Jesus in patriam suam, et docebat eos in synagogis eorum, ita ut mirarentur et dicerent: Unde huic sapientia et virtus? Nonne hic est fabri filius? Nonne mater ejus dicitur Maria, et fratres ejus Jacobus, et Joseph, et Simon, et Judas; et sorores ejus nonne omnes apud nos sunt? Unde ergo huic omnia ista (Matth. XIII)? Non sic nubes [Col. 0333C] coelum, nox diem, solem caligo, quomodo mentem caecat, et tenebrat invidia. Livor hoc Judaicus probat, qui Christi sapientiam miratur, virtutes stupet, attollit opera, dicta suscipit, et tamen ne in ipso videatur divinitas, deitas sentiatur, carnalium parentum nomina commonet et divulgat. Venit, inquit, Jesus in patriam suam. Nemo miretur, si conditor rerum, coelorum Dominus, Deus omnium, [d 1Kb] patriam locumque sortitur, quando se claudit utero, metitur cunis, uberibus occupat, arctat gremio, dat in ulnas; [Col. 0334A] et ut angustias tollat humanas, humanis se dedit at que aptavit angustiis. Homo, ad te Deus se per ista deponit, te per ista sequitur, per istas te perquirit angustias; ut quem formavit opere, reformet exemplo; quem judicio repulit, reducat affectu, et in se servet quem praeter se [e 1Kb] conspicit deperiisse. Venit, inquit, Jesus in patriam suam, et docebat eos in synagogis eorum. Non in templo suo, sed [f 18Kb] in synagogis eorum. Synagogae non poterant ejus esse, in quibus se turbae perfidiae, non fidei congregabant; in quibus conveniebat invidiae populus, non amoris; in quibus considebat consilium malignantium, non bonae consilium disciplinae. Docebat in synagogis eorum, ita ut mirarentur. Mirabantur indignatione, non gratia; stupebant [g 1Kb] livore, non laude; furebant, quia quod sapere [Col. 0334B] non poterant superba subsellia, stans humilitas [h 1Kb] producebat, ita ut mirarentur, et dicerent: Unde huic haec sapientia? Sic dicit qui Deum, ex quo est sapientia, ex quo virtus, ignorat; sic dicit qui Christum nescit esse Dei sapientiam, Dei esse virtutem. Unde sit sapientia, Salomon probat, qui cum regni apicem parvulus suscepisset, ut creditum sibi populum regeret virtute, non fastu; sapientia, non tumore; corde, non vertice; a Deo sapientiam voluit, poposcit, accepit. Unde huic haec sapientia et virtus? Virtutem quae dat oculos quos natura non dedit, quae auditum reddit debilitate conclusum, quae in mutis sui solvit vincula sermonis, quae claudos reducit ad cursum, quae animas apud inferos jam devinctas propria redire cogit ad corpora, a Deo esse, nisi salutis invidus non [Col. 0334C] negaret. At Judaei sciebant Christi opera divinae virtutis esse, non esse possibilitatis humanae; sed [i 1Kb] livoris nubilum, malitiae fumus, visum spectantium caligabant, ne lumen Christi, ne tempus Evangelii perviderent dicendo: Nonne hic est fabri filius? Dicebant, Hic est fabri filius; sed cujus fabri filius non dicebant; dicebant fabri filius, ut arte vili ars lateret auctoris, et deitatis nomen fabrile nomen absconderet. Christus erat fabri filius, sed illius qui mundi fabricam fecit [j 8Kb] non malleo, sed praecepto; [Col. 0335A] qui elementorum membra non ingenio, sed jussione compegit; qui massam saeculi auctoritate, non carbone conflavit; qui solem non terreno igne, sed superno calore succendit; qui lunam, tenebras, noctem formavit, et tempora, qui stellas variata luce distinxit; qui cuncta fecit ex nihilo, et fecit, o homo, tibi, ut opificem operis aestimatione pensares. Sed tu, Judaee, hujus fabri filium notas, cui pro tantis beneficiis repensare vicem deberes in filium: hinc est, quod non accipis futura, quia de praesentibus existis ingratus. Nonne hic est fabri filius? Nonne mater ejus dicitur Maria? Iterum, Judaee, matris nomen clamas, [a 1Kb] occultas Patris; patrem dicis, nomen non dicis; fabrum dicis, opus non dicis. Judaee, decipiunt te ista, non decipiunt credituros. [Col. 0335B] Nonne mater ejus dicitur Maria, et fratres ejus Jacobus et [b 1Kb] Joseph, et Simon, et Judas; et sorores ejus nonne omnes apud nos sunt? Si mater, si fratres, si sorores apud vos sunt, pater ubi est? vobiscum non est, quia Deus odit fictos, invidos deserit, declinat ingratos, sibi non sinit crudeles et impios commorari. Et fratres ejus et sorores ejus, nonne omnes apud nos sunt? Callide fratres ingeris, ostentas sorores, ut numeroso partu sanctae matris [c 1Kb] virginitas lateat, obscuretur integritas, et sentiatur de filio totum quod humanum est, nihil divinum. Judaee, quos dicis fratres et sorores Christi, Cleophae [d 1Kb] sororis Mariae filii sunt, [e 1Kb] non Mariae; et fratrum et sororum filios fratres nuncupat et divina lex et humana cognatio. Ergo Christi fratres fecit non matris virginitas, [Col. 0336A] quae permansit virgo post partum, sed materterae ejus: fecit propinquitatis assertio. Beata Maria, si alios filios habuisset a Christo mater in ipso crucis tempore, in articulo ipso mortis [f 2Kb] non discipulo traderetur, non commendaretur extraneo. Invidia de coelo abjecit angelum (Isa. XIV), de paradiso exclusit hominem (Gen. III). Ipsa primum contaminavit terras germano sanguine (Gen. IV). Ipsa germanos compulit venumdare germanum (Gen. XXXVII). Ipsa Moysen fugavit (Exod. II), Aaron in fratris excitavit injuriam, Mariam maculavit livore germani (Num. XII); ac ne multis, quod pavet mens, quod visus tremit, quod auditus non capit, [g 1Kb] ipsum Christi attendit et pervenit ad sanguinem. Invidia omnibus malis pejor: quos ceperit, liberari nequeunt; quos vulneraverit, [Col. 0336B] ad curam non veniunt, non redeunt ad salutem. Invidia delictorum venenum, criminum virus, peccatorum mater, origo vitiorum: hanc qui non viderit, bona videt; hanc qui nescierit, mala nescit; hanc qui fugerit, vivit. Invidia vitari fuga potest, non potest superari conflictu. Sed jam quid Dominus responderit, audiamus: Non est propheta sine honore nisi in patria sua et in domo sua. Christus quidem venit in patriam suam et in domum suam quia scriptum est: In sua venit, et sui eum non receperunt (Joan. II). Verum dicendo: Non est propheta sine honore, nisi in patria sua et domo sua, docet quia inter suos posse morsus est, adustio est; inter cives eminere proximos, proximorum urit [h 1Kb] gloriam: propinqui propinquo si honorem debeant, computant servitutem. [Col. 0337A] Et non fecit, inquit, ibi virtutes multas propter incredulitatem illorum. Non fit ibi virtus, ubi incredulitas non meretur. Etsi mercedem cum sanat, non exigit Christus; indignatur tamen dum pro honore sibi fertur injuria, qui est super omnia Deus benedictus et gloriosus in saecula saeculorum. Amen.



SERMO XLIX. De eisdem, secundum Marcum.

Quoties humana Dominum sanctus evangelista sustinuisse aut egisse commemorat, toties carnalium sensus tota velut fluctuum commotione conturbat. Imbecilles namque mentes nesciunt Dominici corporis audire, discernere et dispensare mysteria, sicut hodierna lectio monstrat, quae dicit: Egressus inde [Col. 0337B] Jesus, abiit in patriam suam (Marc. VI). Egreditur unde, quo ingreditur, qui nullo continetur, nullo concluditur loco? Ad quam patriam vadit, orbem qui fecit et possidet universum? dicente propheta: Tui sunt coeli, et tua est terra: orbem terrarum, et plenitudinem ejus tu fundasti (Psal. LXXXVIII). Verum non sibi per se, sed per te tibi egreditur, et ingreditur Christus, donec te intromittat expulsum, exsulem revocet, reducat, et reportet ejectum. Abiit ergo Jesus in patriam suam. Non ut suam sibi, sed ut tuam tibi, quam Adam perdiderat, patriam redonaret. Abiit in patriam suam. Si natus, quomodo non homo? si homo, quomodo non civis? si civis, esse illi patriam quis miretur? Sed hic humanitatis modus, non divinitatis ordo est, quem fatetur: quia qui est, [Col. 0337C] et qui erat ante saecula Deus noster, parens noster, novissima voluit esse per saecula; ut quos potestate fecerat, pietate salvaret; et compatiendo reciperet, quos extorres arguendo fecerat et jubendo. Quidquid enim per hominem susceptum legimus egisse, aut pertulisse Christum, non ad divinitatis audiamus injuriam, sed profecisse hominis ad gloriam. Et sequebantur, inquit, illum discipuli ejus. Merito discipuli Christum redeuntem suam sequuntur ad patriam, quos jam in [a 1Kb] superni ordinis albo descriptos coelestis patriae cives, et municipes electio tanta, tantae gratiae perfecerat plenitudo, dicente Domino: Gaudete, quia nomina vestra scripta sunt in coelis (Luc. X). Et facto sabbato, coepit in synagoga docere, et multi audientes mirabantur in doctrina ejus, dicentes: [Col. 0337D] Unde huic haec omnia, et quae est sapientia quae data est illi? et virtutes tales quae per manus ejus efficiuntur? Infelix Judaicae mentis et detestanda nequitia, ad discutiendum semper promptior quam ad [Col. 0338A] credendum; divinis virtutibus non ad fidem, sed ad calumniam sollicite commovetur, vel quia meruit audire sapientiam tantam. Sed unde sit malitiose curiosa, vel querula, in bonis suspicax, ad noxia satis facilis, doctrinam despicit quam miratur; quae probat praecepta, contemnit; ad Deum cunctatur, ad idola perproclivis; in divinis astuta, ligno, lapidibus tota resoluta; prophetiae rebellis, contraria veritati, auguriis, mendaciisque perdita. Rogo, cui cautum, quod caecus videt? cui sollicitum quod mortuus surgit? cui dubium, quod loquitur mutus? certe, quis nesciat esse Deum, cujus sola curatur omnis debilitas jussione? Moyses signa fecerat multa, Elias maxima monstraverat documenta virtutum, nec dissimilia opera fecerat Elisaeus: cur nemo personam [Col. 0338B] discutit? cur nemo status commovet quaestionem? cur nemo unde essent, quive essent, unde ista, et per quem facerent curiositate sic requisivit [b 1Kb] ingratus. Sed judicatur hic solus qui solus judicare noluit ne puniret; improba severitate discutitur, qui ut largiretur veniam, nil quaesivit: et cum solus innocens invenerit omnes reos, [c 1Kb] ad indicium pietatis immensae suspicere maluit, quam abrogare sententiam, ut vitam mortalibus olim perditam redderet, et repararet [d 1Kb] occisos. Vere, sicut dixit Apostolus, Magnum pietatis est sacramentum, quod Christi nostri manifestatur in carne (I Tim. III). Extendit tamen adhuc curiositatem suam carnalis ista aemulatio, cui semper est [e 1Kb] inimica veritatis cogitatio: nec patitur Christum virtutibus et sapientia Deum credi, [Col. 0338C] sed proximorum, parentum, fratrum, affinium documento, [f 1Kb] hominem tantum asserit, gestit, optat, intelligit, dicendo: Nonne iste est fabri [g 1Kb] filius et Mariae, frater Jacobi et Joseph, et Simonis et Judae? [h 1Kb] nonne et sorores ejus hic nobiscum sunt? Caiphas profano prophetat ore (Joan. XI); et cum sacerdos esset, falsitatis suae sensum vicit officio veritatis; sententiam non suo, sed [i 1Kb] addicti probat imperio. Balaam maledico benedicit ore, et conductus ad nequitiam, tota loquitur mysteria veritatis (Num. XXIII, XXIV): et sicut in spinis rosa, hoc est, in frutice horrenti miri odoris flosculi germinantur; ita sensus aliquoties pessimorum ad bona divinitatis impulsu aguntur inviti, ut non sit meriti, sed mysterii, quod loquuntur. Quod tunc malitiae Judaicae videmus [Col. 0338D] evenisse, quae in contumeliam Dominicae generationis, cum per artem Joseph prosapiae Christi exaggerat veritatem, veri genitoris confitetur et loquitur qualitatem, dicendo: Iste est fabri filius. Bene personam [Col. 0339A] tacuit, ut proderet ex arte genitorem, dicendo, non Joseph, sed fabri filius. Et quis talis faber, qualis est iste, qui ex nihilo tantum talem fabricatus est mundum? et quis faber talis, qui totius bonae artis solus auctor, solus largitor existit? Dic ergo, Judaee, fabri filium, ut Dei filium fatearis invitus; dic Mariae, ut verum hominem, sed Virginis filium confitearis impulsus; dic fratres, ut tantam dignationem tui praedices et proferas creatoris. Et licet ipse genitricis sanctae per hoc virtutes moliaris abscondere; tamen evangelistae veritas non Joseph et Mariae, sed Cleophae sororis ejus filios, quos tu fratres appellas, probat et asserit exstitisse; usus enim temporis etiam praesentis germanorum et germanarum filios fratres noscitur nuncupasse. Numquam [Col. 0339B] enim contra pietatis ordinem matrem Dominus extero, hoc est Joanni, commendasset ex cruce, si alios ipsa praeter illum filios suscepisset [a 1Kb] : sed virgini virginem tradit, ut inter tales cura sola sacramenti, sola societas religionis haberetur; nec mundanae sollicitudini discipulus tantus iste serviret, sed praedicaturus virginitatis partum [b 1Kb] , domi haberet unde hoc dubitantibus approbaret. At Jacobus [c 1Kb] unius feminae et matris [d 1Kb] habere non potuit curam, qui inter primordia, et in illo Judaico tunc furore Hierosolymitanam singulariter rexit Ecclesiam. Bene addidit Dominus: Non est Propheta sine honore, nisi in patria sua. Ecce qualiter carnales sapiunt cives; ecce qualiter mundani parentes sentiunt et honorant. Beatus qui cum patrem meruit habere Deum, praeter coelestem [Col. 0339C] patriam nil requirit.



[e 1Kb] SERMO L. De paralytico curato.

Christum in humanis actibus divina gessisse mysteria, et in rebus visibilibus invisibilia exercuisse negotia, lectio hodierna monstravit. Ascendit, inquit, in naviculam, et transfretavit, et venit in civitatem suam (Matth. V). Nonne ipse est qui, fugatis fluctibus maris, profunda nudavit, ut Israeliticus populus inter stupentes [Col. 0340A] undas sicco vestigio, velut montium concava, pertransiret (Exod. XIV)? Nonne hic est, qui Petri pedibus marinos vertices inclinavit, ut [f 1Kb] iter liquidum humanis gressibus solidum praeberet obsequium (Matth. XI)? Et quid est quod sibi maris sic denegat servitutem, ut [g 13Kb] brevissimi lacus transitum sub mercede nautica transfretaret? Ascendit, inquit, in naviculam, et transfretavit. Et quid mirum, fratres? Christus venit suscipere infirmitates nostras, et suas nobis conferre virtutes, humana quaerere, praestare divina, accipere injurias, reddere dignitates, ferre taedia, referre sanitates; quia medicus [h 1Kb] qui non fert infirmitates, infirmitates curare nescit; et qui non fuerit [i 1Kb] cum infirmo infirmatus, infirmo non potest conferre sanitatem. Christus ergo, si in suis mansisset [Col. 0340B] virtutibus, commune cum hominibus nil haberet; et nisi implesset carnis ordinem, carnis in illo esset otiosa susceptio. Sustinuit ergo has necessitates, ut homo verus humanis necessitatibus probaretur. Ascendit, inquit, in naviculam. Christus Ecclesiae suae navem, saeculi fluctus semper mitigaturus ascendit, ut credentes in se ad coelestem patriam tranquilla navigatione perducat; et municipes civitatis suae faciat, quos humanitatis suae fecit esse consortes. Non ergo Christus indiget navi, sed navis indiget Christo, quia sine coelesti gubernatore navis Ecclesiae per mundanum pelagus tali et tanto discrimine ad coelestem portum non valet pervenire. Haec diximus, fratres, quantum ad intelligentiam pertinet spiritualem: verum nunc ipsius historiae ordinem prosequamur. [Col. 0340C] Ascendit, inquit, in naviculam et transfretavit, et venit in civitatem suam. Creator rerum, orbis Dominus, posteaquam se propter nos nostra angustiavit in carne, coepit habere [j 1Kb] humanam patriam, coepit civitatis Judaicae esse civis: parentes habere coepit, parentum omnium ipse parens, ut invitaret amor, attraheret charitas, vinceret affectio, suaderet humanitas, quos fugarat dominatio, metus disperserat, fecerat [k 1Kb] vis potestatis extorres. Venit in civitatem suam, et [Col. 0341A] ecce offerebant ei paralyticum jacentem in lecto, et respiciens, inquit, Jesus fidem illorum, dixit paralytico: Confide, fili: dimittuntur tibi peccata tua. Audit veniam, et tacet paralyticus, nec ullam respondet gratiam, quia plus corporis quam animae tendebat ad curam; et temporales aerumnas [a 1Kb] resoluti corporis sic deflebat, ut aeternas poenas resolutionis animae non defleret, gratiorem sibi praesentem vitam judicans quam futuram. Merito Christus [b 1Kb] offerentium fidem non respicit, et vecordiam respicit sic jacentis, ut fidei alienae suffragio paralytici anima ante curaretur quam corpus. Respiciens, inquit, fidem illorum. Cernitis in hoc loco, fratres, Deum non quaerere insipientium voluntates, non [c 1Kb] spectare ignorantium fidem, non infirmorum stulta desideria perscrutari, sed ad [Col. 0341B] alterius fidem subvenire, quod per solam gratiam conferebat, cum quidquid divinae voluntatis est, non negaret. Et re vera, fratres, quando medicus languentium aut quaerit, aut respicit voluntates, cum semper contraria desideret et requirat infirmus; hinc est quod nunc ferrum, nunc ignem, nunc amara pocula ingerit, et apponit invitis, ut curam sani sentiant, quam non poterant sentire aegrotantes. Et si homo injurias despicit, maledicta contemnit, ut sauciatis morbo sponte vitam conferat et salutem; quanto magis Christus medicus bonitate divina morbis saucios peccatorum, et phrenesi criminum laborantes, ad salutem etiam invitos attrahit, et nolentes? O si velimus, fratres, o si velimus omnem mentis nostrae paralysim [Col. 0341C] pervidere, animam nostram virtutibus destitutam jacere in vitiorum [d 1Kb] stratis cernere; luceret nobis quemadmodum Christus, et nostras quotidie noxias respicit voluntates, et ad salutaria nos remedia pertrahit, et [e 1Kb] perurget invitos. Fili, inquit, remittuntur tibi peccata tua. Haec dicens, Deum se volebat intelligi, qui per hominem oculis adhuc latebat humanis; virtutibus enim et signis comparabatur prophetis, qui per ipsum fecerant et ipsi virtutes: peccatis autem dare veniam, quia penes hominem non est, et est singulare deitatis insigne, Deum illum pectoribus inserebat humanis. Probat hoc Pharisaicus livor: nam cum dixisset: Remittuntur tibi peccata tua, responderunt Pharisaei: Hic [f 1Kb] blasphemat, [Col. 0342A] quis enim potest peccata remittere nisi solus Deus? Pharisaee, qui sciendo nescis, confitendo negas, cum testaris, impugnas: si Deus est qui remittit peccata, cur tibi Christus Deus non est, qui unius indulgentiae suae munere totius mundi probatur abstulisse peccata? Ecce, inquit, Agnus Dei, ecce qui tollit peccata mundi (Joan. I). Ut autem possis majora capere ejus divinitatis insignia, audi eum pectoris tui [g 1Kb] penetrasse secretum; aspice eum ad cogitationum tuarum latebras pervenisse; intellige eum cordis tui tacita nudare consilia. Et cum vidisset, inquit, Jesus cogitationes eorum, dixit: Quid cogitatis mala in cordibus vestris? Quid enim est facilius dicere, Remittuntur tibi peccata tua, an dicere, Surge et ambula? Ut autem sciatis quia Filius Hominis habet potestatem [Col. 0342B] dimittendi peccata, dixit paralytico, Surge, tolle lectum tuum, et vade in domum tuam; et surrexit, et abiit in domum suam. Scrutator animarum praevenit mentium maligna consilia, et deitatis suae potentiam operis attestatione monstravit, dum dissipati corporis membra componit, nervos stringit, jungit ossa, complet viscera, firmat artus, et gressus ad cursum suscitat in vivo cadavere jam sepultos. Tolle lectum tuum. Hoc est, porta portantem, omnes muta vices, ut quod est [h 1Kb] infirmitatis testimonium sit probatio sanitatis, ut lectus doloris tui sit meae curationis indicium, ut receptae fortitudinis magnitudinem ponderis asserat magnitudo. Vade, inquit, in domum tuam, ne Christiana fide curatus, in viis Judaicae [Col. 0342C] perfidiae jam moreris.



SERMO LI. De daemoniaco surdo et muto curato.

Quia solito plus sese terris aestus infuderat, diu tacui, ne compressio quae ex desiderio nascitur audiendi, ipsa nobis [i 1Kb] cynocaumatum generaret incendium: nunc ubi aerem temperies [j 1Kb] mitigavit autumni, Dominicum, juvante Domino, revocamur ad verbum. Cum filium suum quidam surdi et muti spiritus furore possessum ingereret Domino [k 1Kb] curandum Dominum praeter morem patientiae suae evangelista sic retulit fuisse commotum, ut ante in patris vulnus ipse inveheretur quam ad filii moveretur curam. Respondens, inquit, unus de turba, dixit: Magister, [Col. 0343A] attuli filium meum ad te, habentem spiritum mutum: qui ubicumque eum apprehenderit, allidit eum et spumat, et stridet dentibus et arescit; et dixi discipulis tuis ut ejicerent eum, et non potuerunt. Qui respondens, eis dixit: O generatio incredula (Marc. IX)! Respondens unus de turba: Quid est quod, uno interrogante, [a 1Kb] feriuntur multi? quid est quod, conquirente uno, incredulitatis notantur omnes? quid est quod ad unius vocem tota generatio superba perfidiae nuncupatur? Quid est? Quia iste non ad Deum venerat, sed ad magistrum venerat; curam, non a virtute exigens, sed ab arte; tarditatem curae non causae deputans, [b 1Kb] sed curanti; impossibilitatem discipulorum magistri imperitiae assignans, Judaico livori invidiae Scribarum talem satisfaciens per clamorem, Et dixi discipulis tuis [Col. 0343B] ut ejicerent eum, et non potuerunt. Hoc est dicere, esse diabolum qui Christo non crederet, esse daemonem qui parvi possit Christi nominis habere virtutem. Discipuli non suo, sed Christi nomine daemones de obsessis corporibus effugabant. Quod ergo daemon discipulis imperantibus non cedebat, iste ad infirmitatem Christi nominis, non [c 1Kb] discipulorum trahebat ad culpam. Videns ergo Dominus Judaeorum sic circumstantes sapere catervas, in filiis patrum perfidiam sic inurit, et in genitoribus germina sic venenosa percellit. O generatio incredula! Veniens, inquit, Dominus ad discipulos suos, vidit circa illos turbam magnam, et Scribas conquirentes cum illis; et confestim omnis populus videns Jesum stupefactus est, et expaverunt. [Col. 0343C] Timentes utique ne quod insultaverant discipulis, veniente magistro, hoc perderent; et, tanto daemone fugato, ipsa fieret discipulis causa gloriae, quae fuerat confusionis occasio. Hinc est quod Dominus, uno omnibus interrogante, respondit: O generatio incredula, quamdiu apud vos ero? Quorum incredulitate neque unus daemon captivo fugatur ex corpore. Quamdiu apud vos ero? [d 1Kb] Et non ad gentes mittam? ubi ad unius discipuli mei vocem templa corruunt, simulacra fugiunt, consumuntur arae, cadunt idola, caeduntur luci, tota daemonum potestas antiquis et veternosis sedibus suis gemens et tremens, et ejulans effugatur: commutantur in Ecclesias delubra, in altaria vertuntur arae, pecorum victimae mortuorum in vivam cordis hostiam [Col. 0343D] transferuntur, auguria, divinationes, somnia, in solo Dei nutu, in Dei tantum constituuntur arbitrium. Quamdiu apud vos ero? quamdiu patiar vos? [e 1Kb] Patitur patientia non timore; non necessitate, sed misericordia; exspectatione, non metu hos patitur, portat, exspectat, qui redire vult impium, non perire. Afferte illum ad me, quasi longe positum curare non possit, sed afferte vos [Col. 0344A] incredulitatis vestrae causam, infidelitatis titulum, perfidiae documentum. Afferte illum. Ut qui saltem docenti Deo noluistis credere, vel daemone confitente credatis, et sentiatis vos ipso diabolo nequiores, cum videritis illum confiteri, tremere sui mox praesentia cognitoris. Et attulerunt eum, et cum vidisset eum, statim spiritus conturbavit illum, et elisus in terra volvebatur spumans. Volvebatur homo, sed diabolus torquebatur; invasum vexabat cura, sed invasorem majestas judicis arguebat; sistebatur captus, sed puniebatur hostis, diaboli poena cruciatu humani corporis apparebat. Opus est, fratres, opus est Dei lumine, ne in opere Dei oculi fallantur humani. Et interrogavit patrem ejus, quantum temporis est, [Col. 0344B] ex quo hoc accidit ei? at ille ait, ab infantia. Requirit passionis tempus auctor temporis, medicus passionis tempus requirit, non ut nescius, sed ut sciens nescientibus prodat. Denique interrogatione tali tempus aperit, aetatem pandit, revolvit infantiam, ut tanti mali causa non tangat sobolem, sed parentem, quia a Deo sibi datum pignus ad diaboli gratiam, daemonum retulit ad honorem, dicente Scriptura. Et obtulerunt filios suos et filias suas daemoniis (Psal. CV). Infantia ut in se diabolo locum faceret, quid criminis admiserat? quid reatus? sed replentur daemone parvuli, quando a parentibus suis offeruntur diabolo, daemonum ducuntur ad curam. Denique patris fide solvitur, quem patris infidelitas alligarat. Patris vox est: Si quid potes, adjuva nos misertus nostri. Hoc est, nos adjuva, [Col. 0344C] miserere nobis, quorum reatus aggravat innocentem, ad quorum poenam infantis periculum sic redundat. Et bene Dominus a parentibus fidem repetit, dicens: Si potes credere, omnia possibilia sunt credenti. Et pater, Credo, Domine, adjuva incredulitatem meam. Pater credit; et, sicut diximus, patris liberatur fide, qui patris fuerit infidelitate damnatus. Nam cui genitoris fides profuit, quomodo ei genitoris perfidia potuit non obesse? Quomodo autem sanatus sit, vel quare discipuli, qui multos ejecerant daemones, hunc nequiverint effugare, juvante Domino secuturo sermone pandemus.



SERMO LII. De eodem.

[f 1Kb] Doctoris officium est lecta disserere, et mysticis [Col. 0344D] obscurata sensibus lucido astruere et demonstrare sermone, ne minor intelligentia inde perniciem generet auditori, unde scientiam conferre debuit et potuit salutarem. Haec est igitur hodiernae consonantia lectionis. Et respondens unus de turba, dixit: Magister, attuli filium meum habentem spiritum surdum et mutum (Marc. IX). Non dixit, Attuli filium meum surdum et [Col. 0345A] mutum, sed, Attuli filium meum [a 1Kb] habentem spiritum surdum et mutum. Numquid nequitia spiritalis humanis distinguitur membris, et sensibus angustatur humanis, ut debilitates nostras, nostras perferat passiones; nec videre possit, nisi fenestris oculorum, et foraminibus aurium capere auditum; sermonem linguae aut oris officio proferre, et per hoc surdi mutique statum miserabilem sustinere, cum tenuis et aerea natura carnem nesciat, refutet ossa, velut aura spirans orbem totum [b 1Kb] temporis transeat in momento, diversas species assumat, varias mutetur in formas, corda penetret, illudat animabus, inspiret impias et turpissimas cogitationes, nec unde veniat aut quo redeat sentiatur, ac sic innocuas mentes, velut jaculum volans, lethali vulnere et tota facilitate transverberet? Parum esset si hoc pater solus sua supplicatione dixisset, [Col. 0345B] cum dixit: Attuli filium meum habentem spiritum surdum et mutum, nisi Dominus ipse immundum spiritum tali increpatione depulisset: Surde et mute spiritus, ego praecipio tibi, exi ab eo. Sed jam quae ad solutionem quaestionis pertinent prosequamur. Deus qui daemones est [c 1Kb] perpetuo crematurus incendio, qui jam eos, et in praesentia astringit vinculis, angit cruciatibus, urget poenis, potest et cum jusserit tota debilitate truncare, atque eo modo quo vident, quo audiunt, quo loquuntur, caecos reddere, surdos et mutos facere ne loquantur. Sed in hoc loco quid diabolus homini fecerit declaretur. [d 1Kb] Antiquus refuga, ubi Deum terris reperit advenisse, obstruxit aures hominum, vinxit linguam, et obseratis humanis sensus foribus, speluncae suae latebram pectus fecit et paravit humanum: [Col. 0345C] aestimans quod illuc auditus verbi, virtus divini nominis non veniret: simul, ut est dolosus et callidus, patrem capere parentesque tali se credidit decipere figmento, ut desperarent curari posse eum qui audire [Col. 0346A] nec poterat, nec fari; et ut quod erat diabolici operis, esse crederent debilitatis humanae, deputarent pignori, ascriberent naturae, quod intulerat hostis inclusus. Denique, sicut Matthaeus de eodem refert, et alia simulatione istius miseri fefellerat patrem; nam sibi sic supplicat: Domine, miserere filii mei, quia lunaticus est, et male torquetur (Matth. XVII). Aut humanae naturae aut coelestis elementi daemon, [e 2Kb] quod suae artis fuerat, voluit tunc videri, aptans [f 1Kb] lunae cursibus hominis passiones; vexabat corpus lunaribus incrementis, ut esse lunae crederent, quod erat diabolici criminis et furoris. [g 1Kb] Sic homines illusit, circumvenit ignaros, infamavit apud desides creaturam, quae [h 1Kb] lumini tantum condita [i 1Kb] laedere nescit homines quos continua magis juvare cogitur servitute. Verum posteaquam venit occultorum cognitor, inspector validissimus [Col. 0346B] secretorum, cui latentia diaboli non poterunt [j 1Kb] obviare figmenta, adducitur puer sanandus praeceptione divina; ut quidquid diabolus vinxerat, solveretur a Christo. Egit, egit inimicus, ut hoc quod videbatur, esset naturae. Sed quare discipuli non potuerunt ejicere eum? Quia hic homo gentilis populi producitur in figuram: siquidem gentilis populus juxta Apostolum, habebat spiritum aeris hujus. Aeris, inquit, spiritus, qui nunc operatur in [k 1Kb] filiis diffidentiae (Ephes. II). Hic ergo erat surdus et mutus, qui nec audire legem poterat, nec Deum poterat confiteri, sed in igne gehennae, et per aquas amari semper gurgitis jactabatur; nec poterat a discipulis, vel ullo homine sanari, quia Christus olim auditus fidei, confessio salutis, gentium redemptio dicebatur et vita. [Col. 0346C] Denique ubi imperio Christi fugatus est diabolus, patescunt clausa, vincula solvuntur, sermo redditur, auditus redit, homo reparatur, et solus diabolus deflet diuturna se possessione detrusum. Hinc est quod [Col. 0347A] veniens ex gentious [a 1Kb] impositione manus et [b 1Kb] exorcismis ante a daemone purgatur, et [c 1Kb] aperitionem aurium percipit, ut fidei capere possit auditum, ut possit ad salutem prosequente Domino pervenire.



[d 1Kb] SERMO LIII. De pace.

Beati pacifici, ait evangelista, charissimi, quia ipsi filii Dei vocabuntur (Matth. V). Merito Christianae virtutes virescunt in eo qui unanimitatem Christianae habet pacis, nec pervenitur ad vocabulum filii Dei, nisi per nomen pacifici. Pax est, charissimi, quae spoliat hominem servitute, dat nomen ingenuum, mutat apud Deum cum conditione personam, ex famulo filium, liberum facit ex servo. Pax fratrum [Col. 0347B] voluntas est Dei, jucunditas Christi, perfectio est sanctitatis, justitiae regula, magistra doctrinae, morum custodia, atque in rebus omnibus laudabilis disciplina. Pax suffragium precum est, supplicationum facilis, atque impetrabilis via, desideriorum omnium competens plenitudo. Pax dilectionis mater est, concordiae vinculum, ac purae mentis indicium manifestum, quae sibi exigit de Deo quod velit; quae quidquid voluerit, petit; quidquid petierit, sumit. Pax praeceptis regalibus conservanda est, ipso Domino Christo dicente: Pacem relinquo vobis, pacem meam do vobis (Joan. XIV); hoc est dicere: In pace vos dimisi, in pace vos inveniam: proficiscens voluit dare quod desiderabat rediens in omnibus invenire. Coeleste mandatum est servare quod [Col. 0347C] dedit: una vox est, inveniam quod dimisi. Plantare pacem radicitus est Dei; evellere penitus, inimici. Nam sicut amor fraternitatis ex Deo est, ita odium ex diabolo; quapropter damnanda sunt odia, quoniam scriptum est: Qui odit fratrem suum, homicida est (I Joan. 3). Videtis ergo, fratres dilectissimi, quare pax amanda est, et diligenda concordia; ista sunt enim quae generant et nutriunt charitatem. Scitis autem, secundum apostolum, quia charitas ex Deo est (I Joan. IV); sine Deo ergo est, qui non habet charitatem. Pax plebis charissimi est gloria sacerdotis, et pacis plena laetitia est perfecta charitas filiorum. Sacerdotis est admonere quod decet, plebis est audire quod monet; quidquid non licet, pastoris est [Col. 0348A] prohibere, gregis audire ac velle ne fiat: utraque si conveniant, salva sunt omnia; nec Deus invenit in plebe quod puniat, nec sacerdos potest habere quod doleat. Servemus ergo, fratres, mandata, quae vitae sunt; teneat se profundae pacis nexibus colligata fraternitas, et salutari vinculo charitatis mutua se dilectione constringat, quae operit multitudinem peccatorum. Dilectio ergo omnibus desideriis amplectenda est, quae tot bona potest habere quot praemia. Custodienda prae omnibus virtutibus pax est, quoniam Deus semper in pace est. Locum non demus inimico, ne in tritici segete valeat seminare zizania, et, securo jam rustico, et spe longi laboris eluso, exspectatos fructus ipsa messis maturitate perdat; [Col. 0348B] aut vinum vetustate suave in liquorem perfidiae demutatum infusa faecis permixtione conturbet; aut inter dulcia mella felle venena amariora confundat. Procul contentiones, procul lites, procul maledicta mittantur: et quia laqueus est mortis lingua susurronis et bilinguis, parcat unusquisque animae suae, ne in supplicium suum vincula sibi mortis innectat. Amate pacem, et tranquilla sunt omnia: ut et nobis praemia, et vobis gaudia reservetis, ut Ecclesia Dei in pacis unitate fundata, perfectam in Christo teneat disciplinam.



SERMO LIV. De Zachaeo.

Beatus evangelista [e 1Kb] proxime dum divitis inhumani vitam describit et finem, humanos movit et moestificavit [Col. 0348C] affectus: sed hodie Zachaei divitis humanitatem fidemque referendo, coeleste nos extulit, et provexit ad gaudium. Et ingressus, inquit, Jesus, perambulabat Jericho (Luc. XIX). Quare perambulat, non ambulat? Quia [f 1Kb] quod Moyses ambulaverat, perambulabat Christus; et populum quem Moyses induxit in via, Jesus ad quietem promissae mansionis adduxit. Perambulabat Jericho. Jericho civitas ipsa est, quam Jesus Nave septeno tubarum clangore subvertit (Jos. VI). Sed quia Christus venit salvare quod perierat, ingreditur Jericho, ut quod lex terribili vociferatione dejecerat, Jesus clamore piae praedicationis attollat. Jesus, inquit, ingressus perambulabat Jericho, et ecce vir nomine Zachaeus, et hic erat [Col. 0349A] princeps Publicanorum, et ipse dives. [a 1Kb] Princeps publicanorum in civitate perdita, perditi operis Zachaeus egisse scribitur principatum: ex loco, persona, officio, reatus magnitudo monstratur, ut ex magnitudine criminis remittentis luceat magnitudo. Et quaerebat Jesum videre. Qui Christum videre quaerit, coelum unde Christus est, non terram, de qua aurum est, intueatur. Dives ergo, qui sursum respicit, non portat divitias, sed proculcat; nec incurvatur divitiis, sed levatur; atque [b 1Kb] agit divitias ad largientis obsequium, non ad divitiarum avaritiae servitutem; [c 1Kb] divitiarum servus, non dominus est avarus: at misericors tot servos se probat habere quot nummos. Quaerebat Jesum videre, et non poterat prae turba, quia statura pusillus erat. Satis hic animo magnus [Col. 0349B] erat, qui pusillus videbatur in corpore; nam mente tangebat coelos, qui corpore homines non aequabat. Nemo ergo de brevitate corporis, cui addere nil potest, curet; sed ut fide [d 1Kb] emineat, hoc procuret. Et praecurrens, ascendit in arborem. Quibus putas iste gradibus altissimae arboris pervenit ad ramos? Iste calcavit terram, superascendit aurum, transcendit avaritiam, et totam divitiarum supergressus est molem, ut prosiliens in [e 1Kb] arborem veniae, misericordiae apprehenderet fructum, et de [f 1Kb] specula confessionis indulgentiae cerneret largitorem. Ascendit in arborem sycomorum. Mysterio, non causa; ascendit in arborem [g 1Kb] sycomorum, ut unde Adam texerat nuditatem corporis, Zachaeus inde velaret [Col. 0349C] feditatem avaritiae. Ascendit in arborem sycomorum, ut videret Jesum, quia inde erat transiturus. Vere dixit transiturus, quia Christus per terrenas vias et humanos labores non mansurus venerat, sed venerat transiturus. Cum autem Jesus venisset ad locum, suspiciens, vidit eum. Quasi si illuc non vertisset oculos, non videret, qui Nathanael cum absens esset, sub eadem arbore longe vidit (Joann. I): sed vidit eum, vidit ad veniam, respexit ad gratiam, intendit ad vitam, contemplatus est ad salutem. Deus quem videt, non ut ignorans agnoscere cupit, sed ut sciens ad gloriam vult videre. Vidit eum, et ait ad illum: Zachaee, festinans descende, quia hodie oportet me in domo tua manere. Si bene ascenderat, quare ei dicitur [Col. 0349D] descende? Superius dixit: Praecurrens ascendit [Col. 0350A] arborem. Praecurrit servus Dominum, et ante Zachaeus ascendit arborem quam crucem Dominator ascenderet; hinc est quod dicitur ei: Festinans descende. Si sapis, festinans descende: descende ante Dominum de Adamatica arbore, ut post crucem Dominicae passionis ascendas. Nisi quis tulerit crucem suam, et secutus me fuerit (Matth. X); non dixit, praecesserit me. Descende ergo, ut deponas tantae fraudis onera, pondera cupiditatis, usurarum molem, magisterium publicani, exactionis crudelissimae principatum, expeditus intres paupertatis scholam, discipulatum misericordiae, pietatis usum, patientiae disciplinam, studia virtutum, scientiam divinitatis, tolerantiam passionum, philosophiam mortis, atque inter vitalis ligni ardua jam perfectus ascendas. Descende, [Col. 0350B] quia hodie in domo tua oportet me manere. Cujus domum non intraverit Christus, ille ad divinam non perveniet mansionem; et cujus hic ad mensam non sederit Christus; ille coelestem non accumbet ad mensam. Et festinans descendit, et suscepit eum gaudens. Gaudet, quia suscepit susceptorem suum, quia pastorem suum pascit, quia reus judicem suffragio humanitatis inclinat, quia cibi et potus fenore debitorem suum sibi facit et acquirit; et sic fit, ut quaestum non perdat publicanus iste, sed mutet. Et cum viderent, inquit, omnes murmurabant dicentes, quod ad hominem peccatorem divertisset. Et quis sine peccato? Et si nemo, ipse sibi veniam negat, qui Deum, quod ad peccatores ingreditur, accusat. Deus, quando peccatorem [Col. 0350C] quaerit, non peccata, sed hominem quaerit: ut peccatum, quod est opus hominis, despiciat, ut opus suum, quod homo est, non amittat. Audi prophetam dicentem: Averte faciem tuam a peccatis meis (Psal. L), hoc est, ab operibus meis. De se autem: Opera manuum tuarum ne despicias (Psal. CXXXVII). Judex, cum vult ignoscere, hominem respicit, non culpam; pater, cum misereri vult filio, affectum cogitat, non delictum: sic in homine Deus sui memor est operis, ut operis obliviscatur humani. Tu ergo qui reprehendis, qui murmuras cur ad peccatorem diverterit Christus, viam salutis, exemplum veniae, misericordiae spem de tali ingressu cape, et cave ne hoc tibi sit blasphemandi materia, quod tibi occasio est salutis. Quo [Col. 0350D] medicus nisi ad aegrum? Non est opus, inquit, sanis [Col. 0351A] medicus, sed male habentibus (Matth. IX). Quo anhelus pastor, nisi ad ovem perditam? Quando [a 1Kb] se rex hostibus immiscet, nisi cum vult liberare captivum? Et qui pretiosam perdit margaritam, loca squalida non dedignatur intrare, et eam inter stercora ipsa perquirere non abhorret. In quod praeceps post filium non se dat mater? Et arguitur Deus, qui creavit hominem ad imaginem et similitudinem suam (Gen. I), quare hominem inter peccata charitate conditoris inquirit? Murmuras, homo, quare hominem Deus inter peccata quaerat: quid facies cum videris eum propter hominem ipsas tenebras tartari penetrare? Audi tamen quid ingressus ad peccatorem fecerit Christus. Stans, inquit, Zachaeus dixit.Vides quomodo erectus est, qui jacebat. Jacemus in vitiis, et [Col. 0351B] jacemus oppressi; stamus, cum bonis operibus, erigimur ad profectum. Stans, inquit, Zachaeus, dixit, Dimidium bonorum meorum do pauperibus. Iste post mortem se credit esse victurum, qui dimidium bonorum jam futuram transmittit ad vitam. Sit licet ille perfectus, qui totum quod habet illuc, ubi victurus est, semper hinc praemittit; est iste tamen virtutum socius, consors prudentiae, fidei particeps, qui ad Deum vel dimidium mittit, quia homo quod hic reliquerit, hoc amittit. Et revera, fratres, sicut se iste ibi credit vivere, qui illuc transmittit sua; ita ille se tibi non credit esse victurum, qui sibi illic quod habere debeat nil pararit. Nam si paupertatem vix ferre possumus temporalem, in aeternum mendicus fieri [Col. 0351C] quis durabit? Quis militans non ad patriam mittit, quidquid bellico sudore conquirit, ut adolescentiae labores senectus deliciosa compenset? Et Christianus cui militare est id, quod vivit in saeculo, quomodo non cogitat ut pericula terrena otiis coelestibus consoletur? Qualiter haec faciat Christianus, Zachaeus ipse et verbo docet et monstrat exemplo. Dimidium bonorum meorum do pauperibus, et si cui aliquid fraude abstuli, reddo quadruplum. [b 1Kb] Qui aliena prorogat, [Col. 0352A] plus dando diripit quam furando; nec compescit inde dolentum gemitus, sed producit. Audeo dicere, qui de fraude Deo offert, cumulat crimina, non emundat; quia Deus in tali munere exuvias suorum pauperum, non [c 1Kb] misericordias intuetur. Sine causa Deo plorat, contra quem juste causa pauperis ploraverit Deo. Dei vox est: Si pignus tuleris fratri tuo tunicam, ante solis occasum reddes illi (Exod. XI). Sicut furem lucerna prodit, ita sol eos qui fraudantur, accusat. Si volumus Deo offerre nostra, si apud Deum quae nostra sunt possidere volumus, mereamur et nos audire talia, qualia Zachaeus audivit: Hodie domui huic salus advenit, quia et hic filius est Abrahae. Inhumanus dives cum esset filius Abrahae, factus est gehennae filius; iste cum esset rapinae filius, dando sua, aliena [Col. 0352B] reddendo, [d 1Kb] Abrahae adoptatur in filium. Ne quis tamen putet Zachaeum offerendo dimidium bonorum perfectionis tenuisse fastigium, qui post omnia sua et seipsum sic dedit Domino, ut [e 2Kb] episcopatus honore fultus, a mensa publicani quaestus ad mensam dominici corporis perveniret; et fraudulentas saeculi divitias derelinquens, in paupertate Christi veras saeculi divitias inveniret.



SERMO LV. De paterna Dei in nos dilectione, de patrum in filios charitate, et de Judaeorum poena.

Posteaquam praecepta legis diffusa voluminibus, congesta libris, amorem nobis non suffecerunt commendare divinum, duris hominum praecordiis, comparationibus, [Col. 0352C] exemplis, inseritur Dei et insinuatur affectus. Quis, inquit, ex vobis patrem petit panem, numquid lapidem dabit illi? aut piscem, numquid pro pisce serpentem dabit illi? aut si petierit ovum, numquid porriget illi [f 1Kb] scorpionem? Si ergo vos, cum sitis mali, nostis bona data dare filiis vestris, quanto magis Pater vester coelestis spiritum bonum dabit petentibus se (Luc. XI)? Quis ex vobis patrem petit panem, numquid lapidem dabit illi? Charitas dolum non habet; fraudem [Col. 0353A] pietas, affectio non recipit falsitatem. Si pater est, non potest non amare; si amat, nisi quod bonum est dare nescit. Negat patrem, qui de patris suspectus est largitate; ignorat se filium, quem data [a 1Kb] paterna sollicitant. Totum quod est pietatis excludit, qui salutare non credit quidquid dederit pater; aut quomodo pater poterit filiis dare mala pro bonis, qui mala semper pro filiis paratus est sustinere, qui pro filiis mortem non refugit, pericula non declinat? Ideoque te Deus patrem fecit, ideo a te voluit hominem procreari, qui utique quod te de terra fecerat, poterat fecisse quamplurimos: sed egit ut generando scires quanta esset generantis affectio, et in te amorem tui tantum probares auctoris, quantum ipse auctor pignoris tuo pignori conaris impendere. Certe [Col. 0353B] non solum in te quid esset generantis affectio, sentire te Deus voluit, sed in feris, et in pecudibus, et avibus, hoc Deus voluit te videre: quae cum de terra produxerit sola jussione, postea laborem sentire compulit generandi, mutare patrias, loca cubilibus apta conquirere, fetus locorum difficultatibus communire, gemitibus edere, maximis laboribus enutrire, ac se morti, si natos suos capi viderint, non negare. Unde si non hominis, vel ferarum comparatione, pecudum similitudine, exemplis avium, disce quanta sit in paterna charitate sinceritas. Si ergo Deum credis, et confessus es patrem, quidquid jusserit, quidquid in te elegerit, crede tibi satis esse salutiferum, crede satis esse vitale. Matris data discutere non [Col. 0353C] licet, patris monita retractare non convenit; sic licet paterni mandati species tristior, res tamen ipsa salutifera et vitalis. Sic Abraham ubi Deum patrem credidit, mandatorum formas non attendit asperas et acerbas; circumcisionem recipit verecundam (Gen. XVII); et quae coelestis Pater jubet, non discutit, sed judicat gloriosa: parricidium considerat perscelestum; sed quia Deus imperat, totum pietati committit. Hinc Isaac patris super se gladium cum videret, hostiam se esse, cum horrere, cum dolere poterat, est gavisus (Gen. XXII). Hinc Jephte filia patris munus, patris vota, sua morte tota gratulatione persolvit (Jud. XI). Quare ergo jam sciens Deum de patris disputat datis, cum parvulus et innocuus quaerit a patre, non sibi [Col. 0353D] bona et profutura percipit? Sed cur has similitudines Dominus fecerit, perquiramus. Quis, inquit, ex vobis patrem petit panem, numquid lapidem dabit illi? Potuit dicere, numquid zizania, numquid lolium, quod ex [Col. 0354A] vicinitate et similitudine mentitur panem, sed generat angustias? Sed Christus venerat filiis, id est Judaeis, quos genuisse tali clamore querebatur: Filios genui et exaltavi; ipsi autem spreverunt me (Isa. I); venerat ergo filiis, venerat panis de coelo, qui dixit: Ego sum panis qui de coelo descendi (Joan. VI). Sed Judaeis est conversus in lapidem offensionis (Rom. IX), et petram scandali (Isa. VIII), dicente Domino: Ecce pono in Sion lapidem offensionis, et petram scandali (Isa. XXVIII). Quare petram? Quia mordere petram, non panem a patre quaerere gestiebant.

Circumdederunt me, inquit, canes multi (Ps. XXI). Denique posteaquam illi ex hominibus in canes probantur esse conversi, coelestis illis in petram conversus est panis, non dantis vitio, sed accipientis nequitia, qui [Col. 0354B] illos non reficeret, sed necaret; nec in fundamento positus promoverat ad culmen, sed eos qui sui patris tendebant ad necem, in profundam daret et volveret in ruinam. Adjecit aliam similitudinem: Numquid pro pisce serpentem dabit illi? Erat [b 34Kb] et piscis Christus Jordanis levatus ex alveo, qui carbonibus impositus passionum, post resurrectionem suis, id est discipulis, escam praebuit tunc vitalem; sed Judaeis in serpentem piscis iste commutatur, dicente Domino: Sicut Moyses exaltavit serpentem in eremo, ita exaltari oportet Filium Hominis (Joan. III). Judaei in serpente videbant Christum, quia impius oculus Deum videre non potest, non potest videre pietatem. Dixit et tertiam similitudinem: Numquid si petierit ovum, porriget illi [Col. 0354C] scorpionem? Consuetum est et solemne semper parvulos ovum petere, et parentes ovum pusillis petentibus non negare: sed quia Christus venerat congregare sicut gallina pullos suos (Matth. XXIII), ovum protulit verbi, per quod Ecclesiae germina sancta nutrirentur. Sed quia Judaeus per invidiam effundere magis quam sumere ovum id volebat, reperit ibidem scorpionem, ut juxta Apostolum, Mandatum quod erat illis in vitam, hoc illis esset ad mortem (Rom. VII). In commendationem pietatis tria Dominus protulit, et demonstravit exempla, ut tribus testimoniis, sicut tribus testibus, et pios ad fidem sui amoris animaret, et confutaret impios, non patris, sed suo vitio charitatis gratiam non cepisse.



[c 1Kb] SERMO LVI. De symbolo apostolorum.

Sollicitaret me acerbi partus subita et confusa [Col. 0355A] tempestas, et immatura germinum me pullulamenta turbarent, nisi crebro disruptis temporum moris, et [a 1Kb] rudi latrocinio, et [b 1Kb] effractis viscerum claustris, repentina vivendi lucra quaererent et raperent nascituri. Hinc est quod homo saepe [c 1Kb] mensis decimi despiciens terminum, septimo mense angustas primae domus et arctas uteri abjicit et deserit mansiones, ut praeliator novus ante se [d 1Kb] tempus evicisse gaudeat quam dependat ipse suam temporibus servitutem. Et si hoc humanae licet naturae, naturae coelesti quid obsistere poterit et divinae? Aut quid sanctus Spiritus non potest, si hoc potest caro? Aut quomodo gratia superna non efficit, quod fragilitas obtinet, et implet humana? Nonne sic Paulus acerbo dolore viam nostrae vexavit, et viscera genitricis, ut coelesti [Col. 0355B] turbine, ac tota tempestate Ecclesiae praeveniret tempora parientis, ut subito, et [e 1Kb] in via nasceretur (Act. IX), qui erat ad fidem viam gentibus praebiturus? Merito se [f 1Kb] abortivum nuncupat (I Cor. XV), et miratur se fuisse natum, qui novit se nulla conceptus tempora pertulisse. Namque cum adhuc hostis ipse caederet extrinsecus sanctae matris uterum, et in ipso ortu pignora veneranda collideret, repente sanctum mutatur in germen, qui ipsius germinis fuerat ferocissimus persecutor. Eunuchus etiam [g 1Kb] generatur in via (Act. VIII). Ut quem castraverat humana teneritas ad hominis servitutem, et intra [h 1Kb] regis aulam invita castitas collocarat, voluntaria castitas, et votiva ad coelestis aulae gloriam, ad aeterni regis promoveret [Col. 0355C] et transferret obsequium. Beatus iste cui datum est ut palatii infulas non amitteret, sed mutaret. Haec dicit ratio, filioli, ut vos quos [i 1Kb] tristes suscepimus ad matris uterum, laetissimos perducamus uno eodemque momento. Audite fidem, orationem discite. Sed quia, impediente tempore, nec nos vobis possumus [j 1Kb] aperire mysterium, nec vos nobis potestis [k 1Kb] solemniter reddere quae traduntur, agite ut et nunc symboli [Col. 0356A] [l 1Kb] simpliciter verba discatis, et paschali tempore quo plenius haec traduntur, sacramenti ipsius interiora possitis agnoscere. Accipite quod vultis, quod desideratis invadite, quia regnum coelorum vim patitur, et qui vim faciunt diripiunt illud (Matth. XI). Accipite quod vultis; et quod vis potest tollere, gratia largiatur. Ingressus vitae, janua salutis, introitus fidei, singularis, innocens et pura confessio perdocetur, dicente propheta: Intrate portas ejus in confessione. (Psalm. XCIX). Unde idem propheta taliter admonitus, Dei in se loquentis [m 1Kb] aditum domorum postulat, dicens: Aperite mihi portas justitiae, et ingressus in eas confitebor Domino (Psal. CXVII). Videtis quia non potest confiteri, qui non fuerit ingressus hanc domum salutis et fidei, in quam sicut intromittit [Col. 0356B] confessio, ita negatio de ea indubitanter excludit. Sed quomodo confitendum sit audiamus. Corde, inquit Apostolus, creditur ad justitiam, ore autem confessio fit ad salutem (Rom. X). Et quid crederetur ostendit. Si credis, inquit, Dominum Jesum in corde tuo, et ore confessus fueris, salvus eris. Corde creditur ad justitiam, ore confessio fit ad salutem. Magnum, filioli, per hoc fidei nostrae videmus esse compendium, quando inter cor et linguam totum salutis humanae versatur et geritur sacramentum. Habes homo unde credere debeas, corde creditur ad justitiam; habes unde debeas confiteri, ore confessio fit ad salutem. Et quid dicam? Totum in se habet homo, qui se habet; ipse autem se habet, qui Deum habet; Deum vero habet, [Col. 0356C] qui eum suum credit, et confitetur auctorem. Signate vos. Fides quae capitur auditu, corde creditur, ore promitur ad salutem, in secreto mentis est collocanda: et ipsis est nostri pectoris committenda vitalibus, [n 1Kb] ne dum chartis, et atramento describitur incaute, non reservetur credulis ad vitam, sed prodatur perfidis ad ruinam. In te, homo, custodire debes, quod tibi extra te positum poterit deperire.



[Col. 0357A] SERMO LVII. In symbolum apostolorum.

Beatus Isaias, [a 1Kb] evangelista non minus quam Propheta, immunda labia se habere et in medio populi habentis labia immunda se habitare deplorat, dicens: O miser ego, quoniam compunctus sum, quia cum sim homo, et immunda labia habeam, in medio quoque populi habentis labia immunda ego habitem, regem Dominum Sabaoth vidi oculis meis (Isai. VI). Super humano percellitur hic dolore, quia quod de Deo sentit et videt, loqui non valet, annuntiare non potest, non potest confiteri. Quantum caro angusta est, animo suo arcta sunt labia tantum, lingua tantum brevis est suae mentis interpres. In carne ignis anhelat inclusus, vaporat venas, inflammat viscera, exaestuat [Col. 0357B] in medullis, totaque hominis interna semper incendit, quia quod mentis contemplatur affectu, ore depromere, effundere labiis, lingua distinguere, et in totum non sufficit evaporare sermonem. Hinc est quod Isaias, ubi vidit regem coeli, hoc est Christum, ipsumque esse Dominum Sabaoth, clara visione conspexit, sua suique populi labia immunda deflevit; quia sicut illustrat corda, purgat ora, labia emundat Christi confessa divinitas, ita Christi polluit negata majestas. Sed quid iste profecerit prophetae gemitus audiamus. Et missus est, inquit, ad me unus de seraphim, qui in manu habebat carbonem, quem forcipe tulerat de altari, et tetigit os meum, dicens: Ecce hoc tetigit labia tua, et abstulit iniquitates, et peccata circumpurgavit. [Col. 0357C] Non est hujus temporis dicere cur unus mittitur, et quis sit iste qui mittitur, et quantus est qui carbonem superni ignis sic manu gestat intrepidus, immo sic suo [b 1Kb] temperat attactu, ut prophetae purget labia, non perurat; sed nunc nos etiam toto cordis compungamur affectu, nosque in hac miseria carnis miseros esse fateamur, immunda quoque labia nos habere piis gemitibus defleamus, ut unus iste de seraphim legis gratiae forcipe, acceptum de superno altari nobis ignitum fidei deferat sacramentum, talique moderamine nostrorum tangat ora labiorum, ut iniquitates auferat, peccata depurget, et ora nostra sic in flammam plenae confessionis accendat, ut sit ista salutis adustio, non doloris. Petamus etiam, ut [Col. 0357D] ad corda usque nostra perveniat calor iste carbonis, ut de tanta suavitate mysterii, non solum labiis gustum, [Col. 0358A] sed ipsis totam satietatem sensibus et mente capiamus; et sicut Isaias post emundationem labiorum ineffabilem partum Virginis est locutus, dicens: Ecce Virgo in utero accipiet, et pariet filium (Isai. VII), sic nos passionis sacramentum et resurrectionis referamus gloriam: [c 1Kb] Credo in Deum Patrem omnipotentem. In Deum vos hodie merito confitemini credidisse, quando deos deasque sexu dispares, numero confusos, turba populares, viles genere, fama turpes, impietate maximos, primos scelere, crimine singulares, ipsis etiam sepulcrorum suorum [d 1Kb] vultibus accusatos, laetamini vos fugisse; quia miseriae, doloris et infelicitatis est tantos et tales habuisse servulos, quantos vos et quales dominos hactenus pertulistis. Sed ad unum vivum, verum, solum, sed non solitarium [Col. 0358B] Deum vos pervenisse gaudete, dicendo: Credo in Deum Patrem. Jam confiteatur Filium, qui nominat Patrem: quia qui vocari Pater, Pater dici voluit, habere se Filium clementer ostendit, quem non accepit ex tempore, non genuit in tempore, non suscepit ad tempus. Divinitas nec initium capit, nec recipit finem, nec admittit posterum, quae non agnoscit occasum. Deus Filium non doloribus parturit, sed virtutibus esse manifestat; nec praeter se facit quod ex se est, sed generat; dumque in se est, aperit et revelat. De Patre processit Filius, non recessit; nec successurus patri prodivit ex Patre, sed prodivit mansurus semper in Patre. Audi Joannem dicentem: Hoc erat in principio (Joan. I). Et alibi: Quod fuit ab initio [Col. 0358C] (I Joan. I). Quod erat utique non accessit; quod fuit, apparet utique non coepisse. Ego sum, inquit, primus, et ego novissimus (Isa. XLIV). Qui primus est, non est iste post alterum; qui novissimus, post se alterum non relinquit; sed ista cum dicit, non excludit Patrem, sed in se et Patre universa concludit. Sed [e 1Kb] ad ea, quae sequuntur accedamus: Et in Christum Jesum Filium ejus unicum Dominum nostrum. Sicut reges triumphorum suorum [f 1Kb] titulis nuncupantur, et subjectarum gentium nominibus conquirunt numerosissima cognomenta; ita Christus bonorum suorum titulis nuncupatur: a chrismate enim vocatus est Christus, qui divinitatis unguentum aridis jam mortalium membris pius medicator infudit; [Col. 0358D] et ut a chrismate Christus, sic Jesus vocatus est a salute, qui ob hoc nos divino infudit unguento, ut [Col. 0359A] aegris certam salutem, perditis perpetuam redderet sanitatem. Et in Christum Jesum Filium ejus unicum. Quia etsi sunt multi filii per gratiam, iste unus et singularis est per naturam. Dominum nostrum. Qui nos de tantorum, tam crudelium, tam turpium liberatos servitio dominorum, ut non ad conditionem pristinam vindicet, sed ut ad perpetuam libertatem manumittat, inquirit. Qui natus est de Spiritu sancto. Ita et taliter tibi nascitur Christus, donec tibi homo nascendi ordinem mutet, ut sit tibi novus ortus in vita, cui vetustus semper in morte manebat occasus. Qui natus est de Spiritu sancto ex Maria virgine. Ubi spiritus generat, virgo parturit, totum divinum geritur, nil humanum; nec ullus infirmitati locus est, ubi virtus est sociata virtuti. [a 1Kb] Soporatus est Adam, [Col. 0359C] ut de viro virgo sumeretur (Gen. II); nunc [b 1Kb] stupuit Virgo, ut vir repararetur ex Virgine (Luc. I). Quid sibi de tanto, de tali partu natura poterit vindicare, ubi dum videt novari ordinem suum, tota sua conspicit jura mutari, venisse in suam sobolem suum sentit et miratur auctorem? Videatur hoc perfidis vile, magnum est credentibus sacramentum. Qui sub Pontio Pilato crucifixus est et sepultus. Audis judicis nomen, ut [c 1Kb] tempus etiam passionis agnoscas; audis crucifixum, ut nobis salutem perditam per quod perierat [d 1Kb] reparatam esse agnoscas, et ibi videas pendere credentium vitam, ubi [e 1Kb] mors pependerat perfidorum. Audis sepultum, [f 1Kb] ne mors putetur illusa. Hoc est divinae virtutis insigne, cum mors morte moritur, [Col. 0359D] auctor mortis proprio mucrone truncatur, praedo capitur sua praeda, infernus vita dirumpitur deglutita. Tertia die resurrexit a mortuis. Tres dies sepulturae suae tribus impendit Christus habitationibus profuturus, inferis, terrae, coelo; instauraturus quae in coelo sunt, et quae sunt reparaturus in terra, et quae apud inferos redempturus, simul ut Trinitatis gratiam tridui sacramento datam panderet hominibus ad salutem. Ascendit in coelos. Ascendit, non ut se referret in coelum, qui semper mansit in coelo, sed ut te perferret, quem taliter vinctum absolvit et subtraxit inferno. Intellige unde, ubi, homo, per Deum sis levatus, ut esses in coelestibus stabilis, qui eras lubricus, ac [g 1Kb] semper nutabundus in terra. Sedet ad dexteram [Col. 0360A] Patris. Sed suis Pater nil habet a sinistris. Confessio nostra non divini consessus loca, sed virtutis assignat indicia: Deus loca nescit, Divinitas recipit nil sinistrum. Inde venturus est judicare vivos et mortuos. Esto vivos, mortuos quemadmodum poterit judicare? Sed illi vivunt, qui nobis mortui computantur. Ergo resurrecturos eos confitemini ad judicium, quos infidelitas [h 1Kb] existimat deperiisse; ut qui mortui fuerint, et qui reperientur vivi, pariter suorum reddant actuum vitaeque rationem. Credo in Spiritum sanctum. Postquam susceptae carnis confessus es sacramentum, oportet te deitatem spiritus confiteri, ut Trinitatis unitas aequa, Patris, Filii, sancti Spiritus per omnia, et in omnibus, virtutis integram fidei in nostra confessione custodiat et teneat veritatem. [Col. 0360C] Sanctam Ecclesiam catholicam. Quia neque a capite membra, neque sponsa separatur a sponso: sed tum tali conjunctione spiritus fit unus, fit omnia, et in omnibus Deus. Ergo ipse in Deum credit, qui in Deum sanctam Ecclesiam confitetur. Et remissionem peccatorum. Ipsi sibi donat veniam, qui sibi peccata per Christum remitti posse confidit. Carnis resurrectionem. Bene credis, si te per Deum credis resurgere ex morte posse, cui resurgunt semper elementa: sic tempus ex tempore, sic ex nocte dies, sic de sepultura sua semina. Nec tu perire poteris, cum illa reviviscant: nec difficile est Deo facere de te sene quod tu facis semper ipse de semine. Vitam aeternam. Haec fides, hoc sacramentum non est, [i 40Kb] committendum [Col. 0360D] chartis, non scribendum litteris, quia chartae et litterae magis cauta quam gratiam proloquuntur; ubi vero Dei gratia, donatio divina consistit, ad pactum fides, altitudo cordis sufficit ad secretum: ut hoc salutis symbolum, hoc vitae pactum, divinus arbiter noverit, testis falsus ignoret. Signate vos. Ipse autem Dominus Deus noster sensus vestros, corda vestra custodiat; et in his quae praecepit vobis, ipse vobis fautor assistat.



SERMO LVIII. In idem.

Qui fidem quaerit, [j 1Kb] rationem non quaerit; qui divina postulat, [k 1Kb] seponit humana; qui Deo genitore nascitur, transcendit naturam, et tempori nil debet, [Col. 0361A] qui temporis meretur auctorem. Ecce pia [a 1Kb] fidei germina videmus ante nasci vos velle quam concipi, ante percipere coeli regnum quam ventris angustias sustinere; sic tendere ad patris gaudia, ut matris transeatis languores; nec putatis abortivum, quod maturum creditis esse per Christum. Sic Paulus apostolus per fidem maturus nascitur, qui se abortivum clamat esse per tempus (I Cor. XV). Accipite ergo fidem sola fide; nec quaeratis aperiri vobis ipsius fidei rationem, quam vos ne requireretis intra fidem vestra festinatione clausistis. Ad fidem vos, Filii, hodie fides vestri auctoris invitat, qui promissionis suae ante fidem implet quam fidem vestrae percipiat sponsionis; et hoc restituit rebus humanis, ut olim verbo promiserat per prophetam. Dilata, inquit, os tuum et adimplebo [Col. 0361B] illud (Psalm. LXXX). Hoc est, tu dilata in confessione, et ego illud ipsius confessionis replebo sacramento, et mystico sermone ditabo, et replebo illud toto eloquio coelestis arcani. Et revera, Filii, quidquid audientis, quidquid respondentis obedientia profitetur, hoc donantis et docentis Dei redundat ad gratiam. Accepturi ergo symbolum, hoc est, pactum vitae, salutis placitum, et inter vos et Deum fidei insolubile vinculum pectora parate, [b 1Kb] non chartam; sensum acuite, non calamum; et audita non atramento, sed spiritu ministrante describite: quia committi non potest caducis et corruptibilibus instrumentis aeternum et coeleste secretum, sed in ipsa arca animae, in ipsa bibliotheca interni spiritus est locandum; ne profanus arbiter, ne improbus quod dilaceret [Col. 0361C] discussor inveniat, et fiat ad contemnentis et ignorantis ruinam, quod confitentis et credentis donatum est ad salutem. Sed dicenti tibi prophetae: Dilata os tuum et adimplebo illud (Psalm. LXXX), tu respondere possis: In corde meo abscondi eloquia tua, ut non peccem tibi (Psalm. CXVIII). Credo in Deum Patrem omnipotentem. Qui confessus est Patrem, confitetur et Filium, quia sine Filio Pater dici non potest; et quia Deo augeri, Deo addi nil potest. Semper fuit Filius, quia fuit semper et Pater; nescit inchoari Filius, quia deficere Pater nescit; nec crescit Genitus, ubi Genitor non senescit: aeterna et coaeterna Patris et Filii substantia non gradibus humanis, sed divinis est aestimanda virtutibus. In Christum Jesum Filium ejus unicum, Dominum nostrum. Christum [Col. 0361D] unctum accipe non communi oleo, sed sancto, quo natus est Spiritu. Qui natus est de Spiritu sancto. Tali nativitate consecrata est in Deo humanitas, non tali dignatione minorata est [c 1Kb] in homine deitas. Qui natus est de Spiritu sancto ex Maria virgine. Virginitas Deum credidit, quia non nisi per Deum ipsa virgo esse potuit et mater. Qui sub Pontio Pilato crucifixus est, et sepultus. Judicem indicat ut tempus designet; crucifixum memorat, ut passionis conferat qualitatem: [Col. 0362A] et inde fides argumentum divinae virtutis et verae resurrectionis colligat, unde impietas materiam contumeliae et occasionem praesumpsit erroris. Crucifixus in cruce, in edito coram omnibus inimicis, et tota crudelitate spectantibus, et tota acerbitate observantibus, mortem suscepit. Sepulturam patitur, ne mortem non adiisse ut vinceret, sed simulasse ut eluderet, ab impiis jactaretur. Sepultus, tertia die resurrexit. Et si in passione nostrae se carnis veram probavit habuisse substantiam, per trium dierum figuram totam Trinitatis resurgit in gloriam. Ascendit in coelos. Ascendit nos perferens, non se referens, qui numquam recessit e coelo. Sedet ad dexteram Patris. Ordo ibi divinus est, non humanus; sic a dextris sedet Filius, ut Pater non sedeat a sinistris: unica et [Col. 0362B] singularis est divina consessio, ubi superna virtus recipit nil sinistrum. Inde venturus est judicare vivos et mortuos. Desinant homines, desinant haeretici judicare judicem suum; sperent veniam, ne incurrant de tali praesumptione sententiam. Credo in Spiritum sanctum. Nunc perfecta est tua in Trinitate confessio, quando Spiritum sanctum unius cum Patre et Filio substantiae fideli voce confessus es. Et sanctam Ecclesiam. Quia sic conjuncta Christo est, ut totam divinitatis transferatur in gloriam. Remissionem peccatorum. Acquire tibi tua fide veniam: quia satis sibi inimicus est, qui hoc sibi dari non credit, quod tota benignitate largissimus promittit indultor. Carnis resurrectionem. Crede carnis resurrectionem: quia qui hoc non credit, fidem non habet in praedictis, dicente [Col. 0362C] Apostolo: Si mortui non resurgunt, neque Christus resurrexit (I Cor. XV). Quos judicabit quibus regnabit Deus, si vitae, si judicio resurrectio non reddiderit quos saeculo mors ademit? Vitam aeternam. Manifestum est, quia vita aeterna ipsa morte moriente succedit.



SERMO LIX. In idem.

Audistis vocem Patris, vocem vocantis audistis: Venite, filii, venite, venite, quia venit tempus fidei, credulitatis dies, confessionis hora. Venite, petitores fidei, afferte sincerum pectus, cor mundum, puram vocem, ut quod per nos sermo salutaris insinuat, vos sancto capiatis auditu. Fides ex auditu, auditus ex verbo constat. Placitum fidei, pactum gratiae, salutis [Col. 0362D] symbolum tota simplicitate sensus audite, quatenus illud confessionis tempore et audire possitis et reddere: quia istud reddere est habere; divinum munus qui reddiderit, non amittit. Daturus legem Deus, jussit ut populi lavarent vestes, lavarent corpora sua, totosque se ab omni carnis contagione mundarent, quia appropinquare Deo homo non potest faece corporali, mundano squalore pollutus. Lex illa, quae gratiae umbram tenuit et figuram, [d 9Kb] purificationem merito [Col. 0363A] quaerit tantam, tantam merito exigit puritatem. Audituris Divinitatis sacramentum totum, quanta mentis, quanta corporis opus est puritate? Mundemus ergo corda, purificemus corpora, aperiamus oculos, reseremus sensum, animae januas patefaciamus totas, ut symbolum quod est fidei pactum, audire, capere, tenere, et in ipso cordis nostri secreto semper servare possimus. Credo in Deum Patrem omnipotentem. Credimus in Deum, si negamus deos, si renuntiamus idolis, si diabolum et ejus angelos abnegamus. Audi, inquit, Israel, Dominus Deus tuus unus est (Deut. VI; Marc. XII). Et iterum: Non erunt tibi dii alii absque me (Exod. XX). Habebit ergo Deum verum, unum Deum, qui Deum alterum non habebit. Credimus in Deum, et eumdem confitemur Patrem, ut eumdem [Col. 0363B] semper habuisse Filium nos credamus: habuisse autem Filium, non conceptum, non inchoatum, non separatum partu, non auctum tempore, non minoratum gradu, non aetatibus immutatum, sed intra aeternum Genitorem germen permanens in aeternum. Ego, inquit, in Patre et Pater in me est (Joan. XIV). Audivimus Patrem, credamus Filium virtute divina, ordine non humano, arcano Dei, non ratione mundana, non lege saeculi, sed potentia superna. Quod scire licet, discutere non licet; credere convenit, non convenit perscrutari: nam ob hoc omnipotentem Deum diximus, ut Deo impossibile nil putemus. Et in Jesum Christum Filium ejus unicum, Dominum nostrum. Ab unctione Christus, Jesus vocatus est a salute: quia et unctio, quae per reges, prophetas et sacerdotes [Col. 0363C] olim [a 1Kb] cucurrerat in figuram, [b 1Kb] in hunc regem regum, sacerdotem sacerdotum, prophetarum prophetam, tota se plenitudine Spiritus divinitatis effudit; ut regnum et sacerdotium, quod per alios praemiserat temporaliter, in auctorem ipsum refunderet et redderet sempiternum. Et Jesus quidem, id est, salvator, recte dicitur salus, quia et dedit rebus esse, et [c 1Kb] idem pereuntibus dat salutem. Filium ejus unicum. In se est unicus Filius, qui quod aliis per suam gratiam donat, ipse sibi unicam possidet [d 1Kb] per naturam. Dominum nostrum. Sicut supra diximus, Dominus Deus: Deus [Col. 0364A] unus constat in Christo: quia quidquid est, et deitate et humanitate Deus unus est. Desiit in Christo [e 2Kb] substantiarum diversitas, ubi caro coepit esse quod spiritus, quod Homo Deus, quod nostri corporis et deitatis una majestas. Qui natus est de Spiritu sancto, ex Maria Virgine. Quid terrenum nascitur, ubi auctore spiritu virgo vocatur in partu? quis non divinum credat, quando quae peperit nil sensit humanum? Deum mulier virgineo portabat in templo: hinc est, quod et acquisivit honorem matris, virginitatis gloriam non amisit. Qui sub Pontio Pilato crucifixus est et sepultus. Nomen judicis dicimus, ut passionis tempus, ut rei gestae veritas sic patescat. Crucifixus est. Ut quia per lignum mors venerat, rediret vita per lignum. Et sepultus. Ut officia tota mortis impleret, [Col. 0364B] ut mors morte moreretur, ut ex illius semine corporis, omnis humanorum corporum satio vitalem surgeret et levaretur in messem. Tertia die resurrexit a mortuis. Ut tribus in diebus Trinitatis beneficium panderetur, ut per triduanum tempus humana trium temporum generatio salvaretur, id est, ante legem, in lege et in gratia. Ascendit in coelos. Non ut petens, sed ut repetens coelos. Nemo ascendit in coelum, inquit, nisi qui de coelo descendit (Joan. III). Sedet ad dexteram Patris. Sed Patrem non habet ad sinistram. Divinitatis consessus recipit nil sinistrum. Sedet ad dexteram Patris, ut patris deitate una. Sedet ad dexteram, ne sit minor gradu, posterior ordine, sed Patri divinitate una, aequa potestate conregnet: Ego, inquit, et Pater unum sumus (Joan. X). Inde venturus [Col. 0364C] est judicare vivos et mortuos. Si credimus venturum judicem, innocentes judici nos praeparemus: judicem negat esse, qui advenire non credit: judicandum se satis iste diffidit, qui male vivit. Judicat vivos, judicat et mortuos, quos utique judicaturus exsuscitat. Credo in Spiritum sanctum. Hucusque Dominicae nativitatis, passionis, resurrectionis, ascensionis, adventus mysterium confitentes, ad confessionem sancti Spiritus jam venimus: ut sicut in Patrem, et Filium, in sanctum Spiritum sic credatur, ut unam in Trinitate deitatem, virtutem, gloriam praedicemus. Et sanctam [Col. 0365A] Ecclesiam. Credimus et Ecclesiam, quam Christi receptam, confirmatam credimus, et confitemur in gloriam. Remissionem peccatorum. In novum hominem nasciturus, antiqui reatus, peccati veteris quid habebit? qui praeterita sibi remissa non credit debita, dubitat percipere se futura. Carnis resurrectionem. Crede, homo, de morte resurgere te posse, quia antequam viveres nil fuisti: aut quare dubitas quod resurgas, cum tibi totum quod in rebus est quotidie sic resurgat? [a 1Kb] Sol occidit, et resurgit: dies sepelitur et redit: menses, anni, tempora, fructus, semina, cum transeunt ipsa moriuntur, cum redeunt sua ipsa morte reviviscunt, et ut resurrecturum te jugi et vernaculo instruaris exemplo, quoties dormis et vigilas, toties moreris et resurgis. Vitam [Col. 0365B] aeternam. Amen. Necesse est ut qui resurgit vivat in aeternum, quia si in aeternum non viveret, non vitae resurgeret, sed morti. Signate vos. Hoc spei pactum, hoc salutis placitum, hoc vitae symbolum, hanc fidei cautionem mens teneat, conservet memoria, ne divinitatis pretiosum munus [b 1Kb] depretiet charta vilis, ne mysterium lucis atrum tenebret atramentum, ne secretum Dei habeat indignus et profanus auditor. Si mihi silentium semper vestra charitas sic praeberet, ad omnes tractatus mei sermonis vester perveniret auditus: sed Deus noster et mihi fiduciam dicendi, et vobis audiendi desiderium donare dignetur.



SERMO LX. In idem.

[Col. 0365C] Si Cananitis mulier clamore subito, repentina fide, juvante Christo, et quod petebat accepit, et quod negabatur extorsit (Matth. XV); si Aethiops spado arcanum vitalis lavacri praeteriens invenit in via, rapuit in transitu (Act. VIII); si Cornelius centurio antequam intraret baptisma, pervenit [c 1Kb] ad Christum (Act. X); si latro in ipso momento mortis paradisum invasit (Luc. XXIII), et vitam vobis, in articulo temporis quam quaeritis, quis negabit? Ex fide ergo accipite fidem, et ut fidei mysterium scire possitis, accessu temporis laborate. Moyses laturus legem coelum vocat et terram: sacerdos quid invocabit gratiam prolaturus? Ille dixit: Attende ad coelum, et loquar, et audiat terra verba ex ore meo (Deut. XXXII, etc.); ego dicam, Attende, Deus, loquar; et audiat homo verba ex ore meo. Ille dixit: Exspectetur sicut pluvia [Col. 0365D] eloquium meum, et descendant sicut ros verba mea; Ego dicam, Veniat sicut ros spiritus tuus, et inundet sicut flumen gratia tua, fiatque nunc coelestis Verbi [Col. 0366A] unda saliens in vitam aeternam. Ille dixit: Quia nomen Domini invocavit, date magnificentiam Deo nostro; ego dicam, Quia fidem invocavi, date credulitatem Deo vestro. Et quia navigia corporum nostrorum Quadragesimae sunt [d 1Kb] curata jejunio, necesse est ut placitum fidei, symbolum coelestis commercii jam dicamus, quatenus sub certa spe per tota mundi aequora, per infidos saeculi fluctus lucra mansura saeculis conquiramus. Accipite ergo fidem, exspectate rem: quia cui fides non praecedit in semine, res ei non sequitur in fructu. Signate vos. Sermo creat auditum, auditus concipit fidem, credulitatem parturit fides, confessionem credulitas nutrit, confessio perpetuam dat salutem. Hinc est quod meo, vestroque ore occurrit; sic sibi fides, credulitas sic amplectitur se; salus se confessionis [Col. 0366B] osculo sic salutat. Credo in Deum Patrem omnipotentem. Haec vox totum Trinitatis fatetur et aperit sacramentum. Deum dicit, non deos, quia unum Deum in Trinitate credit Christiana fides: scit Patrem, scit Filium, scit Spiritum sanctum, deos noscit. Divinitas in personis trina est, sed una est in Trinitate divinitas: personis Trinitas distincta est, non est divisa substantiis: Deus unus est, sed trinitate; Deus solus est, sed non solitarius; divinitas nec trinitate dividitur, nec confunditur unitate: haec sentit fides cum dicit, Credo in Deum. Mox addidit, Patrem. Qui credit Patrem esse, Filium confitetur; qui credit Patrem et Filium, aetates non sentiat, gradus non cogitet, non tempora suspicetur, non conceptum quaerat, nesciat partum: qui Deum credit, divina confessus est, non humana. [Col. 0366C] [e 1Kb] Sed dicit haereticus: Quomodo Pater, si non praecedit? quomodo Filius, si non sequitur? quomodo non dat initium, qui generat? quomodo quod generatur, principium a generante non sumit? Hoc ratio docet, hoc natura probat. Erras, haeretice, hoc habet humana ratio, non habet hoc divina; hoc accipit natura mundi, deitatis non recipit hoc natura; fragilitas humana concipitur, et concipit, parturitur et parturit, generatur et generat, accipit initium et dat finem, mortem suscipit et refundit, et reservat in sobole quidquid suae conditionis est et naturae. Deus vero Pater non genuit in tempore, quia tempus ignorat; non dedit initium, qui initium nescit; non transfudit finem, [f 1Kb] qui non habet finem: sed sic genuit ex se Filium, ut totum quod in se erat esset et maneret in Filio. Honor geniti generantis honor est, perfectio [Col. 0366D] geniti generantis forma est, minoratio geniti revelat ad generantis injuriam. Sed haec audiens, haeretice, non dicas, Quomodo ista sint? dixisti Deum, [Col. 0367A] credidisti Patrem, omnipotentem confessus es; si dubitas, mentitus es; credo si dicis, quomodo non credis, si discutis? si putas impossibile, omnipotentiam quam confessus es sustulisti; sed nos qui Patrem, et Filium, et Spiritum sanctum unius majestatis et gloriae confitemur, fidem Dominici corporis jam loquamur. Et in Jesum Christum Filium ejus unicum Dominum nostrum. Postquam Dei Filius sicut pluvia in vellus toto divinitatis unguento nostram se fudit in carnem, ab unguento nuncupatus est Christus: et hujus nominis exstitit solus auctor, qui sic Deo superfusus est, et infusus, ut homo Deusque esset unus Deus. Hoc ergo unguenti nomen effudit in nos, qui a Christo dicimur Christiani; et impletum est illud quod cantatur in Canticis Canticorum. Unguentum effusum est nomen [Col. 0367B] tuum (Cant. II). Et in Christum Jesum Filium ejus. Illud sacramenti nomen est, hoc triumphi: nam sicut a Deo unctus nomen sortitur ex unguine, ita cum salutem perditam mundo reddidit, a salvando nomen salvatoris assumit. Saepe jam diximus, quod Jesus Haebraica lingua dicitur, Salvator dicitur hoc Latina. Et in Christum Jesum Filium ejus. Cujus? utique Dei Patris; cum dicis ergo in Jesum Filium ejus, confiteris Jesum qui natus est de Maria Dei esse Filium. Cave ergo ne amplius sentias in Christo [a 1Kb] quod homo fuit, sed semper quod Deus sit confitere, Apostolo sic dicente: Et si novimus Christum secundum carnem, sed jam non novimus (II Cor. III). Unicum Dominum nostrum. Hoc convenit ad utrumque, quia et unicus Patris est, et unicus Dominus noster est: alii [Col. 0367C] filii, alii domini esse per gratiam perceperunt; solus Christus esse filius, esse Dominus habet et possidet per naturam. Qui natus est de Spiritu sancto ex Maria virgine (Matth. I). Si juxta evangelistam (Joan. IV) quod in ea natum est de Spiritu sancto est, quia Deus spiritus est, haereticus jam Deum natum virginea confiteatur ex carne; neque amplius coeleste mysterium, virginitatis partum, trahat [b 1Kb] ad conceptum mundi, ad terrenae fragilitatis injuriam. Qui sub Pontio Pilato crucifixus est et sepultus. Nomen judicis audis ut tempus passionis agnoscas; audis crucifixum, ut ex mortis ignominia magnitudinem sentias charitatis; mortemque quae per lignum venit, mortificatam scias esse per lignum; et credas majora tibi esse reddita per crucis arborem, quam perdidisse [Col. 0367D] te per paradisi arborem suspirabas. Sepultum dicis, [c 1Kb] ut veram carnem Christi mortemque non perfunctoriam probet confessio sepulturae, mortem suscepisse et vicisse, intrasse inferos et rediisse, venisse in jura tartari, et tartari jura solvisse, non est fragilitas, [Col. 0368A] sed potestas. Confiteris die tertia resurrexisse, ut intelligas resurrectionem Christi totius Trinitatis fuisse victoriam. Dicis Ascendisse in coelos, ut coeli Dominum credas, ut unde venerat rediisse fatearis, quia superato diabolo, calcata morte, liberato mundo, super coelos triumphat Christus, qui victus putabatur in terris. Clamas, Sedet ad dexteram Patris. Ut quia Patris et Filii una est deitas, par potestas, in coelesti consessu nulla sit sinistrae sessionis injuria. Inde venturus est judicare vivos et mortuos. Quia veniente Christo, resurgent mortui, sistentur vivi, ut pariter causas reddant de suorum ratione factorum. Et quia Dominici corporis jam diximus sacramentum, ad confitendum deitatem Spiritus perveniamus. Credimus in Spiritum sanctum. Quem Deum nobis inclamat [Col. 0368B] vox divina, cum dicit: Quia Deus spiritus est (Joan. IV). Credimus in sanctum Spiritum. Quem propheta cooperatorem Patris et Filii decantat: Verbo Domini coeli firmati sunt, et spiritu oris ejus omnis virtus eorum (Psal. XXXII). Totus Deus, totaque Dei virtus est, qui creator coelestium probatur esse virtutum. Credimus sanctam Ecclesiam. Quam sic in se suscepit Christus, ut eam divinitatis suae faceret esse consortem. Credimus remissionem peccatorum. Quia qui per Christum et Ecclesiam in novum hominem fuerit natus, [d 1Kb] veteris delicti nil habebit. Credimus carnis resurrectionem. Ut credamus passionis, mortis, resurrectionis Christi hanc fuisse causam, ut nos resurgeremus ex mortuis. Resurget caro, resurget, ut ipsi sumus, ut agnitio maneat personarum, ut et [Col. 0368C] martyr de persecutoris poena laetitiam sumat, et persecutor sumat de martyris honore supplicium. Credimus vitam aeternam. Quia post resurrectionem nec bonorum finis est, nec malorum. Signate vos. Fidem quam credimus et docemus, non atramento, sed spiritu, committamus pectori, non chartae; demus memoriae, non libro, ne divinum munus violent res humanae, ne coeleste secretum arbiter profanus assumat, ne quod est credentibus ad vitam, existat perfidis ad ruinam. Sol lippientibus oculis non lucem tribuit, sed tenebras; vinum vires febrientium non reparat, sed enervat; sine medico vitae poculum fit lethale, sic perfidis perniciosum est sine fide fidei sacramentum. Sicut dicit Apostolus, Capiatur fides ex auditu, auditus autem capiatur ex verbo (Rom. X); et vitae placitum, [Col. 0368D] pactum fidei, lex salutis non haereat morituris, sed vivis sensibus affigatur.



[e 1Kb] SERMO LXI In idem.

Nisi me solaretur beati Pauli subita et inopinata [Col. 0369A] conversio (Actor. IX), vix crederem tam facile vos de terrena labe in coelestem posse gloriam commutari. Illum namque de persecutore mox apostolum praestitit repentina confessio, et Ecclesiae dedit insignem magistrum, quem furentem Christiani nominis invenerat vastatorem. Nec minus animat me [a 1Kb] illius spadonis exemplum, quem fides ante rapuit ad gratiam, quam currus [b 1Kb] ad Indiam domumque revocaret (Actor. VIII). Accedit illud etiam latronis mirabile documentum, qui tunc rapuit paradisum, quando latrocinii sui poenas est appensus, ut solveret (Luc. XXIII). Unde nos, filioli, quia sic tempus vestrae regenerationis aptastis, ut neque nos possimus dicere quod necesse est, neque vos possitis quod oportet audire, fidem fidei committentes, tradimus breviter quod [c 1Kb] latius commendare non possumus. Nam quemadmodum [Col. 0369B] exponentibus nobis potestis cognoscere symboli sacramentum, qui ipsum symbolum memoria capere vix valetis? Hoc monemus solum, ne quis committat litteris, quod est cordi mandaturus ut credat, Apostolo sic monente: Corde creditur ad justitiam, ore autem confessio fit ad salutem (Rom. X). Audituri formam fidei, credulitatis normam, confessionis ordinem, parate simul corporis et cordis auditum. Sicut fons ore angusto manans magnis fluviorum laticibus ampliatur, sic fides symboli breviato sermone credulitatis latissimos dat meatus. Et sicut radix alte fixa in excelsum germen se protendit, fides sic radicata pectoris in profundo in excelsum credulitatis cacumen attollitur. Ergo de cordibus vestris expurgate perfidiae coenum, ut pura per vos fidei fluenta percurrant; [Col. 0369C] incredulitatis fruteta in vobis radicitus amputate, ut excrescant ad alta credulitatis vestrae robusta plantaria. Et quia, auctore Apostolo, corde creditur ad justitiam, ore confessio fit ad salutem (Rom. X), in confessionis vocem modo date quod jam corde creditis. Credo in Deum Patrem omnipotentem. Qui credit in Deum, Deum discutere non praesumat; Deus quod sit, sufficit scire; qui requirit unde sit, quantus sit Deus, Deus quid sit, hic nescit; sol importunum tenebrat aspectum, ad Deum inconcessus caecatur accessus; Deum qui vult videre, visionis ejus discat tenere mensuram; Deum suum qui vult scire, nesciat gentium deos; qui deos dicit, [Col. 0370A] contradicit Deo. Servire uni libertas est, captivitas multis. Quem Deum confessus es, crede Patrem; ut credens Patrem, esse Filium discas; dicens Filium, genitum cognoscas esse de Patre; cognoscens de Patre genitum, quomodo sit genitus non requiras, quia dixisti, Credo in Deum Patrem omnipotentem. Omnipotens potest omnia, et si omnia potest quod in se, ex se, et semper secum habeat Filium quis negabit? Generatio Dei initium non habet, nescit finem, non admittit excessum, quando in Genitore Genitus permanere persistit, dicente ipso Domino. Ego in Patre, et Pater in me est (Joan. X). Ego et Pater unum sumus (Joan. X). Confessus es Patrem, confessus es Filium, confessus es divinitatis arcanum, confitere incarnationis Dominicae sacramentum. Et in Christum Jesum Filium ejus. Christus a superno vocatur unguento, [Col. 0370B] est enim tota plenitudine divinitatis infusus; Jesus nomen est a salute, quod nomen omne quod in coelo, quod in inferno est, tremens, genuflexum, summisso vertice confitetur (Philip. II). Et in Christum Jesum Filium ejus unicum Dominum nostrum. Ut Patris et Filii est nobis una deitas, ita [d 1Kb] dominatio una sit nobis. Qui natus est de Spiritu sancto ex Maria virgine. Spiritus et virgo copula terrena non est, coeleste sed est secretum: hinc est, quod nascitur est divinum. Ergo quod natus est confitendum est, quomodo natus est tacendum est; quia quod secretum est sciri non potest, quod clausum est nescit aperiri, quod singulare est non refertur exemplo. Qui sub Pontio Pilato crucifixus est et sepultus. Judicis nomen audis, ne tempus ignores; crucifixum audis, [Col. 0370C] ut tibi mortis qualitas innotescat; et intelligas quid impenderit tibi, qui propter te poenam tantae mortis excepit. Audis sepultum, ut scias mortem non fuisse perfunctoriam, [e 1Kb] sed veracem. Mori nolle est timoris humani, divinae virtutis est surrexisse de morte; hic ergo non offendat mortis auditus, ubi resurrectionis gloria abscondit mortis injuriam. Tertia die resurrexit. Quia hominis est quod moritur, Trinitatis est quod resurgit. Ascendit in coelos. Hominem ferens illo, ubi semper mansit. Sedet ad dexteram Patris. Ad dexteram sedet, quia habet deitas nil sinistrum. Inde venturus est judicare vivos et mortuos. Judicabit vivos et mortuos, quia resurgent ad judicium, qui [Col. 0371A] non putantur esse post mortem, quos gentilitas existimat periisse cum saeculo. Credo in Spiritum sanctum. Ut in Patre et Filio, et Spiritu sancto unam credas et intelligas esse deitatem. Credo sanctam Ecclesiam. Ut confitearis Ecclesiam Christi sponsam in perpetua Christi societate mansuram. Credo remissionem peccatorum, carnis resurrectionem. Qui remissionem peccatorum, qui carnis resurrectionem non credit, aufert veniam sibi, ipse subtrahit vitam. Quod audistis et credidistis, quod confessi estis, cor habeat, memoria teneat, charta nesciat, scriptor ignoret, ne sacramentum fidei divulgetur in publicum, ne ad infidelem fidei derivetur arcanum. Deus qui vobis sacramentum fidei et audire dedit, et credere, ipse vos aeternam pervenire faciat ad salutem.


[Col. 0371B]
SERMO LXII In idem.

[a 1Kb] Nutritor pius nisi totus fuerit redactus in parvulum, numquam parvulum perfectum perducit in virum; denique tunc vocem tenuat, verba ponit, agit nutibus, sensus seponit, infirmat viscera, abjicit vires, membra dissolvit, gressum tardat, gestit non ambulare, sed repere: ridere simulat, timere fingit, flere mentitur, quia est in illo mendacium pietas, desipuisse prudentia est, est infirmitas virtus. Hoc reor beatum Paulum fecisse, cum dicit: Factus sum parvulus in medio vestri, tamquam si nutrix foveat filios suos (I Thes. II). Sed forte aliquis stupeat, cum videat nutriculum ista facientem: non irridet si est parens, si pater est non miratur: hoc stultitiam dicere non [Col. 0371C] potest qui scit amare. Unde vos jam patres, jam fortes, jam prudentes deprecor ut me patiamini parvulis Domini mei dependere debitae [b 1Kb] nutritionis obsequia: et blandimentis hodie magis congrua quam peritiae verba depromere; non quadrare, sed liquare sermones, et eos adhuc teneris faucibus in modum lactis effundere, docente Apostolo, Lac vobis potum dedi, non escam (ICor. III), mutare voces, amare varios affectus, et quid plura? mente, corde, corpore, imbecillis parvulorum mentibus occupari. Sed jam vos Ecclesiae pia germina prophetico sermone compello. Venite, filii; audite me (Psal. XXXIII), immo per me, et per meam vocem, jussa veri genitoris audite, quia vos meo ore Deus vocat. Venite, filii. Quo venite? et ad quid? Timorem Domini, inquit, docebo vos. [Col. 0371D] Et quis veniat ad timorem? ille qui vult vitam, ille qui cupit videre dies bonos; ille qui vult bonum facere, fugere malum; ille qui post carnis et spiritus conflictum quietem divinae pacis desiderat obtinere. Venite, filii; audite me: timorem Domini, inquit, docebo vos. Quis est homo qui vult vitam, et cupit dies videre bonos? Prohibe linguam tuam a malo, et labia tua [Col. 0372A] ne loquantur dolum. Sicut autem vitiant crimina conscientiam, sic dolus labia polluit, linguam maledicta contaminant; ac sic Deo confiteri non potest labiis inquinatus et lingua. Et quia corde creditur ad justitiam, ore confessio fit ad salutem (Rom. X), sanctificate corda, mundate labia, justificate linguam, ut vox fidei bajula de puro pectore toto sanctitatis procedat exemplo. Signate vos. Placitum vel pactum, quod lucri spem venientis continet, vel futuri, [c 1Kb] symbolum nuncupari contractu etiam docemur humano: quod tamen symbolum inter duos firmat semper geminata conscriptio, et in stipulatione cautum reddit humana cautela, ne cui surrepat, ne quem decipiat perfidia contractibus semper inimica. Sed hoc inter homines, inter quos fraus, aut a quo facta est, aut cui facta [Col. 0372B] est, semper laedit; inter Deum vero et homines symbolum fidei sola fide firmatur: non litterae, sed spiritui creditur: et mandatur cordi, non chartae: quia divinum creditum humana non indiget cautione. Deus facere fraudem nescit, pati non potest, quia non excluditur tempore, non aetate vincitur, occultatione non fallitur, videt abscondita, furata tenet, negata possidet. Deo salva est ratio sua semper, quia ille, quod credidit, ubi pereat non est; ac si homini, non Deo, neganti perit, non perit feneranti. Sed dicis: Qui falli non potest, quid est, quod exigit placitum? quid symbolum quaerit? Quaerit ille propter te, non propter se; non quia ille dubitat, sed ut tu credas: quaerit symbolum, quia qui ad tuam sortem venit, ad tuum non dedignatur venire contractum; quaerit symbolum, quia [Col. 0372C] qui cum totum semper ipse commodat, vult deberi; quaerit symbolum, quia te modo non ad rem convocat, sed ad fidem et per placitum praesens futurum pertrahit et invitat ad lucrum. Hoc Apostolus commemorat, cum dicit: Ex fide in fidem (Rom. I). Et alibi: Justus ex fide vivit (Hebr. X). Nemo ergo immemor symboli sit, nemo initi cum Deo placiti sit oblitus; nemo cum fidem modo susceperit, rem requirat; cum ad spem venerit, quare non mox sperata percipiat conqueratur. Audi Apostolum dicentem: Spe salvi facti sumus, spes autem quae videtur non est spes; quod enim videt quis, quid sperat (Rom. VIII)? Si autem quod non videmus speramus, per patientiam exspectamus. Spes ad futura tendit, fides ad promissa transmittit; cum res venerint, advenerint [Col. 0372D] et promissa, spes desinit, fides cessat. Dulcis est epistola, sed usque dum veniat ipse qui misit; necessarium chirographum, sed usque ad debiti redditionem; grati flores, sed usque dum veniatur ad poma. Sed praesentia epistolam delet, rumpit solutio cautionem, flores consumuntur a pomis: et ideo te superni Patris filium, haeredem Dei, cohaeredem Christi, [Col. 0373A] participem regni coelestis, confessorem divini judicis, coeli incolam, paradisi possessorem modo designatum te fide noveris; modo spe, non re noveris te promotum. Et ideo suscipite fidem, tenete spem, dicite symbolum, ut ad rem et ad illa valeatis bona quae praediximus pervenire. Signate vos. Hodie, homo, repraesentata est Deo anima tua. Credo in Deum. [a 1Kb] Quae diu ante dicebat Deum, sed nesciebat; vocabat Deum, sed ignorabat; ignorabat utique, quem taliter per lapides et ligna requirebat. Dicat ergo modo, dicat: Credo in Deum Patrem omnipotentem. [b 1Kb] Quae diu cum videret lapides, cui crederet non videbat: sed est vere Deus, qui te praestitit non videndo videre, quem videndo dii gentium fecerant non videre. Audi dicentem Dominum: In judicium veni in hunc mundum, [Col. 0373B] ut qui non vident, videant, et videntes caeci fiant (Joan. IX). Credo in Deum Patrem. Inest Deo pietas est in Deo semper affectio, paternitas permanet apud illum; semper ergo Filium fuisse credas, ne Patrem semper non fuisse blasphemes. Sed dicis: Si genuit, quomodo semper habuit? quomodo genuit? Qui sic interrogas, fidem negas, quam fateris. Credo dixisti: si credis, unde venit quomodo? quomodo sermo dubitantis est, non credentis. Credo dixisti in Deum Patrem omnipotentem: si est, quod non [c 1Kb] potest, omnipotens non est; sed tu illum genuisse ex aliquo Filium putas, quem totum fecisse confiteris ex nihilo; ex aliquo utique, si ex tempore: quod si [d 1Kb] Pater tempus non capit, Filius initium nescit. Sed quam miserum, ut tu illum facias temporalem, qui te praestitit [Col. 0373C] sempiternum. Non ergo conceptione temporum, non passione viscerum, sed Pater Filium generat, nobis dum revelat. Et in Christum Jesum Filium ejus unicum Dominum nostrum. Attende, homo, qua reverentia tibi fides insinuatur et traditur: audi Patrem, ut sentias, intelligas, credas, non discutias Filium; et quia est confitearis, non unde, et quando, et quomodo sit, temerarius perscrutator inquiras. Hinc est, quod tibi coelestis sermo ut annuntiet Patrem, mox te ad Christum, ad Jesum, ad Filium, ad unicum Dominum nostrum tota mente transmittit, ut cum videris ejus quae sunt humana, te nec assequi posse, nec aestimare, nec capere, non audeas ejus quae sunt divina contingere. Quia natus est de Spiritu sancto ex Maria virgine. Age, homo, [e 1Kb] si tamen homo, [Col. 0373D] progredere corde tuo, consurge mente tua, dilatare sensibus tuis, [f 1Kb] arrige ingenii tui acumina, excita [Col. 0374A] scientiae tuae vires; quidquid in te rationis est, exsuscita, examina, discute, perscrutare, et nunc [g 1Kb] stupenti modo solus aperi quid est quod Spiritus generat, Virgo concipit, Virgo parit, permanet Virgo post partum; quemadmodum fit Verbum caro, Deus homo, homo transfertur in Deum; quemadmodum cunabula capiunt quem non capit coelum; quemadmodum portatur humeris orbem qui sustinet totum; quare ipse qui fecit omnia, instituit universa, cuncta moderatur, de te nasci, a te regi voluit, instituit nutriri, ut te parente viveret, cujus ante despexerat servitutem. Et si hoc potueris de reposito divinitatis attingere et proferre de deitatis arcano, tunc interius accede, ascende altius, licentius intuere, et tunc Patris tempora, initia Filii, explorator novus, singularis [Col. 0374B] inventor, proditor divinitatis expone. Esto major Isaia, qui dixit: Sicut ovis ad occisionem ductus est, et sicut agnus coram tondente se sine voce, sic non aperuit os suum; in humilitate judicium ejus ablatum est, generationem ejus quis enarrabit (Isa. LIII)? Cujus? Hujus generationem qui sicut ovis ad occisionem ductus est. [h 1Kb] Si Christi humana generatio exstitit, si divina; et si ut generatur, narrari non potest, quae te, homo, unda, qui te fluctus, ad istud naufragium pertulerunt? qui te spiritus per aera volitare impulit ad ruinam? Pater, Filius et Spiritus sanctus una deitas, una virtus, una sempiternitas, majestas una: quidquid autem Filius minoratur, accipit, [i 1Kb] crescit, mei est corporis, non substantiae suae. Aut miraris homo quia Patrem vocat [Col. 0374C] in coelo qui matrem habere dignatur in terra? Qui sub Pontio Pilato crucifixus est, et sepultus. Quare, homo, qui in se aequalis est Patri, hoc solum, quod in te minor esse voluit, accusas? quem audis sedente Pilato astare, cognoscente Pilato judicari, quare hoc solum accipis addici accusantibus criminosis, reo pronuntiante damnari? Sed ille de carne tua nasci voluit, tuis voluit uberibus occupari, jacere in tuo pectore, tuis voluit humeris bajulari, qui semper a te amari voluit, non timeri. Require quid in lege mandaverit primum, et quid in gratiam quaesierit tunc videbis. Interrogatus Dominus, sicut evangelista dixit, quod esset mandatum in lege primum, ait: Diliges Dominum Deum tuum ex toto corde tuo, et ex tota anima tua, et ex tota [Col. 0374D] mente tua (Matth. XXII); hinc est quod ad cor tuum venit, [j 1Kb] et ad mentem tuam, quia animo, corde, [Col. 0375A] corpore a te ab initio diligi perquisivit. Qui sub Pontio Pilato crucifixus est et sepultus. [a 1Kb] Hucusque Judaeus, sequitur haereticus; exspectet: ad priora illorum nullus accedat, qui Christi pascuntur, et saginantur injuriis. Sed vos, filioli, audite, ut post passionem mortis, sepulturae moerorem resurrectionis gaudiis effugetis. Tertia die resurrexit. Ut esset nostri corporis resurrectio, virtus, gratia, beneficium Trinitatis. Ascendit in coelis. Per me, qui per se numquam defuit coelo. Sedet ad dexteram Patris. Divinae virtutis ordine, non honoris humani. Diximus, sic Filius a dextris sedet, ut numquam Pater sedeat a sinistris. Inde venturus est judicare vivos et mortuos. Et quid debet judici mors? hinc est quod resurgit, ut debeat. Credo in Spiritum sanctum. Hunc [Col. 0375B] in quem credit, negat, qui Spiritum sanctum negat. In sanctam Ecclesiam. Quia Ecclesia in Christo, et in Ecclesia Christus est; qui ergo Ecclesiam fatetur, in Ecclesiam se confessus est credidisse. Remissionem peccatorum. Da tibi, homo, veniam tu credendo, qui ad omnia peccata dilapsus es desperando. Carnis resurrectionem. Hoc est totum fidei documentum: si carnem, quae corrupta est, quae putrefacta est, quae periit, per Deum resurgere, [b 1Kb] repaginari, redire posse credas, quem posse omnia, quando omnipotentem confessus es, tunc jurasti. Vitam aeternam. Bene addidit vitam aeternam, ut se resurrecturum crederet, qui resurget per ipsum, [c 1Kb] qui cum Deo Patre et Spiritu sancto vivit et regnat, nunc et semper, et per immortalia saecula saeculorum. Amen.


[Col. 0375C]
SERMO LXIII De Lazaro a mortuis suscitato.

Post apostolicam lectionem cupientibus nobis ad evangelicas redire virtutes, [d 1Kb] mox Lazarus ab inferis reversus occurrit apportans vincendae mortis formam, deferens resurrectionis exemplum. Si ergo placet, priusquam ingrediamur pelagus lectionis, priusquam aggrediamur quaestionum fluctus, antequam [Col. 0376A] facti talis altitudinem penetremus, resurrectionis contemplemur aspectum: quia hoc [e 1Kb] signum videmus esse signorum, virtutum cernimus esse virtutem, mirabilium esse mirificentiam pervidemus Suscitaverat Dominus filiam Jairi principis synagogae, sed adhuc funere calente, sed adhuc mediante morte, corpore adhuc praesente, adhuc inter homines homine morante, adhuc [f 1Kb] viante spiritu, adhuc anima claustra tartari nesciente, ac ne multis, sic mortuae vitam reddidit, ut jus maneret inferni. Suscitavit et unicum matris; sed sic, ut retineret pheretrum, ut anticiparet sepulcrum, ut corruptionem suspenderet et praeveniret fetorem, ut ante mortuo vitam redderet, quam tota mortuus jura mortis intraret. Circa Lazarum vero quod geritur, totum [Col. 0376B] singulare est, cujus mors, cujus resurrectio commune nil habet cum praedictis; quem circa et vis tota mortis impleta est, et forma resurrectionis plena resplendet. Audeo, et dico [g 1Kb] totum rapuisse resurrectionis Dominicae sacramentum triduanus ab inferis Lazarus si rediisset: nam Christus rediit triduanus ut Dominus, Lazarus revocatur quatriduanus ut servus. Sed ad probanda quae diximus, jam praelibemus aliqua lectionis. Miserunt, inquit, sorores ejus ad Dominum dicentes, Domine, ecce quem amas infirmatur. [h 1Kb] Sic dicentes affectum pulsant, [i 1Kb] interpellant amorem, conveniunt charitatem, necessitudinem necessitudine gestiunt [j 1Kb] submovere: sed Christus cui plus est mortem vincere quam removere languorem, cujus amare illud est, non ut [Col. 0376C] dilectum allevet, sed ab inferis ut reducat, dilecto non languoris medicinam, sed resurrectionis gloriam mox paravit. Denique, Ut audivit infirmari Lazarum,, sicut dicit Evangelista, mansit in eodem loco duobus diebus. Videtis quemadmodum dat locum morti, licentiam dat sepulcro, corruptioni posse permittit, negat nil putredini, nil fetori; atque ut tartarus rapiat, trahat, habeat, admittit; atque agit ut humana spes tota pereat, et tota vis mundanae desperationis accedat, quatenus quod facturus est [Col. 0377A] divinum sit, [a 1Kb] non humanum. Tantum autem [b 1Kb] in loco exspectatione mortis residet, ut et mortuum ipse nuntiet, et tunc ad Lazarum denuntiet se venire. Ait enim, Lazarus mortuus est, et gaudeo. Hoc est amasse? gaudebat Christus, quia moeror mortis vertendus mox erat resurrectionis in gaudium. Et gaudeo propter vos. Quare, propter vos? quia in morte et resurrectione Lazari figura tota mortis et resurrectionis dominicae pingebatur; et quod erat secuturum mox in Domino jam praecedebat in servo. Dicebat semel et iterum discipulis suis: Ecce ascendimus Hierosolymam, et Filius hominis tradetur principibus sacerdotum et scribis: et condemnabunt eum morte, et tradent eum gentibus ad illudendum et flagellandum, et ad crucifigendum (Matth. XX). Et ista [Col. 0377B] dicens, videbat eos fieri satis dubios, satis tristes, satis consolationis extorres: et noverat eos ita opprimendos esse ipso pondere passionis, ut nihil in eis ex vita, nihil in eis ex fide, nihil in eis remanere posset ex luce, sed tota pene perfidiae nocte fuscandos. Et ideo mortem Lazari usque ad quatriduanum tempus protendit, usque ad fetorem praevalere permittit, ut discipuli dubium non haberent posse Dominum post triduum adhuc recentem surgere, cum servum vidissent post quatriduum surgere jam fetentem; et crederent illum facile posse sibi vitam reddere, qui alium taliter revocarat ad vitam. Hinc est quod dicit: Gaudeo propter vos, ut credatis. Necesse ergo erat mors Lazari, ut et cum Lazaro [c 1Kb] jam discipulorum fides consurgeret sepulto. Quoniam non [Col. 0377C] eram ibi. Et erat locus ubi non erat Christus? et quomodo non erat ibi, unde mortuum Lazarum discipulis nuntiabat? Fratres, erat ibi Christus Deus, sed ibi [d 1Kb] non erat homo Christus; erat ibi Christus Deus cum moreretur Lazarus, sed nunc ad mortuum venturus erat Christus, quando erat mortem Christus Dominus subiturus: dicebat itaque, Quoniam non eram ibi. Hoc est in morte, in sepulcro, in inferno, ubi per me et meam mortem potestas tota mortis est subruenda. Martha, inquit, ut audivit quia Jesus venit, occurrit illi, dicens, Domine, si hic fuisses, frater meus non fuisset mortuus. Mulier, et [e 1Kb] Deum confiteris et dicis, si hic fuisses? Deum nec absentant loca, nec tempora repraesentant. Non moreretur Lazarus, si Dominus fuisset ibi, qui erat ibi: scilicet, [Col. 0378A] si [f 1Kb] in paradiso tu, mulier, non fuisses; mulier, tu quaesisti lacrymas, tu invenisti gemitus, tu mortem gulae pretio comparasti, et accusas absentiam Dei, quando causam mortis fuisse tuam praesentiam non recusas? Mors quando a te [g 1Kb] provisa est, tunc lamentandi materia fuit; nunc vero facta est virtutis occasio, quia tunc ad poenam peccantis data est, nunc permissa est resuscitantis ad gloriam; tunc tartarus invenit hominem, nunc amittit. Sed jam quaere per fidem, mulier, quod per perfidiam perdidisti. Domine, si fuisses hic, frater meus non fuisset mortuus; sed et nunc scio quia quaecumque petieris a Deo, dabit tibi Deus. Haec mulier non credit, sed credere conatur, cujus credulitatem incredulitas confundit. Quaecumque petieris a Deo, dabit tibi Deus. Deus ex se dat, non a se petit. Quid [Col. 0378B] affers moras, mulier, supplicandi, cum jam praestaturus assistat: Mulier, judex ipse est, quem tu [h 1Kb] desideras advocatum; in hoc dantis potestas est, non necessitas est rogantis, Scio, inquit, quia quaecumque petieris a Deo, dabit tibi Deus. Mulier, hoc credere, non est credere; hoc scire, nescire est. Probavit hoc Apostolus, quia homo quando se putat aliquid scire, tunc nescit (I Cor. XI). Sed jam quid Dominus responderit, audiamus. Resurget frater tuus. Et mulier: Scio quia resurget in resurrectione in novissimo die. Martha, iterum scis quod nescis: scis quia in novissimo die [i 1Kb] possit resurgere frater tuus, sed quod et hic possit, nescis; aut forte Deus qui tunc potest [j 1Kb] suscitare omnes, unum modo mortuum non potest suscitare? Potest, potest Deus suscitare ad [Col. 0378C] temporale signum mortuum unum, qui tunc omnes mortuos ad vitam perpetem suscitabit. Scio quaecumque petieris a Deo, dabit tibi Deus, et scio quia resurget in resurrectione in novissimo die. Martha, ante te est resurrectio quam tam longe mittis. Ego sum, inquit, resurrectio. Et quid est, ego sum resurrectio? et non ego resuscito? quid est? Quia suscepit hominem, suscepit mortem: ut qui resuscitat jubendo unum, resurgendo in se resuscitet omnes; et quibus Adam puteus mortis exstitit, his [k 1Kb] vitae fons Christus existat; et impleatur illud Apostoli, Sicut in Adam omnes moriuntur, ita et in Christo omnes vivificabuntur (I Cor. XI). Ego sum, inquit, resurrectio et vita: qui credit in me, etiamsi mortuus fuerit, vivet, et omnis qui vivit et credit in me, non morietur in [Col. 0379A] aeternum. Credis hoc? Et mulier, Utique, Domine, ego credidi, et credo, quia tu es Christus filius Dei vivi, qui in hunc mundum venisti. Qui ad Lazarum venerat, quid sic occupatur in Martha? quid? Ut ante ista [a 1Kb] in fide surgeret, quam ille resuscitaretur in carne. Sic facit qui et vivis et mortuis consulturus advenit: nec pertimescit faciendi moras, penes quem facti et effectus permanet et potestas. Fratres, patimini hodie differri verbum, si desideratis audire latius quae sequuntur.



SERMO LXIV. De eodem.

Singula Scripturae verba si libris singulis mandarentur, nec sic mysteria quae in ipsis sunt audientibus perlucerent; et quid faciet subitus et brevis sermo, [Col. 0379B] qui in modum fulguris, priusquam illustret oculos, jam refugit, nec dat lucem videntibus, sed pavorem? Orate ergo, uti quia in saeculi obscuritate versamur, et in carne positi noctis tempus agimus, non diei, lucernam nobis verbi sui Christus accendat, qua praevia mysterii coelestis ingrediamur obscura, et gradu lento perveniamus ad scientiae divinae quantam possumus claritatem: sicut illi magi, qui mentis suae oculos metientes, non audent splendori solis, aut divinae se committere claritati, sed nocte tenerum stellae lumen tenerioribus oculis assumentes, ad cubile Christi tenerrimum pervenerunt (Joan. XI). Sed jam, sicut promisimus, evangelicae lectionis quod superest, exsequamur. Martha, inquit, ut audivit quia Jesus venit, occurrit illi. Sic servus non fuit, non [Col. 0379C] proximus, non amicus, certe qui aderat consolator, ut mulier sola medias per turbas, per castrum totum, [b 1Kb] extra civitatem et luctus tempore, venienti occurreret salvatori? Fratres, in his personis non causae currunt, sed sacramenta signantur. Mulier currit pro morte, quae cucurrit ad mortem; festinat ad veniam, quae festinavit ad culpam; ad redemptorem pium pervenit, seductor pessimus quam praevenit; resurrectionem quaerit, quae quaesivit ruinam; et ipsa quae mortem viro attulit, ut vitam viro referat, haec anhelat. Hinc est quod in loco Christus restitit, exspectavit Christus, quod non intravit turbas, quod non contendit ad domum, quod non ad sepulcrum divertit, quod non ad Lazarum propter quem venerat, [Col. 0380A] festinavit; sed mulierem sustinet, mulierem remoratur, mulierem primam suscepit, quam primam suasor infecit; a muliere perfidiam fugat, ad mulierem revocat fidem, ut quae fuit perditionis obsequium, salutis eadem sit ministra; et sit tandem per Deum viventium mater, quae per diabolum diu mater exstitit mortuorum. Et quia mulier fuerat mali caput, causam mortis agit, ut ante crimen diluat quam veniam largiatur, ante causam tollat quam sententiam solvat; et cavet ne vir mulierem, per quam semel deceptus est, participem refugeret ad vitam; ac ne multis [c 2Kb] periisset mulier, si ante ad virum Christus Dominus pervenisset. Hinc est, fratres, quod per mulierem nascitur Christus; hinc est quod virum mulier semper ventris sui suscitat de sepulcro, ut [Col. 0380B] doloribus revocet, quem depulit blandimentis, ut [d 1Kb] flendo reparet quem perdidit manducando. Denique ubi Martha confessa est Christo, et quidquid [e 1Kb] fuit culpae in persona mulieris pia confessione delevit, mittitur ad Mariam, quia sine Maria nec fugari mors poterat, nec vita poterat reparari. Veniat Maria, veniat materni nominis bajula, ut videat homo Christum virginalis uteri habitasse secretum, quatenus prodeant ab inferis mortui, mortui exeant de sepulcris. Jesus, inquit, videns Mariam plor antem et Judaeos qui cum ea venerant plorantes, fremuit spiritu et turbavit seipsum, et dixit: Ubi posuistis illum? Responderunt, Domine, veni et vide; et lacrymatus est Jesus. Plorat Maria, plorant Judaei, plorat et Christus; putasne simili compassione? Esto quod Maria soror fleret, [Col. 0380C] quia nec fratrem retinere potuit, nec morti potuit obviare: quae licet esset [f 1Kb] de resurrectione secura, destitutione tamen solatii praesentis, mora absentiae tam longae, tristitia diutinae separationis non potuit non deflere; simul quia [g 1Kb] tam trux, tam funesta, tam crudelis imago mortis, quamvis fidelem mentem non potuit non tangere, non movere. Flebant Judaei et conditionis suae memores, et futurae vitae desperatione possessi. Mors cum satis viventibus sit amara, satis turbat ipso exitu, plus conturbat exemplo: mortuum quotiens quis viderit, totiens se morti ejulat destinatum. Sic de morte non potest non dolere mortalis. Quid horum Christus? et si nihil horum, quare flebat? certe ipse qui dixerat, Lazarus mortuus [Col. 0381A] est, et gaudeo, de quo gaudet mortuo, ipsum cum resuscitat tunc lamentatur; qui cum amittit non flet, cum recipit tunc deplorat; tunc fundit mortales lacrymas, vitae spiritum cum refundit. Fratres, habet hoc natura corporis humani, ut producat lacrymas vis gaudii, vis moeroris. Quotiens enim viscera, aut laetitiae, aut tristitiae nimio arctantur impulsu, oculi in lacrymas mox erumpunt. Hinc est quod Christus non dolores mortis, [a 1Kb] sed illius laetitiae recordatione lacrymavit, qui voce sua, voce una, omnes est mortuos perpetuam suscitaturus ad vitam. Fremit spiritu, et tota se viscerum commotione conturbat, quia adhuc solum Lazarum, et non jam omnes mortuos suscitabat. Quis ergo ex humana infirmitate existimet hic flevisse Christum, cum coelestis pater luxuriosum filium [Col. 0381B] non quandiu abiit, sed quando recipit tunc deplorat (Luc. XV)? Christus recipiens flevit Lazarum, non amittens, denique non quando plorantes videt, tunc plorat Christus; sed quando interrogat, et in respondentibus videt fidei nil manere, dixerat: Ubi posuistis eum? At illi responderunt, Domine, veni et vide. Putaverunt eum nescire ubi positus esset in terra, qui sciebat ubi illum tartara dira retinerent. Ille sic interrogans [b 1Kb] exigebat fidem, scientiam porrigebat, ut astantes scirent quod mors, quod sepulcrum, quod corruptio, quod putredo, quod fetor non [c 1Kb] ex conditione Dei, sed ex delicto hominis hominibus accessisset. Nam cum dicit, Ubi posuistis eum, mulieres increpat, mulieres arguit, hoc est: Quem ego posui in paradiso, in regione vitae, ecce vos ubi posuistis [Col. 0381C] eum. Sed et Judaei ad ignorantiam requirentis respondebant. Domine, veni et vide. Quid? illum jubere morti? quid? jubere illum inferis crederent, qui credebant eum quod erat in oculis non videre, qui de lacrymis ejus taliter disputabant? Qui potuit [d 1Kb] aperire caeci oculos quomodo facere non potuit, ut hic non moreretur? Potuit facere ut non moreretur, sed mori permisit is qui mortuum ad suam gloriam voluit suscitare: permisit ad inferna descendere, ut appareret [Col. 0382A] Deus ab inferis hominem cum reducit. Sed, Judaei, apparent corda vestra obstructiora inferis, viscera vestra duriora mortuis, oculi vestri tetriores sepulcris, cum vox quae patefecit tartara vestra non patefecit arcana, cum jussio quae exsuscitat mortuum mentes vestras non suscitat, cum lex quae illustrat sepulcrum vestram non illuminet caecitatem. Sed ista sufficiant, ut cum Christo resurgentis Lazari gloriam patentius videre possimus.



[e 1Kb] SERMO LXV. De eodem.

Quoniam mortem Lazari, Mariae fletus, lacrymas Marthae, Judaeorum planctus jam perstrinximus sermone geminato, nunc exoneremus animos, abjiciamus curas, exoccupemus sensus, ut resurrectionis tantae [Col. 0382B] gaudio totis mentibus et capere et audire possimus. Evangelista venisse ad monumentum sic praedicat Salvatorem. Jesus, inquit, rursus fremens in semetipso, venit ad monumentum: erat autem spelunca et lapis superpositus erat ei. Jesus fremens venit ad monumentum. Fremit Christus, ut caro reviviscat; fremit vita, ut mors fugetur; fremit Deus, ut resurgat homo; fremit indulgentia, ne sententia contradicat: fremit Christus debellans mortem, quia [f 1Kb] non potest non fremere, qui singularem rapit de hoste victoriam. Quod autem dixit, Rursus fremens, fremit rursum, ut geminata resurrectionis demonstret insignia: quia voce Christi sicut mortui corpore de sepulcris suscitantur ad vitam, perfidia mortui ad vitam fidei sic resurgunt. Erat, inquit, spelunca. Dixisse suffecerat venisse ad [Col. 0382C] monumentum; quid est quod tantopere [g 1Kb] speluncam Evangelista commemorat? Spelunca plane, ubi hominem [h 1Kb] diaboli latrocinium collocavit; spelunca, ubi virum fraus condidit mulieris; spelunca, ubi Dei plasma mortis rapacitas includebat. Et lapis superpositus erat ei. Durae mortis janua durior [i 1Kb] durissimo lapide claudebatur: sed plorans quid proficit ad sepulcrum, quando sic duros et congestos [j 1Kb] obices non penetrat vox plorantis? Christiani, ploremus Deo pro [Col. 0383A] peccatis nostris, et, mortuis [a 1Kb] non audientibus, cum gentibus non ploremus. Ait Jesus, tollite lapidem. Inter divinas virtutes humanum Christus requirit auxilium? non sufficit amovere lapidem, qui mortem sufficit effugare? sepulcri claustra reserare non valet, qui portas tartari praevalet aperire? Dixerat per prophetam: Auferam cor lapideum de carne eorum, et dabo eis cor carneum (Ezech. XI); praecipit ergo ut Judaei ex e [b 1Kb] cor lapideum tollant, evolvant perfidiae saxum, silicem durae incredulitatis excludant, quatenus animae per infidelitatem mortuae de sepulcro pectoris prosilirent: et non tantum surrexisse Lazarum, quantum se Lazaro consurrexisse gauderent. [c 1Kb] Tollite lapidem. Tollite miserae humanitatis obsequium, ut divinitatis beatae [d 1Kb] opera nunc clarescant. Tollite lapidem. [Col. 0383B] Quem posuistis vos, ut hominem quem ego posui, nunc reponam. Respondit Martha: Jam fetet. Mulier, et quod fetet cujus est? Jam fetet. Modo ad te pertinet, quod a te venit: ad sepulcrum non sentires fetorem, si in paradiso suasorem noluisses audire. Jam fetet. Quod perditori fetet non fetet Creatori. Jam fetet. Quod horret alieni operis eversor, amator sui operis non abhorret. Sed dicendo sic, testaris mortem, quam tu, mulier, intulisti; fetorem clamas, ut plena mors audientibus innotescat, quatenus quod resurget Lazarus, redeuntis sit spiritus, non latentis. Divinae virtutis sit, non sit artis humanae; neque Judaei, qui nos dicunt in principe daemoniorum ejicere daemones (Matth. IX) iterum dicant nos non imperio Dei, sed humano praesidio mortuos suscitare. Jam fetet, quatriduanus [Col. 0383C] est. Dicit et tempus, ut sciant quia auctor est temporum, cui tempora nulla praescribunt. Jam fetet, quatriduanus est. Dicendo sic, [e 1Kb] exaggerat desperationem, ut qui adsunt videant quia Deus est, qui sic vitam mortuis desperatis salutem, fetentibus dat vigorem. Elevatis, inquit, oculis sursum. Elevat oculos sursum, ut nobis formam supplicandi tribuat, [f 1Kb] non sibi viam praeparet impetrandi: namque sursum respicit, [Col. 0384A] qui semper est sursum cum Patre, semper Pater in ipso est, et ipse est semper in Patre: Ego, inquit, in Patre, et Pater in me est (Joan. XIV); Pater, inquit, gratias tibi ago, quia audisti me. De praestito agit gratias; et quod Pater audierit, hoc dicitur; quod Filius petierit, hoc tacetur. Fratres, inter Patrem et Filium audiendi est affectio, non est necessitas supplicandi; charitas assensus est, non est austeritas jussionis; ibi amore geruntur omnia, ubi non indigetur obsequio, sicut ex sequentibus elucescit. Pater, gratias ago tibi, quia audisti me: ego autem sciebam quia semper me audis. Vocat invocandi cura, ubi fiducia certa est audiendi. Aut quid ibi facit petendi labor, ubi praestandi est causa communis? Nemo ergo [g 1Kb] sic Filium minoret precibus, ne [h 1Kb] Patrem circa salutem hominum [Col. 0384B] sic minoret. Quare autem sic loquatur Filius, ipse aperit, sic dicendo: Pater, gratias ago tibi, quia audisti me: ego autem sciebam quia semper me audis; sed propter populum dixi, qui circumstat. Videtis quia loquendo talia suum Patrisque affectum tollit, prodit, pandit gratiam, [i 1Kb] loquitur unitatem. Dixerat: Omnia quae habet Pater, mea sunt (Joan. XVI); et si sua sunt omnia, quomodo petit? Qui de suo petit, quod petit, non necessitatis est, sed amoris. Pater, gratias ago tibi, quia audisti me: ego autem sciebam quia semper me audis; sed propter populum dixi, qui circumstat, ut credant quia tu me misisti. Missum se dixit, ut populi sciant de coelo venisse Christum, non recessisse de coelo. Sic ergo mittitur, sic et quod habet accipit, quomodo [j 1Kb] unde venerat non recessit; sic ergo et Filius [Col. 0384C] quod habet accipit, et Pater quod dederit non amittit. Fratres, et quod auditur, et quod mittitur, et quod venit, et quod accipit, et quod nascitur, et quod patitur, et quod moritur, et quod resurgit, non est hoc divinitatis suae, infirmitatis hoc nostrae est, nostrae est hoc naturae: quod totum causa nostri tulit in nostro corpore, non propter se in sua pertulit majestate. Sed ad proposita redeamus. Quid est quod dicit, Pater, [Col. 0385A] gratias ago tibi, quia audisti me? Quid est? Ubi Christus coepit [a 1Kb] inferi pulsare fores, portas tartari submovere, januas aperire mortis, gehennae solvere legem vetustam, deturbare antiquissimum jus poenarum, reposcere Lazari animam, ab inferis viam reditus innovare, occurrit ei tartari tota furens potestas, praeferens edictum superni principis, excelsi regis portans decretum, gestans latam tot saeculis Deo loquente sententiam; et videns hominem sciscitabatur quis iste esset, quid auderet, quid sibi vellet, cur solus, aut sine tremore tremendos mortis lacessat et incessat accessus. Cui dicenti quis esset, responderunt prophetica voce, ministri resurrectionis, angeli. Ipse est rex gloriae, ipse est fortis et potens in praelio (Ps. XXIII). Sed refert tartarus: Ego regem gloriae in coelestibus [Col. 0385B] scio omnibus potestatibus coelicis praesidere, cujus nutum tota sufferre non potest creatura; hunc autem video de terrenis unum, concretum limo, corpore mortali septum, et in ipso habitu hominis, hominibus viliorem, et ad summam cito dandum sepulcro, subdendum meae protinus esse ditioni. Sed persistentibus angelis et repetentibus: Ipse est Dominus virtutum, ipse est rex gloriae; ipse coeli praesul, ipse creator mundi, ipse salvator saeculi, ipse redemptor omnium, et de qua furis tu, lator ipse sententiae, ipse tuum calcaturus caput, ipse tuum contriturus imperium, ipse te suo judicio perditurus; qui reos jussus capere, attrahis innocentes, sanctos diripis, ipsi Dei Filio comminaris. Redde ergo unum, priusquam multos cogaris exsolvere. Sed tartarus adhuc ista non [Col. 0385C] credens, per consuetos nuntios recurrit ad coelum, haec invidiosa interpellatione deploratus: Ego, Domine, et si extremus creaturae tuae, et si tristi servitio mancipatus praecepta tua inviolabili lege servo, pervigilo, ne quis sententiae tuae vetustum jus, novus temerator immutet, sed apparuit homo, qui dicitur Christus, tuum se Filium jactans, sacerdotes tuos notat, scribas tuos arguit, sabbata tua violat, legem tuam solvit, et animas exemptas carne, et poenae jam meaeque custodiae deputatas, ad corpora, in quibus scelerate vixerant, redire compellit; et tantis quotidie procedit ausibus, ut Lazarum jam carcere nostro clausum, jam lege nostra vinctum, jam jure nostro manentem, effractis claustris inferi conetur eruere: aut cito subveni, aut si patefecerit semel januas, omnes, quos tot saeculis [Col. 0385D] servavimus, nunc amittis. Ad haec Filius de sinu [Col. 0386A] Patris respondit: Pater, justum est ut carcer non innocentes teneat, sed nocentes; poena non justos cruciet, sed injustos. Quamdiu sub unius hominis culpa, propter Adae solius noxam, patriarchas, prophetas, martyres, confessores, virgines, viduas, in castitate conjugii permanentes, omnes aetates, utrumque sexum, certe [b 1Kb] parvulos nescientes bonum vel malum, hic carnifex ad se trahere crudeli infestatione non cessat? Pater, ego moriar, ut non moriantur omnes; Pater, ego Adae debitum solvam, ut per me tibi vivant qui per Adam moriuntur inferno; Pater, propter sententiam tuam ego meum sanguinem fundam, tantum est ut ad te tua redeat creatura, pretium chari tibi sanguinis mei redemptio sit omnium mortuorum. Ad haec totius Trinitatis consensus, et Lazarum praecepit exire [Col. 0386B] et tartarus ad reddendos omnes mortuos Christo jussus est obedire: hinc est quod Filius clamat: Pater, gratias tibi ago, quia audisti me (Hebr. IV). Testatur Apostolus quod Christus advocatus noster sit apud Patrem; denique quando sedet, conjudicat Patri; quando stat, officio fungitur advocati. Tunc Christus, peracta advocatione, clamat voce magna: Lazare, veni foras. Tunc tartarus, ligatis manibus et pedibus, Lazarum retulit ad superna: timens et tremens, ne dum solvit, ne dum moras facit, ne dum tardius refert unum, omnes cogeretur afferre. Sic factus est vivorum relator, qui raptor esse consueverat mortuorum. Nam quare Christus vincula inferni dirupit, mortis ligamenta dissolvit, nisi ut nobis monstraret inferni tremendam servitutem? Nam si de Moysi corpore diabolus [Col. 0386C] angelo contradixit, quomodo non tartarus Christo de vita et de resurrectione Lazari contradicet? Orate, fratres, ut qui gustum resurrectionis Lazaro propinante suscepimus, redeunte Christo universalis resurrectionis voces mereamur audire.



SERMO LXVI. De divite et Lazaro.

Duas hodie a duobus evangelistis editas, ita recitari fecimus lectiones, ut sermoni nostro vester intellectus occurreret, paterent abdita. [c 1Kb] Lazari resurgentis occasio, cur [d 1Kb] alterius nos Lazari compulerit facere mentionem, ex sequentibus audietis: modo inhumani divitis et Lazari pauperis stupendas vices, pavendas successiones, conditiones admodum lamentandas [Col. 0386D] in medium producere et afferre gestimus, quia [Col. 0387A] dives qui participem pauperem in nobis praesentibus audire contempsit, in futuris malis compatientem pauperem non meruit invenire; nec ardens aquae refrigerium percepit, aestuanti pauperi fame panis refrigerium qui negavit. Cum esset, inquit, in tormentis, elevavit oculos suos, et vidit Abraham de longe, et Lazarum in sinu ejus (Luc. XVI). Gratis respicit modo [a 1Kb] Lazarum sursum, qui ante deorsum Lazarum videre despexit. De talibus dixit propheta: Oculos suos statuerunt declinare in terram (Ps. XVI). Cum esset in tormentis. Pungit poena, quae non poenitudo compunxit, et vexant tormenta, quem Lazari vulnera non moverunt: nec gratis aculeos percipit poenarum, qui in purpura volutabatur ingratus. Vidit Abraham de longe. Longe illi erat Abraham, cui non fuerat proximus [Col. 0387B] pauper. [b 1Kb] Vidit Abraham divitiarum consortem, sed inhumanitatis [c 1Kb] exsortem, et Abraham dives, sed plus humanitate quam censu, tu dives inhumanitate tua major tuis divitiis extitisti; Abraham sibi peregrinus, [d 1Kb] civis hospitum fuit; tu palatia possidens, tectum pauperi non dedisti; Abraham dum servos suscipit, dominum sic recepit, et cunctis hominibus ponens panes, ipsum Dominum suam suscepit ad mensam; tu dum singulari pauperi negas micas, stillam refrigerii perdidisti. Et ipse clamans, dixit. Sic clamat ibi, qui hic clamantes contempsit audire, ibi cassa vox est, istic inanis est clamor. Audi prophetam dicentem: In inferno autem quis confitebitur tibi (Psal. VI)? In inferno quis misericordiae locus? in tormentis quae spes veniae, et in hora sententiae tempus [Col. 0387C] indulgentiae quis requirit? Pater Abraham, miserere mei. Crudelis fili, quam misericordiam petis quam tibi negando pauperi tu negasti? Et mitte Lazarum. Miser fili, si Lazarus ad tuam mensam venisset, tu ad istum discubitum non venisses. Ut intingat extremum digiti sui in aquam. Qui claudit manum pauperi, extremi stipem digiti sic deposcit, et sitit aquae guttam, qui vini lacus, ne guttam daret, inclusit. [Col. 0388A] Ut intingat extremum digiti sui. Qui divitias suas non miserando pauperi dedit, sibi misericordiam sic minorat. Et refrigeret linguam meam, quia crucior in hac flamma. Quasi reliquum corporis ab incendio haberet immune: sed lingua plus ardet, quae misericordia ut fieret, jubere neglexit; in lingua majus sentit incendium, quae maledixit pauperi, misericordiam contradixit; lingua in tormentis prima est, quae, derogando pauperi, pauperis blasphemavit auctorem. Sed audiamus jam quid responderit Abraham. Fili, inquit, recordare, quia recepisti bona in vita tua, et Lazarus similiter mala. Nemo putet, audiendo ista, quia dives pro bonis receperit bona, quando hinc magis reus est, quod cum a Deo pro malis receperit bona, bona pro nobis Deo reddere contempsit. Nam [Col. 0388B] de divitiis tantis nec victum dedit pauperi, nec sacrificium Deo minima oblatione dependit. At pauper dives vulnere, censu nudus, exutus corpore, vestitus poenis, animam quam solam non tenebant vulnera, Deo in hostiam jugiter offerebat. Hinc est, quod recipit [e 1Kb] pro doloribus requiem, pro opprobrio gloriam, pro contumeliis honorem, pro despectu gratiam, pro poenis immortalitatem, pro vulneribus praemia, pro siti refrigerii fontem, pro fame coelestis mensae delicias sempiternas, et quem divitis angulus non cepit, sinus divinae consolationis includit. Tu, dives, [f 31Kb] fulgens quondam purpura, nunc [g 1Kb] tegere fimo, pro coccino vestire flammis, pro molli discubitu sustine tormentorum dura, pro lautis ferculis epulare poenas, copias inopia compensa, ebrietates siti digere, pro [Col. 0388C] odoribus aspergere fetore: et cui astiterunt voluptatis obsequia, astent tibi ministeria nunc poenarum, quia ista tibi despiciendo pauperem taliter tu mutasti. Adjecit autem Abraham, dicens: In his omnibus inter nos et vos chaos magnum firmatum est, ut qui volunt hinc transire ad vos non possint, neque inde huc transmeare. Dicendo sic, [h 1Kb] tam justos quam injustos ante adventum Domini apud inferos fuisse declarat, [Col. 0389A] et [a 7Kb] discretos locis tantum, non regionibus aperit fuisse divisos. Postquam vero Dominus resurgens a mortuis, aperuit infernum, patefecit coelos, paradisi claustra reseravit, dedit sanctis paradisi intrare requiem, ad coeli gloriam pervenire. Ista qui sic credit, intelligit quid mortalibus veniens donaverit Christus. Insipienter ergo dives putat apud inferos mutari loca, quando hic agendo homo bene vel male ibi sibi [b 1Kb] terminum aut poenae aut quietis indicit. Stultus in vita dives, stultior invenitur in poena; et qui bonorum suorum nescivit tempus, nec malorum suorum tempus miserandus agnoscit. Rogo te, pater. Modo rogas, modo tibi tempus patiendi est, non rogandi. Rogo te, pater? Quid? Ut mittas Lazarum in domum patris mei. Ante quam bene jacuit Lazarus ad illam [Col. 0389B] januam, in qua fame sua inhumanitatis tuae [c 1Kb] titulos fixit, ubi postes tuos suis [d 1Kb] ulceribus laureavit, ubi sanie sua [e 1Kb] pinxit micas tuas. Patere ergo stare vices, jam depone dolos; lucet quia tu Lazarum non potes sic videre: scitur, scitur, quia plus te felicitas Lazari quam gehennae torquet incendium. Respondit Abraham: Habent Moysen et prophetas, audiant illos. Hoc est, si Moysen, qui regna Aegypti elementis secum militantibus trivit (Exod. VII), qui siccavit mare (Exod. IV), qui duravit fluctus, qui lapides in fluenta convertit (Exod. XVII), qui solem texit nube, qui noctem luce radiavit (Exod. XIII), qui coelum fecit pluere carnes, rorare panes (Exod. XVI), non solum non audierunt, sed et occidere sunt moliti, isti Lazarum dignabuntur audire, quem tot vulnera sepiunt, quot [Col. 0389C] Moysen cinxere virtutes? patere et me sentire quod genui, et tu patere quae fecisti. Non, pater Abraham. Vere, non pater, quia non erat Abrahae filius, sed gehennae. Non, pater Abraham, sed si quis ierit a mortuis ad eos, poenitentiam agent. [f 1Kb] Hoc dives de corde omnium dicit, hoc de desideriis cunctorum petit, hoc de votis omnium loquitur mundanorum, omnes enim susurrare consuevimus: O si quis veniret a mortuis, [Col. 0390A] et quod ibi agitur hic referret, omnes crederent ei. Certe, ut dubitantes dicerent, Quis inde venit, unde nemo venit? Post mortem quod sit aliquis, quis probabit? Omnes audita loquimur, dictis insinuata sentimus: nam quid veri fides habeat, mersum est in profundum. Sed perfidiae, non ignorantiae esse quod sic loquimur, cum ita credimus, hodie beati Joannis evangelistae lectio secuta monstravit. Nam sicut dives petit, Deus pro Lazaro [g 1Kb] Lazarum misit. Sed quid missus, quid desideratus, quid resurgens profecerit, patienter audite. Cogitaverunt, inquit, principes sacerdotum, ut Lazarum interficerent, quia multi propter illum abibant ex Judaeis, et credebant in Jesum (Joan. XII). Quasi ad hoc desideratus advenerit, ut iteratae mortis pericula sustineret. Nolunt, nolunt referre [Col. 0390B] visa, qui volunt audita non credi. Scimus, scimus, et vitam parari bonis, et malis tormenta praeparari: sed dum vitiis capti virtutum tempus nolumus advenire, fingimus nescire quod scimus, et post mortem quid sit nolumus ab inferis venire qui dicat, cum de coelo Christus veniens, et ab inferis ipse rediens, et quid bonos in coelo maneat, et quid malos exspectet in inferno, et verbo docuerit, et firmaverit exemplo. Sed forte ideo nec ista credimus, nec Christum volumus advenire, quia mundum transire nolumus, immo non quia mundum transire nolumus, sed quia dolemus vitia praeterire. Christus venit non vitam fugare, sed mortem; mortem fugare, non vitam; mundum revocare, non tollere; vitia perdere, non suam disperdere creaturam. Sed orate, fratres, ut veniens [Col. 0390C] nos inveniat tales, quales regni sui cupit et praecipit esse consortes.



SERMO LXVII. In orationem Dominicam.

Accepistis auditum fidei, fratres charissimi, formam Dominicae orationis audite. Christus breviter [h 1Kb] orare docuit, qui cito vult postulata praestare. Aut [Col. 0391A] quid petentibus se non dabit, qui seipsum [a 1Kb] non petentibus dedit? Aut in respondendo quam facit moram, qui in dictandis precibus vota supplicum sic praevenit? Hodie quod audituri estis stupent angeli, miratur coelum, pavet terra, caro non fert, auditus non capit, non attingit mens, tota sustinere non potest creatura: ego dicere non audeo, tacere non possum. Deus det ut et vos audire possitis, et ego dicere. Quid est magis tremendum, quod se dedit terris Deus, aut quod vos dat coelo; quod societatem carnis intrat ipse, aut quod vos facit consortium divinitatis intrare; quod mortem sumit ipse, aut quod vos resumit ex morte; quod ipse in vestram nascitur servitutem, aut quod vos sibi gignit in liberos; quod suscipit paupertatem vestram, aut quod [Col. 0391B] vos sibi facit haeredes, sui unici cohaeredes? Est utique terribilius quod terra transfertur in coelum, homo deitate mutatur, servitutis sors dominationis jura sortitur. Sed hoc quamvis metuendum sit, tamen quia causa non docentem respicit, sed jubentem, accedamus, filioli, quo vocat charitas, trahit amor, invitat affectio: Deum patrem viscera sentiant, vox personet, loquatur lingua, spiritus clamet, et totum quod est in nobis, respondeat gratiae, non timori; quia qui judicem mutavit in patrem, amari voluit, non timeri. Pater noster qui es in coelis (Matth. VI). Hoc cum dicis, non sic habeas, quasi non sit in terris; non sic accipias, quasi sit loco clausus, qui claudit omnia, sed intellige esse tibi genus e coelo, cujus Pater habetur in coelo; et age ut, vivendo sancte, sancto respondeas [Col. 0391C] Patri. Dei filium ille se probat, qui vitiis non obscuratur humanis, qui divinis virtutibus elucescit. [b 1Kb] Sanctificetur nomen tuum. Cujus genus sumus, ejus censemur et nomine: rogamus ergo ut nomen ejus quod in se et per se sanctum est sanctificetur in nobis; nomen enim Dei aut honoratur [c 1Kb] ex nostro actu, aut ex nostris actibus blasphematur. Audi Apostolum dicentem: Nomen Dei per vos blasphematur [Col. 0392A] in gentibus (Rom. II). Veniat regnum tuum. Et quando non regnavit Deus? Petimus ergo ut qui sibi regnavit semper, modo [d 1Kb] regnet in nobis, ut et nos in illo regnare possimus. Regnavit diabolus, regnavit peccatum, regnavit mors, et fuit diu captiva mortalitas: petimus ergo ut, regnante Deo, pereat diabolus, [e 1Kb] deficiat peccatum, moriatur mors, captivitas captivetur, ut nos liberi perpetuam regnemus in vitam. Fiat voluntas tua sicut in coelo et in terra. Hoc est regnum Dei, quando et in coelo, et in terra Dei voluntas est sola, quando in omnibus hominibus [f 1Kb] Deus mens est, Deus vivit, Deus agit, Deus regnat, Deus est totum, ut juxta illud Apostoli: Sit Deus omnia in omnibus vobis (I Cor. XV). Panem nostrum quotidianum da nobis hodie. Qui patrem se nobis dedit, qui sibi [Col. 0392B] nos adoptavit in filios, qui rerum nos fecit haeredes, qui nos nomine sublimavit, qui nos suo et honore donavit et regno, ipse nos ut panem quotidianum postulemus addixit. In regno Dei, inter munera divina, quid quaerit paupertas humana? tam bonus, tam pius, tam largus Pater panem filiis non nisi postulatus indulget? Et ubi est illud: Nolite solliciti esse quid manducetis, aut quid bibatis, aut quid vestiamini (Matth. VI)? Hoc petere jubet [g 24Kb] quod prohibet cogitare, quatenus coelestis pater [h 17Kb] coelestem panem, coelestes filii ut postulemus, hortatur. Ipse dixit: Ego sum panis, qui de coelo descendi (Joan. VI). Ipse est panis, qui satus in Virgine, fermentatus in carne, in passione confectus, in fornace coctus sepulcri, in Ecclesiis conditus, illatus altaribus, coelestem cibum [Col. 0392C] quotidie fidelibus subministrat. Et dimitte nobis debita nostra, sicut et nos dimittimus debitoribus nostris. Homo, [i 1Kb] si sine peccato esse non potes, et vis semper dimitti tibi totum, dimitte semper; quantum vis dimitti tibi, dimitte tantum; quoties vis dimitti tibi, toties tu dimitte; immo quia vis totum dimitti tibi, totum dimitte: homo, intellige quia remittendo aliis tu [j 1Kb] tibi veniam dedisti. Et ne nos inducas in tentationem. Quia [Col. 0393A] in saeculo est ipsa vita tentatio. Tentatio, inquit ille, est vita hominis (Job. VII). Rogemus ergo ut nos [a 1Kb] arbitrio nostro non relinquat, sed in omni actu paterna nos pietate constringat, et in vitae tramite coelesti moderatione confirmet. Sed libera nos a malo. A quo malo? [b 13Kb] a diabolo quippe, ex quo est omne malum. Rogamus liberari nos a malo, quia malo qui non caruerit, frui non potest bono. [c 10Kb] Si adhuc non nati, si adhuc in utero constituti, panem petunt, expetunt regnum, [d 1Kb] quare fit quaestio, quod semper Dei Filius, in Dei patris mansit arcano? Si Ecclesia generat, ratio non est, est coeleste mysterium; quod in Patre Deo, Dei Filius fuerit, quomodo humana ratiocinatione tractetur non est, non est humano modo divinitas aestimanda. Audisti Deum, nil terrenum cogites, [Col. 0393B] nil humanum; audisti Patrem Christi, hoc per substantiam crede; audisti patrem tuum, hoc crede per gratiam: ille ut esset Filius habuit semper, te esse filium dedit modo Sic ergo te filium scito, ut servum te esse non nescias; sic audi ad Christi similitudinem te reductum, ut semper te Christo cognoscas esse subjectum.



SERMO LXVIII. In eamdem.

Conditio mortalis, terrena compago, limosa substantia, vitae ac mortis incerta, labore attrita, consumpta poenis, putredini ac pulveri subjecta natura capere non valet, aestimare non sufficit, fugare non audet, credere pertimescit, quod hodie cogitur confiteri. Tantam donorum Dei gratiam, promissorum [Col. 0393C] magnitudinem, munerum largitatem, fragilitas humana unde promereri valeat, non potest invenire. Hoc reor non ambiguum Habacuc prophetam mentis intuitu praevidisse, dum se tanto pavore concussum, hujus auditus taliter exagitatum tremore, dicit: Domine, audivi auditum tuum, et timui; consideravi opera tua, et expavi (Hubac. III, juxta LXX). Auditum timuit, non quia tunc propheta tantus audierit Dominum, sed quia tunc servus Dominum suum sibi conversum reperit, et audivit in patrem; non quia mundi hujus fabricam elementis ita sibi dissonis consonantem contemplatus expavit, sed quia pietatis erga se tantae considerans tunc opera, admirationis tremore concussus est et pavore. Consideravi, inquit, opera tua et expavi. Adoptatum se tunc stupuit in filium, quando [Col. 0393D] perdiderat ipsius fiduciam servitutis. Denique ut sciatis [Col. 0394A] hujus orationis, quam vobis hodie Divinitas insinuat et infundit, affectum, propheta tunc audet coelitus percepti hujus muneris quodammodo pavore solutus. Quid iterum dixerit pervidete. Custodivi, inquit, et expavit venter meus a voce orationis labiorum meorum. Posteaquam divini muneris senserat largitatem; custodivit se, ne se hostem, ne inimicum, ne latronem se iterum sicut in paradiso sustineret. Fit vigilantior, fit sollicitior sui custos, qui se post tantae rei jacturam coelestem thesaurum in vasis fictilibus custodivit. Et expavit venter meus. Ventrem cordis interna nominat hic propheta; qui sicut venter cibis, cor sic sensibus pascitur et repletur. Et expavit venter meus a voce orationis labiorum meorum. Si intellectus cordis infuderat ori vocem, labiis dederat verba, cur [Col. 0394B] vota sua, cur desideria sua, cur ex hoc quod est exoraturus, expavit? Quia non suggestione sui cordis, sed divini Spiritus loquebatur affatu. Audi Paulum dicentem: Misit Deus Spiritum Filii sui in corda nostra clamantem: Abba, Pater (Gal. V). Quod auditum cum ad interna transmitteret, tantum se meruisse mirabatur, et interna tota hominis pavebant. Merito adjecit: Et intravit tremor in ossa mea, quia ipsa prophetae viscera vexabantur. Et subtus me, inquit, commota est virtus mea. Quid est subtus me? quatenus ipse idemque homo sursum per gratiam jam levatus jacebat subtus pristinam per naturam, nec virtutem coelestem virtus poterat sustinere terrena. Jam fumavit mons Sina, cum daturus legem Deus descendit in montem (Exod. XIX). Quid caro faceret, cum descendit [Col. 0394C] Deus in carnem, carni gratiam collaturus? Venit pater quia homo Deum, servus dominum non ferebat. Et quia fidelis est in verbis suis quae dixit: Aperi os tuum, et implebo illud (Psal. LXXX); aperite nunc ora vestra, ut ipse ea tali prece, tali repleat et clamore. Pater noster qui es in coelis (Matth. VI). Ubi sunt qui de Dei promissione diffidunt? Ecce quam cito fidei est remunerata confessio: mox ut Deum unici Filii confessus es Patrem, tu ipse es Dei Patris adoptatus in filium, ut esses coeli haeres, qui paradisi exsul habebaris et terrae; et ideo nunc vocas, Pater noster qui es in coelis. Quia fuit tibi quondam pater qui te resolvit in limum, qui te ad claustra duxit et pertraxit inferni: terram nesciat, amorem carnis ignoret, patrem pulveris non requirat, nihil in se vitii [Col. 0394D] licere permittat, qui Deum patrem coelestem repetit [Col. 0395A] ad naturam. Et qui se Dei filium credit, actu, vita, moribus, honestate, tanto generi respondeat, ne iterum ad terrena descendens ad ipsam tanti genitoris tendat injuriam. Sanctificetur nomen tuum. Si nomen Christi caecis visum, cursum claudis, defessis vario languore sanitatem, mortuis dat vitam, teque, homo, ipsum, totamque sanctificat creaturam, quemadmodum tu ipsius nominis oras et expostulas sanctitatem? Quia a Christo vocatus es Christianus; et ideo supplicas ut praerogativa tanti nominis meritis in te subsequentibus roboretur. Adveniat regnum tuum. Devotionem mandat, exigit desideria, vota perquirit ipse, qui adventum suum in sua continet potestate. Fidelis est ille miles, qui regis sui praesentiam sitit, exoptat regnum, expetit et concupiscit triumphos: sed hic [Col. 0395B] petis ut tibi et in te adveniat regnaturus, in quo diabolus arcem, mors imperium, diu infernus gessit et tenuit [a 1Kb] potestatem. Oremus ergo, charissimi, ut Christus semper suo regnet in milite, [b 1Kb] et miles semper suo triumphet in rege. Fiat voluntas tua, sicut in coelo et in terra. Beatus dies ille, qui terrenorum jungit, sociat, exaequat coelestibus voluntates, ut inter dispares substantias una atque eadem sit voluntas. Haec est fida pax, inconcussa concordia, gratia perseverans, quando per unius domini ordinem, familia natura diversa, voluntate fit una, eadem reperitur et sensu. Panem nostrum quotidianum da nobis hodie. Post coeleste regnum panem quis postulet temporalem? Sed quotidianum [c 1Kb] et in diem vult nos in sacramento sui corporis [d 1Kb] panis viaticum postulare, ut per [Col. 0395C] hoc ad perpetuum diem et ipsam Christi perveniamus ad mensam, ut unde hic gustum sumpsimus, inde ibi plenitudinem totasque satietates capiamus. Et dimitte nobis debita nostra, sicut et nos dimittimus debitoribus nostris. Qui sic petit, et debita non relaxat, iste se etiam per quod orat, accusat; qui sibi tantum donari postulat, remitti tantum, quantum ipse remittit et donat, ad placitum Deum, Deum taliter invitat ad pactum. Quisque quantum ipse praestiterit alteri, tantum sibi exigat et ipse praestari. Dimittenda sunt autem, fratres, debita non pecuniae solum, sed omnium causarum, culparum, criminum; quidquid, homo, [e 1Kb] incurrere poteris, in his tibi cum incurrerit alter, ignosces. Fidens peccatis suis petit veniam, qui peccanti libenter ignoscit. Et ne nos inducas [Col. 0395D] in tentationem. Hoc petere millies multis modis cogimur, fratres, ne fragilitas plus ausa, et de se [Col. 0396A] [f 1Kb] temere praesumens, nec virium suarum modum colligens, in conflictu male cauta succumbat, deinde offensus Deus tradat tentationibus quos delinquit. Sed libera nos a malo. Satis de se humiliter sentit, nec salvari [g 1Kb] per se praesumit, qui ut a malo per Deum liberetur, implorat. Signate vos. Intelligite, filioli, quanta perfectorum, quanta fortium gloria sit et potestas, quando tanta virtus in ipso conceptu, tanta majestas aperitur in partu. Nondum natus patrem vocat, sanctitatem postulat, regnum petit, dat jura terris, terrenas coelestibus exaequat voluntates, et laboribus profuturis exigit jam devotus annonam. Panem nostrum, inquit, quotidianum da nobis hodie. Beati estis, qui coepistis ante pugnam vincere, ante triumphare quam vivere, ante ad patris promptuaria [Col. 0396B] quam matris ad gremium pervenire, ante pastum gregis, quam succum lactis invadere, toto ante victoriarum sonare jubilo, quam vagitu respondere cunarum. Vere, ut dixit Apostolus, infirmum Dei fortius est hominibus (I Cor. I). Aut quis poterit tanti conceptus referre sacramentum? ubi [h 1Kb] Virgo mater parit orbe quotidie, nec relinquit posteros ad laborem, sed aeternam germina [i 1Kb] praemittit ad gloriam.



SERMO LXIX. In eamdem.

Putasne mortale pectus Dominicae charitatis erga nos magnitudinem capiat? Putasne terreni corporis pondere mens depressa erga nos divinum intelligat ac sentiat affectum? Nam quidquid coeli micat, radiat et [Col. 0396C] splendet ornatus, quidquid in terra fragrat in floribus, sapit in fructibus, in animantibus gaudet, nostro amore factum, nostrae addictum est servituti. Sed quamvis magna, parva tamen sunt ad supernae in nos dilectionis indicium. Nobis principatus coelorum, nobis aetheriae potestates, nobis supernae dominationes, nobis angelorum officia excubiis militant indefessis. Sed ista adhuc asserendae in nos divinae necessitudinis parva sunt, et minora, ta tumque infima, quantum creatore suo minor est creatura. Deus vultu incontemplabilis, visu imperspicabilis, nullo sensu aestimabilis, inaccessus mente, ne ipso quidem ad plenum notus auditu, quoties, qualiter, quam varie, quam diverse se humanis aptavit obtutibus? Quam se communioni, quam se familiaritati praestitit et concessit [Col. 0396D] humanae, cum Noe consilii sui facit esse participem, et expiando mundo diluvium praemonet imminere, et [Col. 0397A] totum saeculum ipso custode parvo arcae designat in semine (Gen. VI); cum ad Abraham velut hospes adventat, invitatus tota dignatione succedit, oblata non respuit, apposita velut esuriens et lassus assumit, et divina collatione velut egens suscipit et acceptat humana (Gen. XVIII)? Hinc est, quod emortua mox senis membra reviviscunt, sterilis vetulae jam viscera suscitantur exstincta, et natura in vivo cadavere persepulta proditura suum resurgit auctorem, et generat plurimos transacto jam tempore, per unum [a 1Kb] quem crediderat conditorem (Gen. XXI). Ad Moysen igneus Deus glomeratur in rubo, deinde confert facienda cum servo, exercetur variis in Aegypto virtutibus, et patefit ad nutum famuli (Exod. III); irrogat flagella, vel tollit (Exod. VIII); et in mari quantus sit, quantumve [Col. 0397B] homini [b 1Kb] dederit, ultricis undae demonstrant obsequia, cum siccato gurgite [c 1Kb] cedit unda piis, et liquore durato murum praestat, munimen exhibet liberandis, ac tota naturae suae virtute de hoste saevissimo triumphatura decurrit (Exod. XIV). Miro contubernio Israeliticis Deus conversatus in castris (Deut. XXIII), numerosas gentes nunc ferit fulmine, nunc tangit grandine (Josue, X); nunc solo tubarum clangore prosternit (Josue, VI); ut sine conflictu, sine vulnere Deus ducat victrices acies quas praecedit. Attuit desideriis, votis annuit singulorum, mox ad interrogata respondit, occulta prodidit, praedixit futura, quaesita patefecit, regnum contulit, donavit opes, temperavit pluvias, fecundas praestitit terras, conjugia ipsa filiorum copia et honore decoravit. Sed adhuc parum [Col. 0397C] esse credidit, si affectum suum erga nos praestando prospera tantum, et non etiam adversa sustinendo monstraret. Post omnia, mundum suum pauper ingreditur: jacet in cunabilis ut homo, vagitu suo implorat, inquirit, exigit quam tibi praestitit ipse pietatem. Parens omnium usus est te parente, subjectus tibi exstitit cui omnis subjacet altitudo, timuit quem timenda metuunt, fugit ad quem cuncta confugiunt; coelorum arbiter est hospes in domibus peccatorum; pane pascitur qui pascet omnes. Et quid plura? [d 1Kb] tenetur saeculorum, sistitur terrae fundator, judicatur humanae largitor veniae, discutitur cordis scrutator, punitur vitae dator et redditor, cunctorum resurrectio sepelitur, ut tarda mens hominis, [Col. 0397D] et intelligentia satis pigra, vel morte in se Dei probaret affectum, quae praedictis et innumeris Dei beneficiis, Dei erga se non intellexerat, non senserat charitatem. [Col. 0398A] Qui ergo esse fecit, dedit vivere, docuit et orare, quia totum voluit praestare, qui sua sibi prece voluit supplicari. Pater noster qui es in coelis (Matth. VI). Ecce, homo, tua te voce Christus hodie, ut sibi faceret [e 1Kb] cohaeredem Dei Patris, adoptat in filium, dum ait, Pater noster. Quod suae dignationis est, tuae esse voluit potestatis, juxta illud: Quotquot receperunt eum, dedit eis potestatem filios Dei fieri (Joan. I); et tamen jubet dicere, ut dignatio donantis sit, non temeritas praesumentis, Qui es in coelis. Non quod non sit in terris, sed te qui coelestem Patrem jam vocas, ad coelestem vult tendere et repetere jam naturam, ut generi tanto vita nostra respondeat, ne terreni mores degenerent, quos coelestis donavit et contulit jam natura. Sanctificetur nomen tuum. Non quod tua sit [Col. 0398B] prece sanctificandum, quod te sanctificat nomen; sed quia Christi nomine vocatus es Christianus, petendum tibi est ut actu tuo nomen hoc sanctificetur et honoretur in te. Quia sicut virtutum fama, nominis tantum respondet ad gloriam, ita male conversantis infamia ad ejusdem nominis redundat injuriam, dicente Apostolo: Nomen Dei per vos blasphematur in gentibus (Rom. II). Et revera, filii, tunc gentilis nomini derogat Christiano, quando aliter quam profitetur, et dicitur vivere, viderit Christianum. Veniat regnum tuum. Non ut Deo veniat regnum habenti semper, sed postulas ut tibi veniat non habenti, et percipias illud quod tibi affectu suo Dominus pollicetur, cum dicit: Venite, benedicti Patris mei, percipite regnum, quod vobis paratum est a constitutione mundi (Matth. II). [Col. 0398C] Venite, benedicti, non dixit, veniamus; percipite, non dixit, percipiamus. Nemo miretur quia patrem vocat qui nondum natus est; [f 1Kb] nam si Joannes exsultat (Luc. I), et Jacob colluctatur in utero (Gen. XXV), prudens aestimet quid possit natura divina, si tantum potest per Deum humana conceptio.



SERMO LXX. In eamdem.

Omnia quae divinitus dicta factaque referuntur, sunt miraculo, sunt stupori, sunt pavenda mortalibus, ipsis etiam coelestibus sunt tremenda: sed nihil tam stupet coelum, pavet terra, expavescit universa creatura, quam quod vos estis hodie, nobis dicentibus, [Col. 0398D] audituri. Servus Dominum patrem vocare a det, judicem suum reus nuncupat genitorem, conditio terrena sua se voce Dei adoptat in filium: qui terrena [Col. 0399A] perdidit, aestimat se divinitatis haeredem. Sed audemus, quia praesumptio dicentis non est, ubi auctoritas est jubentis; ipse enim nos hodie dicere sic voluit, qui nos docuit sic orare. Et quid mirum si homines Dei consecravit in filios, quando se hominis dedit et aptavit in filium? Carnis tunc naturam transtulit in divinam, deitatem quando humanam detulit ad naturam: tunc hominem sibi in coelestibus praestitit cohaeredem, quando se participem reddidit terrenorum. Aut homini negare quid amoris potuit, quid muneris, qui totum quod erat hominis, etiam peccatum, [a 1Kb] suscepit et mortem? Aut quomodo hominem in suis prosperis socium non habebit, qui in adversis hominis se fecit esse consortem? Homo, redi ad Deum, sic amatus a Deo; et ad illius gloriam da totum te, [Col. 0399B] qui se totum propter te [b 1Kb] ad suam deduxit injuriam; et voca patrem fidens, quem tanto amore tuum probas, sentis, intelligis esse genitorem. Pater noster. Quod nondum natus patrem vocat, nemo miretur: Deo nata sunt nascitura, futura facta sunt Deo. Quae futura sunt, inquit, jam fuerunt (Eccl. III). Hinc est quod in utero suum Joannes sentit auctorem (Luc. I); et exstat nuntius matri, qui erat suae nescius vitae. Hinc est quod Jacob ante legitur bellare quam nasci, ante triumphare quam vivere (Gen. XXV). Hinc est quod jam sunt Deo qui sibi adhuc non sunt, qui electi sunt ante constitutionem mundi. Qui es in coelis. Non quod ille non sit in terra, sed ut tu per hoc germen esse noveris te coeleste: et si te Dei Filium esse fateris, vive quasi Dei Filius, ut actu, vita, virtutibus, [Col. 0399C] tanto possis respondere genitori. Sanctificetur nomen tuum. Quia a Christo vocatus es Christianus, petis ut praerogativa tanti nominis sanctificetur in te; quia nomen Dei quod per se et sibi sanctum est, aut sanctificatur in nobis nostro actu, aut nostro actu blasphematur in gentibus. Veniat regnum tuum. Ipse dicit: Regnum Dei intra vos est (Luc. XVII): si intra nos est, veniat ut quid oramus? Est in fide, est in spe, est in exspectatione, sed ut in re veniat, jam precamur. Veniat autem nobis, non illi qui semper conregnat Patri suo, semper regnat in Patre; sed veniat nobis. Venite, benedicti Patris mei, percipite regnum quod vobis paratum est ab origine mundi (Matt. V). Dicimus, Veniat regnum tuum. Ut sic Deus regnet in nobis, quatenus in nobis desinat mors regnare, [Col. 0399D] desinat regnare peccatum. Regnavit, inquit, mors ab Adam usque ad Moysen (Rom. V). Et alibi: Non regnet [Col. 0400A] peccatum in vestro mortali corpore (Rom. VI). Fiat voluntas tua sicut in coelo et in terra. Nunc in terra multa fiunt pro diaboli voluntate, pro saeculi nequitia, pro desiderio carnis; in coelo vero fit nihil praeter Domini voluntatem. Petimus ergo, ut interempto diabolo, ut novo saeculo, ut mutato corpore, ut destructo mortis imperio, ut abolita dominatione peccati, in coelo et in terra, in Deo et hominibus, una Dei sit, eademque voluntas. Panem nostrum quotidianum da nobis hodie. Post regnum coeleste, terrenum panem petere non jubemur, prohibente ipso cum dicit: Nolite solliciti esse animae vestrae quid manducetis aut quid bibatis (Matth. VI). Sed quia ipse est panis qui de coelo descendit (Joan. VI), petimus et precamur ut ipsum panem quo quotidie, id est, jugiter, sumus [Col. 0400B] in aeternitate victuri: hodie, id est, in praesenti vita, de convivio altaris sancti ad virtutem corporis mentisque capiamus. Et dimitte nobis debita nostra sicut et nos dimittimus debitoribus nostris. Sic dicendo, homo, [c 6Kb] indulgentiae modum, mensuramque veniae tu tibi dedisti, qui a Domino tantum tibi petis dimitti, quantum dimiseris ipse conservo. Dimitte ergo delinquenti in te totum, si vis ipse de tuis nihil Domino debere delictis: in altero dimitte tibi, si vis ipse vindicem vitare sententiam. Et ne nos inducas in tentationem. Deus, sicut scriptum est, neminem tentat (Jac. I): sed tentare dicitur, cum [d 1Kb] contumaciter euntes ad tentationum laqueos derelinquit. Sic Adam tentatoris incurrit insidias, dum sui praecepta deserit conditoris. Unde autem et a quo tentaretur homo, prodit sic [Col. 0400C] dicendo: Sed libera nos a malo. Hoc est, a diabolo, qui totius mali et auctor est, et origo: diabolus natura coelestis fuit; nunc est nequitia spiritualis, aetate major saeculo, nocendi usu tritus, laedendi arte [e 1Kb] peritissimus; unde non jam malus, sed [f 1Kb] malum dicitur, a quo est omne quod malum est. Hinc est quod propriis viribus liberari homo non potest, carnalibus vinculis illigatus. Petendum nobis est ergo ut Deus nos a diabolo liberet, qui [g 1Kb] Christum terris ut diabolum vinceret, commodavit. Clamet homo, clamet ad Deum, clamet, Libera nos a malo, ut a tanto malo, solo Christo vincente, liberemur. Pater noster qui es in coelis. Orandi thema, materiam petendi, supplicandi normam paucissimis in verbis ipse tibi qui tibi est exorandus indulsit, ut ex hoc tu petendi sumas sensum, [Col. 0400D] intellectum postulandi capias, mensuram colligas impetrandi, et brevissimo magisterio orandi, [Col. 0401A] latissimam capias disciplinam; [a 1Kb] simul quia ad amoris indicium rex ipse officio functus est advocati, ut preces quibus [b 1Kb] responsurus erat ipse dictaret. Cunetatio ablata est impetrandi omnis, immo fiducia collata est tota promerendi, quando ipsum se legit in precibus qui rogatur. Metus locum non habet, ubi a Patre filius pietate interprete desiderat quae sancta sunt impetrare.



SERMO LXXI. In eamdem.

Fratres charissimi, qui vos donavit credere, ipse vos docuit et orare, et totam petendi formam paucis aptavit in verbis: quia cum patrem postulat, multa prece filius non laborat; sicut enim petere cogit necessitas genitum, ita urget charitas dare genitorem. [Col. 0401B] Pater ergo qui sponte praestat, non tam ut petatur, quam quid petatur ostendit, ut filius petendo justa placeat, qui potest stulta postulans displicere. Audite Patrem, et vos filios esse jam credite, ut quae petieritis incunctanter impetrare possitis. Quid valeat fides, credulitas quid possit, quanti sit confessio, hodie monstratur in vobis. Ecce Trinitatis trina confessio in coelestem sobolem de terrena vos sustulit servitute; ecce fides quae Deum locuta est patrem, patrem vobis Deum hodie conquisivit; ecce vox quae confessa est Deum Filium, vos Dei adoptavit in filios; ecce credulitas quae Deum Spiritum proclamavit, de carnis substantia mortali in vitalem Spiritus substantiam vos mutavit. Quis pietatis tantae dignus invenietur [Col. 0401C] assertor? Deus Pater homines dignatur haeredes, Deus Filius non dedignatur servulos cohaeredes, Deus Spiritus carnem consortem divinitatis assumit, fit coelum possessio terrenorum, et inferis addicti jurisdictione suscipiuntur in supernis, Apostolo probante, cum dicit: An nescitis quia angelos judicabimus? Vocate ergo Deum patrem, vosque si nondum natos, jam tamen designatos filios esse jam credite, et date operam quatenus sit vobis coelestis vita, sint vobis divini mores, et forma deitatis tota vestra praeferatur in forma; quia coelestis Pater respondentes generi filios muneribus ditat divinis, degenerantes ad poenalem revocat servitutem. Pater noster qui es in coelis. Succumberet conscientia servilis, terrena conditio solveretur, nisi nos ad hunc clamorem ipsius Patris [Col. 0401D] auctoritas, ipsius Filii Spiritus excitaret. Misit, ait, Deus Spiritum Filii sui in corda nostra clamantem Abba Pater. [c 1Kb] Lassescit mens, caro nostra deficit ad. divina, nisi Deus quae fieri jubet impleat ipse qui jubet. Quando ausa mortalitas Deum vocare patrem nisi modo, quando superna virtute hominis animantur interna? Pater noster qui es in coelis. Homo, quid commune cum terris tibi, qui confiteris tibi genus [Col. 0402A] esse de coelis? Ergo coelestem vitam monstra in habitatione terrena: quia si quid in te gesserit terrena cogitatio, coelo maculam, coelesti generi injuriam intulisti. Sanctificetur nomen tuum. Nos petimus ut sanctificet nomen suum Deus, quod sanctitate sua totam salvat et sanctificat creaturam. Fratres, hoc nomen est quod supernae potestates pavent, quod tremenda suscipiunt servitute: hoc nomen est quod mundo perdito dat salutem: sed petimus ut nomen Dei actu nostro sanctificetur in nobis; nobis enim bene agentibus benedicitur nomen Dei, nobis male agentibus blasphematur. Audi Apostolum dicentem: Nomen Dei per vos blasphematur in gentibus (Rom. II). Petimus ergo, petimus ut quantum nomen Dei sanctum est, tantum nos ejus mereamur in nostris mentibus [Col. 0402B] sanctitatem. Veniat regnum tuum. Quasi non semper fuerit, ac sit, sic regnum Christi ut veniat nunc rogamus. Et ubi est illud? Regnum Dei intra vos est (Luc. XVII). Inter nos est fide, sed ut re veniat supplicamus. Fratres, quamdiu diabolus vario nequitiarum genere, multimoda arte fallendi rerum aciem turbat, sensus hominum, moresque confundit, saevit idolis, sacrilegiis furit, fallit auguriis, divinatione mentitur, signis decipit, illudit astris, spectaculis occupat, obsidet vitiis, peccatis vulnerat, criminibus sauciat, desperatione prosternit, Christi regnum prolongat et absentiat a nobis. Petimus ergo ut veniat tempus quo, mali tanti auctore pereunte, mundus totus, creatura tota, totam solius Christi regnet et triumphet ad gloriam; et fiat quod sequitur, [Col. 0402C] ut sicut in coelo, ita et in terra una Domini sit voluntas. Sit terra coelum, vita Deus, tempus aeternitas, patria requies, census innocentia, honor immortalitas, [d 1Kb] gloria castitas, Deus totum. Addidit, Panem nostrum quotidianum da nobis hodie. Post paternitatem Dei, post divini nominis sanctitatem, post coeli regnum, quotidianum panem jubemur exposcere. Christus oblivioni non subjacet, Christus mandatis suis contraria non demandat; ipse dixit: Nolite solliciti esse animae vestrae quid manducetis aut quid bibatis (Matth. VI). Sed quia ipse est panis qui de coelo descendit (Joan. VI), qui legis et gratiae mola aptatus est in farinam, qui crucis confectus est passione, qui magnae pietatis fermentatus est sacramento, qui [e 1Kb] conspersionis levis levamentum sustulit [Col. 0402D] de sepulcro, qui ut divinitatis suae calore coqueretur, ipse clibanum decoxit inferni, qui ad coelestem cibum quotidianus Ecclesiae defertur ad mensam, qui in remissionem frangitur peccatorum, qui edentes se perpetuam pascit et enutrit ad vitam, hunc panem quotidie nobis dari petimus, donec illo in die perpetuo perfruamur. Et dimitte nobis debita nostra sicut et nos dimittimus debitoribus nostris. Homo, [f 1Kb] penes [Col. 0403A] te est potestas veniae, in te est indulgentiae, tu tibi remissionis auctor es constitutus. Gratis petis veniam, qui tibi in alio indulgere contemnis. Homo, [a 1Kb] tu tibi misericordiae factus es ipse mensura; quantum quaeris misericordiae, fac tantum. Et ne nos inducas in tentationem. Tentatio est, fratres, species fallens, quae prospera in adversis, adversa occultat in prosperis, humanamque ignorantiam dolosos educit in lapsus; petimus ergo ne peccatis impellentibus in tentationum foveas incidamus. Inducere autem Deus dicitur, currentes ad crimina cum relinquit. Sed libera nos a malo. Hic mali malum designat auctorem, hoc est, diabolum. [b 1Kb] Petimus ergo ut munere hoc uno malis omnibus cum mali careamus auctore. Pater noster, qui es in coelis. Nemo cum se filium clamat, [Col. 0403B] manere se miretur in habitu servitutis: ad divinum germen hodie designatus es, non promotus; spem, non rem, te noveris consecutum. Audi Apostolum: Spe salvi facti sumus: spes autem quae videtur non est spes, quod enim videt quis, quid sperat? si autem quod non videmus speramus, per patientiam exspectamus (Rom. VIII). Hodie adoptionis est dies, hodie promissionis tempus est: audi, crede, exspecta, crede creditori tuo, qui tibi credidit debitori; exspecta parumper ut veniat, qui te diu sustinuit ut venires; da illi inducias de promisso, qui tibi quidquid erat debiti jam donavit. Aut quare tu fatigaris spe Dei, cum genus omne hominum subsistat spe, fide vivat? Agricola numquam sereret anhelus, si fructum laboris sui de tempore non speraret; viator laborem [Col. 0403C] prolixi itineris non subiret, nisi se ad destinata crederet pervenire; nauta mare non intraret incertus, si se lucris sequentibus compensaturum viarum discrimina non speraret; miles tota juventutis tempora non ageret in periculis, si senectutis honores copiosissimos non speraret; filius paternae dominationis [c 1Kb] tempora non duraret, si se substantiae paternae non speraret haeredem. Et tu si te jam filium Dei credis, juxta prophetam: Exspecta Dominum, viriliter age, et confortetur cor tuum (Psal. XXVI); et exspecta, ut haereditatem Dei de exspectationis fide, et de virtute patientiae consequaris. Audi Apostolum: Filii Dei sumus, et nondum apparuit quid erimus; scimus quoniam cum apparuerit, similes ei erimus (Joan. III). Et iterum: Vita vestra abscondita [Col. 0403D] est cum Christo in Deo: cum autem apparuerit Christus vita vestra, tunc et vos apparebitis cum ipso in gloria (Colos. III). Fratres, beati sunt filii Dei, quia et [Col. 0404A] haereditatem rerum omnium possidebunt, et de excessu patris luctus temporum non videbunt.



SERMO LXXII. In eamdem.

Quod ego modo cum magno tremore dicturus sum, quod vos estis nunc terribiliter audituri, immo terribiliter vocaturi, stupent angeli, pavescunt virtutes, supernum coelum non capit, sol non videt, terra non sustinet, tota non assequitur creatura. Quid ad haec mortale pectus? Quid ad haec mens hominis imbecilla? Quid ad haec humani sensus angustia? Quid ad haec humanae vocis aura? Quid ad istud humana lingua cito tacitura? Hoc Paulus [d 1Kb] invisibiliter cum vidisset, prodidit non prodendo, dicens: Nec oculus vidit, nec auris audivit, nec in cor hominis ascendit, [Col. 0404B] quae praeparavit Deus diligentibus se (I Cor. II). Hoc Isaias cum suo mox coepisset auditu, ad hoc hominum pervenire posse dubitat vel fidem, dicens: Domine, quis credidit auditui nostro (Isai. LIII)? Hoc Jeremias cum divino concepisset auditu, partus supernorum sensuum non sustinebat, clamans: Ventrem meum, ventrem meum doleo, et sensus cordis mei perturbati sunt (Jerem. IV). Hoc Habacuc divini spiritus perorabat afflatu, cum dicit: Custodivi, et expavit venter meus a voce orationis labiorum meorum; et intravit tremor in ossa mea; et [e 1Kb] subtus me commota est virtus mea (Habac. III). Elevatus virtute Dei sensit suam sub se succubuisse virtutem. Longum est super hoc sacramentum pavoris prosequi, et dinumerare [f 1Kb] sanctorum exempla: tempus [Col. 0404C] non sinit diu me in hoc timore demorari, coelestis partus impetus non potest [g 1Kb] tardare nascentium. Dico ergo, et vos in utero adhuc penetrali voce compello, provida exhortatione praemoneo; ut antequam videatis matrem, vocetis et patrem, ante blandimenta matris, patris tendatis et festinetis ad regnum, ante patris praeveniatis ad panem quam matris ad ubera pendeatis. Nec in vos quidquam sibi, aut matris necessitas, aut aetatis tempora vindicent: sed in vobis totum divino patri, totum coelesti respondeat et occurrat auctori (Matth. VI). Pater noster qui es in coelis. Hoc est quod pavebam dicere, hoc est quod trepidabam proferre, hoc est quod neque coelestium, neque terrestrium quemquam sinebat servitutis propriae conditio suspicari: coeli et terrae, carnis et Dei repente [Col. 0404D] tantum posse provenire commercium, ut Deus in hominem, homo in Deum; Dominus in servum, servus verteretur in filium, fieretque divinitatis et humanitatis [Col. 0405A] ineffabili modo una et sempiterna cognatio. Et quidem deitatis erga nos dignatio tanta est, ut scire nequeat quid potissimum mirari debeat creatura: utrum quod se Deus ad nostram deposuit servitutem, an quod nos ad suae divinitatis rapuit dignitatem. Hinc est, homo, quod te divinitus adhortatur, [a 1Kb] qui tanto nunc tuo amore flammatur; quod adhuc in utero voce tuate Deus adoptat in filium; quod te non fieri solum liberum vult ille, sed nasci; quod ipsam propter te manumittit naturam, ne quem naevum, ne quam maculam imponat ortus pristinae servitutis. O vos beatos, quibus dominari datum est ante quam nasci, ante regnare quam vivere, ante ad Dei Patris gloriam pervenire quam prosapiam propriae vilitatis agnoscere. Ecclesia felix mater, quae vos tales respicit, quae cum virgo [Col. 0405B] permaneat, genuisse tales, et tantos vos taliter se miratur. Olim partus iste praecedentibus designabatur exemplis. Hinc est quod Jacob in utero matris cum fratre luctatur (Gen. XXV), praeripit et triumphos. Hinc est quod in utero Thamar gemini de primatus honore praeliantur, retardant partus, nec ante lucem cupiunt videre quam vincere (Gen. XXXVIII). Hinc est quod Joannes exsultat ante, et ante suo occurrit auctori genitricis ex utero quam procedat (Luc. I). Et si humana pignora sic ante Deo militant, quam nascantur parentibus, quam vivant saeculo; quid mirum si Ecclesiae divina germina, si Deo sua soboles in utero adhuc, quod sit superni germinis jam fatetur? Pater noster qui es in coelis. Stupor insurgit, Christus de Dei patris pectore matrem [Col. 0405C] vocat, et fatetur in terra; et homo de matris utero patrem vocat, et confitetur in coelis, Pater noster qui es in coelis. Quo te homo repente provexit gratia? quo te rapuit coelestis natura? ut in carne et in terra positus adhuc, et carnem jam nescias et terram, dicendo: Pater noster qui es in coelis. Qui ergo se tanti Patris filium confitetur et credit, respondeat vita generi, moribus patri, et mente atque actu asserat quod coelestem consecutus est [b 1Kb] per naturam. Sanctificetur nomen tuum. Cujus utique genus esse coepimus, ejus utique censemur et nomine: et ideo petimus ut in nobis illius nominis sanctificatio perseveret, honor et praerogativa nominis, quod sublimavit sic tanti Genitoris celsitudo. Adveniat regnum tuum. Non illi petimus cui numquam defuit regnum, immo qui est ipse [Col. 0406A] regnum, totamque in se regni continet potestatem; sed qui nos vult ad promissam regni gloriam pervenire, monet nos expetere omnibus hoc votis, in hoc vult nos totis mentibus inhiare. Quantum namque est temerarius qui discutit de genere, [c 1Kb] ignavus est tantum qui non gaudet, aestuat, anhelat, cum promissum intendit et pertendit ad regnum. Fiat voluntas tua sicut in coelo et in terra. Sicut in coelo, sic et in terra: tunc jam totum coelum est, tunc agit Dei mens una omnes, tunc in Christo omnes et in omnibus Christus, quando omnes solius Dei sapiunt, et [d 1Kb] faciunt voluntates; tunc omnes unum, immo unus omnes quando Dei spiritus in omnibus vivit unus. Panem nostrum quotidianum da nobis hodie. Sicut in psalmo: Benedictus Dominus de die quotidie (Psal. [Col. 0406B] LXVII); ita hic: Panem nostrum quotidianum da nobis hodie. Quotidianum jugem dicimus; jugis panis ille est, qui de coelo descendit: Ego sum panis qui de coelo descendit (Joan. VI). [e 1Kb] Perfectae ergo beatitudinis est iste panis; hodie, hoc est in praesenti, illius panis cibo jam vivere incipimus, cujus perpetuitate, quod est quotidie, saginabimur in futurum. Et dimitte nobis debita nostra sicut et nos dimittimus debitoribus nostris. De supplicantis pectore veniae fons emanat, et ad veniam refluet: quidquid pietatis exuberat, et effundit in alterum, quando indulget sibi tantum quantum alteri condonaverit. Et dimitte nobis debita nostra sicut et nos dimittimus debitoribus nostris. Satis potest homo misericors, qui cum Deo de pietate confligit, cum tantum sibi dari quantum [Col. 0406C] dederit, quantum donaverit tantum desiderat et donari. Homo, sit semper in pectore tuo venia, si vis crimina non timere. Et ne nos inducas in tentationem. Haec interpretatione indigent, quia tentatio diaboli praevia et amara est ministra ejus: quamdiu vero hoc fragili continemur in corpore, necessario precamur ut in nos [f 1Kb] nec tentationi pateat aditus, nec diabolo tribuatur accessus. Sed libera nos a malo. Ipse autem Dominus Deus noster liberet nos a malo, et perducat ad omne bonum, qui vivit et regnat Deus modo et semper, et per infinita saecula saeculorum. Amen.



[g 1Kb] SERMO LXXIII.De paschali solemnitate.

Hodierna festivitas, fratres charissimi, nobis vetera [Col. 0407A] non connectit, nec carnes agni [a 1Kb] servat in crastinum: sed dum praeterita praesentibus solemni devotione participat, et Pascha nostrum, Pascha redeunte conjungit, novae regenerationis ablactat infantiam, quia juxta Apostolum, Vetera transierunt, et ecce facta sunt omnia nova (II Cor. V). Annus Domini perficitur temporibus, non senescit, [b 1Kb] qui tamdiu suo recurrit in circulo, quamdiu nos ad diem retributionis adducat. Paschalis hodierna solemnitas a lacte, quos ante genuit, nunc [c 1Kb] repellit, ut solidioris cibi pastu, perfectum Christi roborentur in virum. Fecisse Abraham epulum magnum, totiusque domus suae laetitiam suscitasse ablactato Isaac, historia divina referente cognovimus (Gen. XXI). Et si senectutis soboles, si sterilis unicus, choris tripudiantibus, [Col. 0407B] cithara et tympano, et toto psalterii resonante concentu, universae familiae corda traxit et commovit in gaudium, quanto magis nos [d 1Kb] hodie in hymnis spiritualibus convenit exsultare, vel canticis, quando [e 1Kb] Virginis in germine ablactatur universa fecunditas? Si Anna Sarae consterilis, quae lacrymis orationum suarum tamdiu madefecit ariditatem sui corporis et naturae, quamdiu fuerat longo vitae tempore negata posteritas, Samuelem divino munere susceptum, ablactatum mox divinum refundit in munus, et laetitiam suam sacrificiorum victimis ad plenitudinem liberationis accumulat (I Reg. I); multo magis nos oportet laudis immolare sacrificium, vota solvere, suavitatis incensum adolere, et tota holocaustorum pinguedine Deo Patri victimas immolare, quando [Col. 0407C] Virgo mater enutrita et ablactata tot numero pignora quot stellas coeli, Patri toto orbe repraesentat, ut impleatur illud propheticum: Benedices coronam anni benignitatis, et campi tui replebuntur ubertate (Psal. XL). Nemo ergo [f 1Kb] otiosum esse credat istud festivitatis nostrae salutare mysterium, nec existimet [g 1Kb] pannum novum veteri nos assuere vestimento, ubi nihil Judaicae vetustatis, novitati conjungimus Christianae: scientes, Apostolo dicente, novam totam in [Col. 0408A] Christo nobis emersisse creaturam; sed agnitionem divinam supernae virtutis evehimus ad profectum (II Cor. V), ut dum simul nuper nati quid facere debeant imbuuntur, et ante geniti quantam Deo gratiam de perfectione sua debeant instruuntur, appendantur collo ii qui modo nati sunt, et pietate tota sub Ecclesiae matris uberibus occupentur, trahant teneris faucibus [h 1Kb] innocentiae pastum, in opere sancto brachia meditentur extendere, nitantur in cursu fidei tremula firmare vestigia. Numquid sic relinquendi sunt jam nutriti, ut non patris cura, patris manu, patris regantur arbitrio? et ita matris consilio, matris fide muniantur, ut non humana solum, sed etiam divina prudentia percipiant et praeripiant salutaria? Sic Jacob suo nimis timidus, matris consilio [i 1Kb] [Col. 0408B] satis audax, patris ut praeriperet benedictionem, [j 2Kb] plus mysticus quam dolosus incessit (Gen. XXVII); nam primogenitum se mentitus non est, quia ille primus est quem coelestis gratia generat, non natura mortalis; ille nos sub hircorum pellibus figurabat, qui ut moriamur peccato, hortatu matris Ecclesiae mortificati corporis induimur vestimento, et [k 1Kb] odore agri continuis confessionum fructibus et ubertate redolemus, donec caecitati Israeliticae salutariter illudentes, paternam benedictionem toto fidei praeripiamus arcano, dicente Apostolo: Caecitas Israel facta est, donec plenitudo gentium introiret ex parte (Rom. I).



[l 1Kb] SERMO LXXIV. De Resurrectione Christi.

[Col. 0408C] Aliquantulum nos tacere, fratres charissimi, et [m 1Kb] vigiliarum labor fecit, et coegit jejunii lassitudo; et ideo hodie reddimus de Dominica Resurrectione sermonem, in qua si divinum est quod ex Virgine nascitur Christus, quantum divinius est Christus a mortuis quod resurgit? Quod ergo divinum est, humano non accipiatur [n 1Kb] auditu. Vespere, inquit, sabbati quae lucescit in prima sabbati (Matth. XXVIII). Vespera sabbati, hoc nescit dies saeculi, hoc non habet [Col. 0409A] mundi usus. Vesper finit, [a 1Kb] non inchoat diem; tenebrescit vesper, non lucescit; non in auroram vertitur, quia lucis ortum ignorat. Vespera mater noctis parturit diem; mutat ordinem, dum agnoscit auctorem; radiat de novitate mysterium, anhelat Creatori servire, non tempori. Vespere, inquit, sabbati quae lucescit in prima sabbati, venit Maria Magdalene et altera Maria videre sepulcrum. Sero mulier currit ad veniam, quae mature cucurrit ad culpam. Vespere quaerit Christum, quae in matutinis Adam se noverat perdidisse. Venit Maria et altera Maria videre sepulcrum. Quae de paradiso perfidiam sumpserat, festinat [b 1Kb] fidem sumere de sepulcro; contendit rapere de morte vitam, quae [c 1Kb] de vita rapuerat mortem. Venit Maria. Hoc nomen matris est Christi, venit ergo mater in nomine, [Col. 0409B] venit mulier, ut fieret mater viventium, quae facta fuerat morientium mater, ut quod scriptum est impleretur: Hoc est mater omnium viventium (Gen. III). Venit Maria et altera Maria. Non dixit venerunt, sed venit; sub uno nomine venerunt duae mysterio, non casu. Venit Maria et altera Maria. Venit ipsa sed altera, altera sed ipsa, ut mulier mutaretur vita, non nomine; virtute, non sexu; et fieret resurrectionis nuntia, quae internuntia et lapsus exstiterat et ruinae. Venit Maria videre sepulcrum. Ut quam deceperat arboris visus, visus repararet sepulcri; et quam prostraverat illecebrosus aspectus, aspectus salutaris attolleret. Ecce, inquit, terraemotus factus est magnus, angelus enim Domini descendit de coelo. Tremuit terra, non quia angelus descendit de coelo, sed quia ab inferis [Col. 0409C] [d 1Kb] Dominator ascendit. Ecce terraemotus factus est magnus. [e 18Kb] Movetur chaos, dissiliunt ima terrarum, timet terra. montium tremunt pondera, orbis fundamenta quatiuntur, corripitur tartarus, sistuntur inferna: [Col. 0410A] addicitur mors [f 1Kb] quae in reos tendens incurrit in judicem, dominata servis exarsit in Dominum, saeviens in homines prosilivit in Deum. Merito ergo perit lex tartari, remota sunt inferni jura, potestas mortis ablata est, et in poenam temeritatis suscitavit mortuos [g 1Kb] cognitoris injuria: denique redduntur corpora, redintegratur homo, vita reparatur, et constat de venia jam totum, quia in auctorem vitae mox est transgressa sententia. Ecce terraemotus factus est magnus. Modo terraemotus magnus: O si tunc vel levis turbo arborem mortiferam dejecisset! O si nebulae fumus illius mulieris tenebrasset aspectum! O si tetra nubes lethalis pomi speciem caligasset! O si manus tangens inconcessa tremuisset! O si peccati diem tenebrasset [h 1Kb] nox injusta, et lamenta mundi, et incrementa [Col. 0410B] mortis, et Creatoris injuriam tunc tulisset! Sed vitiis semper serviunt blandimenta, lenocinantur dulcia delictis, virtutibus vero austera et fortia sunt amica. Angelus enim Domini descendit de coelo. Resurgente Christo, morte pereunte, terrenis redditur coeleste commercium; et mulieri cui fuerat cum diabolo lethale consilium, cum angelo colloquium [i 1Kb] fit vitale. Angelus enim Domini descendit de coelo, et revolvit lapidem. Non dixit volvit, sed revolvit lapidem, qui advolutus probavit mortem, et revolutus exstitit [j 1Kb] resurrectionis assertor. Beatus lapis qui Christum et revelare meruit et velare; beatus qui non minus corda aperit quam sepulcrum; beatus qui dat resurrectionis fidem, [k 1Kb] fideique resurrectionem, qui divinam carnem resurrexisse testatur. Mutatur hic [Col. 0410C] ordo rerum; mortem, non mortuum, devorat hic sepulcrum, domus mortis mansio fit vitalis; uteri nova forma mortuum concipit, parit vivum. Angelus enim Domini descendit de coelo, et accedens revolvit lapidem, [Col. 0411A] et sedebat super eum. Et angelo quae [a 9Kb] causa sedendi erat, cui nulla inerat lassitudo? Sed sedebat ut fidei doctor, ut resurrectionis magister: sedebat super petram, ut [b 1Kb] soliditas sedis daret credentibus firmitatem. [c 1Kb] Ponebat angelus super petram fundamenta fidei, super quam Christus erat Ecclesiam fundaturus, qui dixit: Tu es Petrus, et super hanc petram aedificabo Ecclesiam meam. Erat, inquit, aspectus ejus sicut fulgur, et vestimenta ejus sicut nix (Matth. XVI). Ad angeli gloriam [d 1Kb] non sufficit fulgor, ad coelestem naturam quid fecit vestimentum? Sed splendore tali referebat speciem nostrae resurrectionis et formam, quia resurgentes per Christum, Christi [e 1Kb] mutantur in gloriam. Prae timore autem ejus exterriti sunt custodes, et facti sunt veluti mortui. Miseri quos [Col. 0411B] tunc percutit pavor mortis, quando securitas redditur vitae: sed [f 1Kb] crudelitatis ministri, perfidiae exsecutores alienae, fiduciam sumere quomodo poterant de supernis? [g 1Kb] Obsidebant sepulcrum, resurrectioni januas obstruebant, et [h 1Kb] ne qua posset intrare vita, mors perire, servabant: merito eos angeli [i 1Kb] perculit et prostravit adventus. Misera, et sibi semper inimica mortalitas dolet se mori, ne resurgere possit, oppugnat: sepulcrum aperire convenerat, et ad resurgendum quidquid erat facilitatis afferre ut esset miraculum de facto, de exemplo spes, de reverso res, credulitas de vivendo. Grandis dementia est hoc, hominem nolle credere, quod sibi desiderat evenire. Hoc de his custodibus hodie [j 1Kb] dixisse sufficiat: quid autem nostra fides habeat, ne hodie longum sit, [Col. 0411C] post dicemus, praestante Domino nostro Jesu Christo, qui vivit et regnat cum Patre Deus in saecula saeculorum. Amen.



[k 1Kb] SERMO LXXV. De eadem.

Quantum a vobis ego, [l 1Kb] a me tantum peregrinatus est sermo: sed orate, fratres, ut sicut me vobis Deus reddidit, ita mihi dignetur reddere et redonare sermonem. Audistis evangelistam dicentem (Matt. XXVIII): [Col. 0412A] Vespera, inquit, sabbati quae lucescit in prima sabbati. Quid hic intelligit humanus sensus? Quid hic humana sapit sapientia? Vespera quae lucescit. Vesper finit, non inchoat diem, nec lucem arturit, sed tenebras; sed hic elementorum auctor elementorum vices mutat, ut in resurrectione Domini totum divinum sentias, nil humanum. Denique resurgente Christo fidelibus lucescit vesper, dies infidelibus tenebrescit; discipulis nox mutatur in diem, Judaeis dies vertitur et mutatur in noctem. Ab hora, inquit, sexta, tenebrae factae sunt super universam terram usque ad horam nonam (Luc. XXIII). Ut ipsa quae [m 1Kb] tota est meridiana claritas obscuraretur, et illud quod scriptum est impleretur: Occidet illi sol meridie (Amos VIII); occidet illis, id est, Judaeis; nostris autem: Nox sicut [Col. 0412B] dies illuminabitur (Ps. CXXXVIII). Quia vesper, qui in profundam semper caliginem vergit, totam tunc Christi tetendit et [n 1Kb] erexit in lucem, ac splendore toto tota mortalium pectora ab inferis Christo resurgente complevit. Vespera sabbati. Quia illuminatur per Christum sabbatum, non deletur. Non enim venit solvere legem, sed adimplere (Mat. V). Illuminatur, ut in die dominico luceat, clarescat in Ecclesia, quod in synagoga Judaeis obscurantibus fuscabatur. Venit Maria Magdalena et altera Maria videre sepulcrum. Praecedunt apostolos ad ministerium feminae, quae sexu viros, quae ordine discipulos sequuntur: sed non hinc faciunt apostolos segniores, quae non foeminarum formas, sed Ecclesiarum typum deferunt Dominicum ad sepulcrum: Maria, et Maria, sic altera, ut ipsa: [Col. 0412C] ipsa ut altera: [o 1Kb] altera ipsa Maria, Maria mater Christi: unum nomen [p 1Kb] duas geminatur in feminas, quia hic Ecclesia ex duobus populis veniens, una figuratur ex duobus populis, id est, ex gentibus et Judaeis, quia primi novissimi et novissimi primi (Matth. XX). Venit Maria ad sepulcrum, venit ad resurrectionis uterum, venit ad vitae partum, ut iterum Christus ex sepulcro nasceretur fidei, qui carnis fuerat generatus ex ventre; et eum quem clausa virginitas vitam protulerat ad praesentem, [q 1Kb] clausum sepulcrum [Col. 0413A] ad vitam redderet sempiternam. Divinitatis insigne est clausam virginem reliquisse post partum, de sepulcro clauso exisse cum corpore est divinitatis insigne. Maria et Maria venerunt, ut viderent sepulcrum; vides quia venerunt, non ut Dominum cernerent, sed sepulcrum; nec quaerebant cum mortuis jam viventem, quae Dominum jam resurrexisse credebant. Angelus enim Domini descendit de coelo, et accedens revolvit lapidem. Revolvit lapidem, non ut egredienti Domino praeberet aditum, sed ut Dominum mundo jam resurrexisse monstraret; conservis ad credendum daret fidem, non ad resurgendum Domino praestaret auxilium. Revolvit lapidem. Revolvitur ad fidem, qui ad perfidiam fuerat advolutus. Revolvit lapidem, ut idem esset vitae titulus, qui acceperat mortis [a 1Kb] tenere [Col. 0413B] custodem. Orate, fratres, ut nunc descendat angelus, et totam duritiem nostri cordis evolvat, aperiat sensuum clausa nostrorum, resurrexisse Christum nostris etiam testetur [b 1Kb] ex mentibus, quia sicut illud cor coelum est, in quo vivit et regnat Christus, ita illud pectus sepulcrum, in quo Christus adhuc habetur mortuus et sepultus. Christi mors sicut fuisse, ita pertransisse credatur: Christus homo passus, mortuus et sepultus fuit; est, vivit, regnat, manet, permanet Deus. Audi Apostolum dicentem: Etsi novimus Christum secundum carnem, sed jam nunc non novimus (II Cor. V). Et: Quod mortuus est peccato, semel mortuus est, quod autem vivit, vivit Deo (Rom. VI); hoc est, vivit Deus. Et accedens revolvit lapidem, et sedebat super eum. Sedebat ad docendam resurrectionem, non ad [Col. 0413C] lassitudinem sublevandam. Coelestis natura ignorat lassitudinem, nescit laborem: sed factus est lapis [c 1Kb] vas angelicae sessionis, doctrinae coelestis cathedra, schola vitae, quia Judaeis ad mortis januam, ad cineris servitium, ad triste silentium fuerat constitutus. Erat, inquit, aspectus ejus sicut fulgur, vestimenta autem ejus sicut nix. Vultus claritas a vestium candore separatur, et facies fulguri, [d 1Kb] nivi vestis angeli comparatur, quia fulgur de coelo, nix de terra. Audi prophetam dicentem: Laudate Dominum de terra, ignis, grando, nix (Psal. CXLVIII). In facie ergo angeli claritas coelestis servatur naturae; in veste vero figuratur gratia communionis humanae, et temperatur species angeli colloquentis, ut carnales oculi, et vestium ferant placidam claritatem, et ex fulgore vultus [Col. 0413D] nuntium sui tremerent, et revererentur auctoris. Prae timore autem ejus exterriti sunt custodes. Quare territi? [Col. 0414A] Quia custodiebant [e 1Kb] crudelitatis studio, non pietatis obsequio. Ruit, destruitur, stare non potest, quem conscientia destituit, impellit reatus. Hinc est quod angelus percellit impios, pios alloquitur et solatur. [f 1Kb] Nolite timere vos. Hoc est, [g 1Kb] illi timeant: quaerentes non timeant, timeant persequentes. Nolite timere vos, scio enim quod Jesum qui crucifixus est, quaeritis, non est hic. Hoc est: Ego veni ut instruerem vos, non ut illum eximerem, qui et rerum factor est, et est [h 1Kb] sui suscitator. Non est hic, surrexit enim sicut dixit. Vides quia venit angelus, ut factis assereret servus, [i 1Kb] quae Dominus praedixerat verbis; et doceret moriendi et vivendi penes illum potestatem fuisse, qui ante suam mortem praedixerat resurrectionem: nam utique qui scire potuit, potuit et cavere, sed [Col. 0414B] quia vincere potuit, declinare contempsit, quia resurgentis gloria sepelivit morientis injuriam. De sequentibus, fratres, sequenti sermone tractabimus, quia protrahere nos et dilatare sermonem adhuc recens itineris prohibuit lassitudo.



SERMO LXXVI. De eadem, deque secunda Christi manifestatione facta mulieribus a monumento regredientibus.

Superiori sermone Mariam et alteram Mariam Ecclesiae ex duobus populis venientis figuram diximus habuisse: hoc ex sequentibus hodie cupimus approbare, si modo nobis vester benignus praebeatur auditus. Respondens, inquit, angelus dixit: Nolite timere vos, scio enim quia Jesum qui crucifixus est, quaeritis: non est hic, surrexit enim sicut dixit. Venite, videte locum [Col. 0414C] ubi positus erat Dominus (Matth. XXVIII). Angelus praedicat nomen, crucem dicit, loquitur passionem, fatetur mortem, sed resurrectionem mox, [j 1Kb] mox Dominum confitetur. Et si angelus post tanta supplicia, post sepulcrum agnoscit Dominum, suam loquitur servitutem, et injuriam passionis totam transisse sentit resurrectionis in gloriam; cur homo aut minoratum Deum in carne judicat, aut in passione existimat [k 1Kb] ejus defecisse virtutem, aut consumptam dominationem credit servitute? [l 1Kb] Digne itaque dicit crucifixum, ostendit locum ubi positus erat Dominus, ne alter et non ipse idem resurrexisse crederetur ex mortuis. Et si Dominus eadem redit in carne, vulnera reportat, ipsa clavorum foramina resumit, et ipsa facit testimonia sui corporis, suae resurrectionis indicia, [Col. 0414D] quae suae fuerant contumelia passionis; quare homo se in alia putat, aut [m 1Kb] in sua non putat carne [Col. 0415A] rediturum, aut carnem servus forte dedignatur suam, cum nostram Dominus non mutarit? Acquiesce homo ipsum te futurum esse in carne tua, ne tu ipse non sis, si in carne surrexeris aliena. Adjecit angelus, dicens: Et cito eunies dicite discipulis, quia surrexit, et praecedet vos in Galilaeam, ibi eum videbitis. Angelus hic non feminas, sed Ecclesiam duabus in feminis mittit, [a 1Kb] unam mittit, ut eam mittendo sic longe lateque diffundat. Angelus hic sponsam mittit ad sponsum; denique euntibus illis occurrit Dominus, et [b 1Kb] salutat eas, dicens: [c 1Kb] Avete. Occurrit, et non potestate terret, sed praevenit charitatis ardore; non auctoritate turbat, sed salutat lege sponsi; non dominantis jure onerat, sed honorat dilectione consortis: salutat: Avete. Dixerat discipulis suis ipse: Neminem salutaveritis [Col. 0415B] in via, et quid est quod hic in via tam [d 1Kb] festivus salutator occurrit? Non exspectat cognosci, intelligi non requirit, non ut interrogetur admittit, sed in salutationem vadit totus, vadit fervens, et suum solvit ipse salutatione mandatum? Fecit, fecit, quia totum vincit, et exsuperat vis amoris: simul, quia Christus in Ecclesia se salutat, quam suam fecit esse, et sic viscera sua, suum sic recepit in corpus, dicente Apostolo: Et ipse est caput corporis Ecclesiae (Colos. I). In istis vero feminis Ecclesiae figuram manere plenam res ipsa ostendit evidenter, quia discipulos suos Christus de resurrectione nutantes arguit, trepidantes firmat, ostensione lateris, clavorum cavernis, sumptione cibi, vix revocat ad fidem (Luc. XXIV). Unde et merito in fide parvulos sic pueros appellat, [Col. 0415C] dicendo: Pueri, numquid habetis pulmentarium (Joan. XXI)? ipsamque alibi Mariam flentem quasi de mortuo, mulierem vocat, atque tangendi se licentiam negat (Joan. XX): istas autem sic perfectas invenit, sic credentes, sic non de sexu trepidantes, sic mysterio currentes, sic Dominum toto fidei ardore requirentes, ut habendum se tradat eis salutatione tali, dicens, Avete. Angelus dixerat: Scio enim quia Jesum crucifixum quaeritis; et requirentibus Christus, avete respondit; alibi autem Mariae [e 1Kb] nec tangendi datur facultas (Joan. XX), hic non solum tangendi, sed et tenendi copia tota conceditur. Illae autem, inquit, accesserunt, et tenuerunt pedes ejus. Istae tenent pedes Christi, quae in Ecclesia typum evangelicae praedicationis tenent, et merentur ex cursu: ac sic [Col. 0415D] fide tangunt sui vestigia salvatoris, ut ad totius deitatis [Col. 0416A] pertingant gloriam, perveniant ad honorem. Illa autem merito audit: Noli me tangere (Ibid.), quae in terris deflet Dominum, et sic in sepulcro quaerit mortuum, ut eum [f 1Kb] in coelis nesciat regnare cum Patre. Noli me tangere, id est, obsequi [g 1Kb] tactu carnis, quem fidei tactu deberes attingere; nec quasi hominem tantum tangere te praesumas in terra, quem Deum nondum sapis in coelestibus adorare; feminea cura desinat, muliebris sollicitudo desistat, virilis credulitas tuam conscendat in mentem, ascensum meum cordis tui capiat latitudo, [h 1Kb] ut in coelestibus aeterna tactus mei beatitudine perfruaris. Juxta illud prophetae: Beatus vir cujus est auxilium abs te, Domine; ascensus in corde ejus disposuit (Psal. LXXXIII). In terra non tangit Christum, qui fide in coelo non conscendit [Col. 0416B] ad Christum. Quod ergo eadem Maria nunc in fidei vertice constituta, nunc in Ecclesiae sublimata fastigio, et tangit Christum, et tenet toto sanctitatis affectu, nunc imbecillitate carnis et feminea infirmitate dejecta dubitat, et tactum sui non meretur auctoris, non facit quaestionem: si quidem illud de figura est, hoc de sexu; illud est de divina gratia, hoc de humana natura. Quia nos idem ipsi cum divina scimus, Dei munus est; cum humana sapimus, caecamur ex nobis. [i 1Kb] Sic beatus Petrus Christum, dum Dei Filium confitetur, Patre revelante, cognoscit; cum negat Christum, carnis sentit et patitur caecitatem (Mat.XVI). Inter haec Judaei crimina, aut male emunt sua, aut distrahunt pejus aliena, dum peccata taxant pretio, dum pecunia pensant et compensant delicta, dum in sceleribus [Col. 0416C] suis fundunt, quod toto scelere congregaverunt. Sic Judam comparant traditorem Domini sui, et pretio Redemptoris mundi sanguinem pensant; sic aperti sepulcri fidem claudunt [j 1Kb] sacculo, ut negandae resurrectionis crimen nummis criminum mercarentur. Pecuniam, inquit, copiosam dederunt militibus, dicentes: Dicite quia discipuli ejus venerunt nocte, et furati sunt eum, nobis dormientibus, et si hoc praeses audierit, nos suadebimus ei, et securos vos faciemus. At illi accepta pecunia fecerunt sicut erant edocti; et diffamatum est verbum istud apud Judaeos usque in hodiernum diem. Apud Judaeos, numquid apud Christianos? Judaee, quod tu in Judaea obscurabas auro, fide toto claruit et eluxit in mundo: discipuli receperunt, non furati sunt Christum; tu perfidiam comparasti, sed [Col. 0416D] non furatus es veritatem; Judaee, resurrexit Christus, [Col. 0417A] tu pecuniam perdidisti. Sanguis ejus super nos et super filios nostros. Judaee, Christus vivit, tu et te et tuos posteros occidisti.



SERMO LXXVII. De Resurrectione Christi.

Plenum satis et perfectae devotionis indicium, quod tempore passionis tota creatori suo compatitur creatura. Quae caro terra tremente non tremuit, quae mens non torpuit, quod ingenium non defecit cum sol ante tempus occidit, lux refugit? Denique, fratres, et nostra occubuere tunc viscera, sensus est commortuus, sermo noster suo est consepultus auctori, ut ejus totam nunc suscitaretur ad gloriam. Ista exstitit silentii mei causa, ista debiti mei devota dilatio fuit. Nec mirum, fratres, si provide sermo meus toto affectionis [Col. 0417B] obsequio ad inferos etiam suum secutus est largitorem, quia sine ipso vobis talibus ac tantis creditoribus quod redderem non habebam. Quod si cupidus aliquis et avidus exactor de solutionis tarditate conqueritur, [a 1Kb] calumniam temporis nobis desistat inferre, quia dives Dominus meus multiplicem fenoris ipsius auget et repensat usuram. Absolvat ergo nos jam evangelicae larga lectionis humanitas, quos [b 1Kb] officii necessitas hoc tantum deduxit et addixit ad debitum. Vespera, inquit, sabbati quae lucescit in prima sabbati. In Domino resurgente non humanae solum conversum est jus naturae, sed etiam ipse creaturae ordo insigniter est mutatus. Vespera sabbati quae lucescit. Ecce Domino resurgente, non tenebrescit vespera, sed lucescit; et fit lucis exordium, quod principium noctis [Col. 0417C] esse consueverat. Vespera sabbati quae lucescit in prima sabbati (Matth. XXVIII). [c 3Kb] Sicut mortalitas in immortalitatem, corruptio in incorruptionem, caro in Deum, ita tenebrae transferuntur in lucem; ut se nox ipsa taliter non periisse gaudeat, sed esse mutatam, quae obscuritate magis quam tempore sic defecit, quae intervalla, quae vicem suae felicius perdidit servitutis, ut in perpetuae lucis proflueret et erumperet libertatem, [Col. 0418A] dicente propheta: Et nox illuminatio mea in deliciis meis (Psal. CXXXVIII). Vespera quae lucescit in prima sabbati. [d 1Kb] Sabbatum secundarium se laetatur effectum, quod jussione legis torpebat in otio; et per diei Dominici primatum in divinae virtutis opera mirabiliter excitatur, quod Judaicae observationis inertia a virtute salutari reddebat extraneum, dicente Domino: Non licet sabbatis aegris curam, afflictis opem, caecis visum, vitam mortuis condonare (Luc. VI)? et interpretando taliter a Deo diem sabbati sanctae legis studiis deputatum, misere tantum ventris addixerat servituti. Vespera sabbati quae lucescit in prima sabbati, venit Maria Magdalena, et altera Maria. Una venit nomine, quae nunc alia legitur in diversa persona. Venit Maria et alia Maria. [e 1Kb] Quo et unam in duabus [Col. 0418B] nominis unitas figuraret, et mutatam feminam diversitas panderet personarum. Venit enim, non venerunt, et cum dicit alia, in utraque eamdem mystico designat affatu, ut aliam venisse ante fidem, aliam post fidem redituram esse monstraret. Venit mulier, sed redit Maria; venit quae intulit mortem, redit quae genuit vitam; venit Adam quae deduxit ad inferos, redit quae ab inferis Christum recepit. Venit Maria et alia Maria. Quare? Videre sepulcrum, et non Christum quaerere: tantum videre sepulcrum, reatus sui titulum, facinoris sui triste documentum, suae cum diabolo praesumptionis, sui quaestus ferale commercium, ut inde recuperaret fidem, unde perpetuum suae praevaricationis sustinebat opprobrium. Et ecce terraemotus factus est magnus. Si sic terra tremuit cum suorum Dominus [Col. 0418C] resurgit ad veniam; quemadmodum contremiscet, cum noxiorum consurget ad poenam, dicente propheta: Terra tremuit, et quievit, cum resurgeret in judicium Deus (Psal. LXXV)? Et quae conservi, hoc est angeli, praesentiam sustinere non valuit, quemadmodum Deum judicem sustinebit? Ecce iisdem lineis, quibus perierat salus humana, reparatur. Prima ad perfidiam mulier, prima procuratur ad fidem; prima currit ad [Col. 0419A] interemptorem mortis, quae prima cucurrerat ad mortis auctorem; prima audit ab angelo, quae prima cum diabolo fuerat collocuta. Angelus Domini descendit de coelo, et accedens revolvit lapidem, et sedebat super eum. Non ut conferret resurrectionem tali operatione, sed ut proderet, dicente Domino: Potestatem habeo ponendi animam meam, et potestatem habeo iterum sumendi eam (Joan. X). Nobis clausa aperit, nobis occulta reserat, nec auctorem suum, qui jam non erat in sepulcro, educit ad lucem; sed conservos suos, qui positi erant in dubitationis obscuro, ad fidem resurrectionis adducit; ipso attestante, cum dicit: Non est hic, surrexit: Revolvit lapidem, et sedebat super eum. Quare non volvit, sed revolvit? Ut quem perfidia Pharisaeorum ad offensam voluerat et scandalum, [Col. 0419B] angelus ad fidem revolveret et salutem, dicente propheta: Ecce pono in Sion lapidem offensionis et petram scandali (Isai. VIII, XXVIII; Rom. IX). Revolvitur ergo lapis, ut evolveret mortem, qui vitam clauserat advolutus, dicente Scriptura: Videbitis vitam vestram pendentem coram oculis vestris, et non credetis (Deut. XXVIII). Et sedebat super eum. Non lassitudinem recreans, sed sacri et vitalis sepulcri se esse praesidem sic demonstrans; et destructam esse mortem coelestis minister officii, tali sessionis suae declarabat indicio; et esse Deum qui passus est, Deum qui intra nostri corporis est receptus angustias, Deum quem habitu superno sic residens testabatur assertor. Et quid plura, fratres? sedet, quia ab illo tam venerabili sepulcro numquam angelus recedit. Prae timore autem [Col. 0419C] ejus exterriti sunt custodes, et facti sunt sicut mortui. Quos prosternit terror noxios, ad conscios mox recurrit. Sic, sic innocui cum resurgent, terror et mors injustos et impios possidebit. Erat autem aspectus ejus, sicut fulgur et vestimenta ejus sicut nix. Quid facit vestis, ubi nulla est nuditas? quid indumentum, ubi tegendi necessitas non habetur? Sed angelus, fratres, nostrum habitum, nostram formam, nostram similitudinem, in resurrectione taliter praefigurat, ubi homo ipsa corporis sui claritate restituitur, dicente Domino: Tunc justi fulgebunt sicut sol in regno patris eorum (Matth. XIII). Respondens autem angelus, dixit mulieribus: Nolite timere vos, scio enim quod Jesum, qui crucifixus est, quaeritis. Adhuc crucifixum et mortuum requirebant, quarum fidem saeva passionis [Col. 0419D] procella turbaverat, et tentationis eas ita pondus incurvaverat, ut coeli Dominum adhuc quaererent in sepulcro. Non est hic. Secundum id quod in loco exstitit; hic est autem, per hoc quod ubique est, et loci capacitate non clauditur. Venite, videte locum ubi positus erat Dominus. Mulieres vocat angelus ad videndum, ut sacri corporis locus mundaret oculos, quos diabolo [a 1Kb] claudente vetitae arboris macularat aspectus. Ingrediuntur sepulcrum, ut consepultae Domino totam fidei resurgerent in salutem. Si complantati sumus similitudini mortis ejus, simul et resurrectionis erimus (Rom. [Col. 0420A] VI). Euntes dicite discipulis ejus. Revertere ad virum, mulier jam sanata, et suade fidem, quae perfidiam suasisti; refer homini Dominicae resurrectionis indicium, cui ante tentationis et ruinae consilium detulisti.



SERMO LXXVIII. De septima Christi mani estatione facta discipulis ad mare Tiberiadis.

Post illam terris inexpertem, tremendam coelis, inauditam saeculis, inferis non ferendam tempestatem Dominicae passionis, venit ad mare Dominus, et discipulos suos nocturnis in tenebris reperit fluctuantes. Fugiente enim sole quid de splendore lunari? quid de stellis ad noctis potuit solatium remanere? Erat enim una terra et confusa caligo, quod non solum [Col. 0420B] visum corporis, sed ipsum mentis caecabat obtutum: nec sinebat littus fidei, portum salutis petere, vel repetere navigantes. Mane, inquit evangelista, jam facto, stetit Jesus in littore, non tamen cognoverunt discipuli quia Jesus est (Joan. XXI). Creatoris injuriam tota fugerat creatura: necem Domini sui mundus evitare contendit, sciens ad totam domum vindictam pertendere, in qua fuerit servorum scelere Dominator occisus. Hinc est quod suis se deserentibus fundamentis terra tremuit, sol ne videret aufugit, dies ne interesset abscessit, petrae, quia non valebant discedere per naturam, novum scinduntur per vulnus, facinus tantum sono, quia voce non poterant accusantes; infernus ubi ad se penetrare ipsum Judicem vidit victus, et ejulans, quos tenebat amisit: hinc est quod [Col. 0420C] redditae corporibus suis animae resurrecturos mortuos, quos mundus putaverat deperiisse, viventibus nuntiarunt. Ergo taliter cum mundi compago tota confuso ordine fluctuaret, et ad primordiales tenebras atque antiquum chaos crederet se auctoris sui morte devolutam, subito resurrectionis suae lumine Dominus diem reducit, et orbem totum pristinum reformat in corpus, ut quem sibi taliter viderat esse compassum, suam secum suscitaret ad gloriam, dicente evangelista: Mane jam facto; id est, transacta noctae Dominicae Passionis, Stetit Jesus in littore. [b 1Kb] Ut in antiquum terminum revocaret universa, firmaret dubia, jactata compesceret, turbata componeret, et statione sua ipsa fundamenta orbis, quae sic commota fuerant, stabiliret, quo mox mundus ad sui recurreret [Col. 0420D] auctoris obsequium, qui ad sui diffugerat auctoris injuriam. Mane autem facto, stetit Jesus in littore. Ut Ecclesiam praecipue, in qua discipuli amaris tunc [c 1Kb] fluctibus jactabantur, ad fidam fidei suae reduceret stationem: denique quia eos fidei virtute repererat destitutos, et a virili robore invenerat perdejectos, arguit tales pueros nuncupando, cum dicit: Pueri, numquid pulmentarium habetis? Ibi enim erat Petrus, qui negaverat (Matth. XXVI). Thomas, qui dubitaverat (Joan. XX); Joannes, qui fugerat (Marc. XIV); non ergo ut fortissimos milites, sed pueros compellat [d 1Kb] ut [Col. 0421A] timidos; et quos idoneos necdum deprehendit ad praelium, ut teneros invitat ad mensam, dicendo: Pueri, numquid habetis pulmentarium? Ut humanitas ad gratiam, panis ad fiduciam, [a 10Kb] pulmentum revocaret ad fidem; corpus enim resurrexisse non crederent, nisi eum [b 1Kb] toto hominis ordine cernerent manducantem. Hinc est quod petit escas [c 1Kb] saturitas tota rerum: panis ipse manducat, quia non ille cibum, sed suorum semper esurit charitatem. Pueri, numquid habetis pulmentarium? Responderunt ei, Non. Et quid habebant, qui Christum jam secum positum non habebant, qui coram stantem Dominum suis adhuc [d 1Kb] oculis non videbant? Non enim cognoverunt discipuli quod Jesus est. Dicit eis, Mittite in dexteram partem navis rete, et invenietis. Revocat ad dexteram, quos turbo passionis egerat et redegerat ad sinistram. [Col. 0421B] Miserunt, inquit, et non poterant illud trahere a multitudine piscium. Miserant in dexteram, miserant in virilem partem, sed ut pueri adhuc trahere non valebant: senserunt tamen ex ipso pondere, senserunt pisces venisse ad jubentis imperium, [e 1Kb] non humanae artis incurrisse capturam. Discipulus autem ille qui diligebatur a Jesu, ait: Dominus est. Primus qui diligitur videt, quia semper amoris oculus acutius intuetur, et semper vivacius [f 1Kb] qui diligit sentit. Petrus ut audivit. Quae res illam Petri sic tardaverat mentem, ut ab alio audiret Dominum, qui caeteris consueverat nuntiare? Ubi est illud ipsius singulare? Tu es Christus Filius Dei vivi (Matth. XVI, XXVI), ubi est? In domo aufugerat Caiphae principis Judaeorum, tardius suum Dominum videbat, qui vocem facile ancillae susurrantis [Col. 0421C] audivit. Ut audivit, inquit, quia Dominus est, tunica se praecinxit, erat enim nudus. Mirum! fratres, cum comprehenderetur Dominus, Joannes abjecit sindonem, et Petrus [g 1Kb] inventus est nudus: quia Joannem texit fuga, Petrum negatio sic nudavit. Mirum, fratres, et vere mirum, quia qui in navi nudatus est, in mare [h 1Kb] se demergit indutus (Matth. XIV): quia innocentia numquam nuda est, et reatus semper refugit ad velamen. Denique [i 1Kb] sicut Adam (Gen. III), ita et nunc Petrus post culpam suam gestit tegere nuditatem, qui fuerant ambo utique ante culpam [j 1Kb] sancta nuditate vestiti. Tunica se praecinxit, [Col. 0422A] et misit se in mare. Ut mare dilueret quod negatio taliter sordidaverat. Misit se in mare. Ut esset primus in reditu, qui acceperat in ordine principatum. Et tunica se praecinxit. [k 1Kb] Qui praecingendus erat martyrii passione, dicente Domino: Alius te praecinget, et ducet quo tu non vis (Joan. XXI). Alii autem discipuli navigio venerunt, non enim longe erant a terra, sed quasi cubitis ducentis, trahentes rete piscium. Alii navigio perveniunt, et capturam piscium trahunt, ut Ecclesiam saeculi jactatam procellis, et eos quos evangelico reti ad supernam lucem rapiunt, et elevant de profundo, ad Dominum secum fideli labore perducant. Non, inquit, longe erant a terra. Non erant longe a terra viventium, [l 1Kb] quos praesentium finis proximos esse fecerat jam futuris. Sed quasi cubitis ducentis. Ex Judaeis et gentibus centenarium numerum duplicat, [Col. 0422B] qui duorum vitam salutemque jungit populorum. Reliquam partem lectionis sequenti sermone, Domino juvante, tractabimus.



SERMO LXXIX. De Resurrectione Christi.

Quoniam Matthaei et Marci super Dominicam Resurrectionem jam cucurrimus lectiones, modo qui hinc intonuerit Lucas beatissimus exquiramus. Una, inquit, sabbati valde diluculo venerunt ad monumentum mulieres, portantes quae paraverant aromata (Luc. XXIV). Saepe diximus quae circa resurrectionem Christi gesta sunt, gesta esse resurrectionis nostrae in formam: hinc est quod evangelistae sermone plus mystico quam novo factorum Christi seriem proloquuntur. [Col. 0422C] Una, inquit, sabbati. Bene una, quia resurrectionis dies alteram nescit; lucis aeternae mater, noctis tempus ignorat; perpetuus dies perpetuo illucescit; resurgentium lux mori non potest; lux quae noctem delet, nescit exstingui. Venerunt, inquit, ad monumentum portantes quae paraverant aromata: et invenerunt lapidem revolutum a monumento, et intrantes non invenerunt corpus Domini Jesu. Quid est, quod quae ante de monumento [m 1Kb] fugerant, nunc audaces redeunt ad sepulcrum: intrepidae pavidum redeunt ad funus, sepulcri tristitiam confidenter invadunt; et non invenientes Dominum, constanter quaerunt, constantius immorantur; nec illud pavescunt, quod monumento [Col. 0423A] [a 37Kb] nox addita, dum tenebras generat, addit timorem? Fratres, mulier mali causa, peccati auctor, via mortis, [b 1Kb] sepulcri titulus, inferni janua, [c 1Kb] lamenti necessitas tota: ob hoc nascuntur lacrymis, mancipantur moeroribus, gemitibus addicuntur, et in lamentis tantum fortes sunt, quantum viribus inveniuntur infirmae: et quantum imparatae sunt ad labores, tantum ad lacrymas sunt paratae: hinc est quod lacrymis arma vincunt, regna fletibus inclinant, lamentis totam fortitudinem virorum frangunt. Non est ergo mirum, si ad lacrymas, ad funus, ad sepulcrum, ad obsequium Dominici corporis feminae ardentiores apostolis hic videntur; ubi mulier prima currit ad lacrymas, quae prima cucurrit ad lapsum; praecedit ad sepulcrum, quae praecessit ad mortem; fit resurrectionis nuntia, [Col. 0423B] [d 1Kb] quae fuit mortis interpres; et quae viro porrexerat interitus tanti nuntium, viris ipsa porrigit magnae salutis auditum, ut compenset fidei nuntio quod perfidiae ademit auditu. Non est hic praeposterus ordo, sed mysticus; non postponuntur apostoli feminis, sed ad majora servantur; feminae obsequium Christi suscipiunt, apostoli Christi suscipiunt passiones; illae portant aromata, isti flagella; illae intrant sepulcrum, isti carcerem; illae ad obsequium festinant, isti pervolant ad catenas; infundunt illae [e 1Kb] oleum, isti sanguinem fundunt: mortem stupent illae, suscipiunt hi mortes. Et quid multa? Resident illae domi, ad acies isti tendunt, ut devoti milites probent adversis fidem, virtutem laboribus, injuriis patientiam, periculis mortem, vulneribus tolerantiam, devotionem poenis, [Col. 0423C] viscerum laceratione constantiam. Mulieres ergo ferunt pro Christo lacrymas; apostoli, diabolo superato et victis hostibus, Christo et victoriam referunt, et triumphum (Luc. XXIV). Verum quod apostoli resurrexisse Dominum mulieribus nuntiantibus, aut non credidisse, aut [f 1Kb] deliramentum judicasse referuntur, graviter nemo arguat: alte dubitat, qui altius credit; decipi non potest, qui non est [g 1Kb] facilis auditui; ignavus nimis est, qui post exemplum invenitur incautus; rudis miles ad aciem concurrit, qui causam belli nescit, vim bellatoris ignorat; peritia est, non est segnities, cum sensim miles veteranus incedit. Sic [Col. 0424A] Adam novus cito cecidit, dum cito credidit; et dum facile dat aures ad mulieris auditum, se suosque posteros pessimo addixit inimico: at [h 1Kb] veteranus Petrus feminam non facile audit, feminis nuntiantibus credit tarde, et ut veteranus deliberat, ne ut puer incurrat. Denique ubi duo ex discipulis, qui post resurrectionem Christum meruerunt itineris habere collegam, reversi, nuntiabant Dominum se vidisse, apostoli quod audiunt non delirium judicant, sed virile: dant aures, ora figunt, aperiunt oculos, corda pandunt, et quae dicuntur sic commendant sensibus, ut post cunctationis aestus sitienter bibant auditum fidei de flumine, quod collegarum lingua fundebat. Sicut ardorem sitis frigida pocula restinguunt et refrigerant, ita mentis auditus laetior fit post moerorem. [Col. 0424B] Fratres, quis causas capere Dominicae nativitatis potest? Dominicae resurrectionis negotium existimare quis meretur? Ista cogitare, capere, existimare nisi qui ab ipso Deo acceperit, non valebit: quod Creator rerum femineo creatur partu, quod mundi Dominus in servitute videtur humana, quod pastor omnium pastu indiget; reis quod addicitur, qui absolvit universos; quod punitur vita saeculi, quod mortuorum moritur suscitator, quod claudens omnia sepulcro clauditur, quod supernorum Dominus apud inferos invenitur. Qui ergo ista capere potest, apostolorum cunctationes, trepidationes, timores, fugas, latebras profunde judicans non miratur. Ergo, fratres, quod apostoli dubitant, quod ista tam tarde tanta credulitate suscipiunt, non miremur nos, qui hucusque non [Col. 0424C] credimus, sed oremus ut de his tantum sentire mereamus quantum dederit ille qui divina hominem sentire largitur. Quod remansit de serie lectionis, Deo juvante, proximo sermone perscrutabimur.



SERMO LXXX. De Christi Resurrectione et secunda manifestatione facta mulieribus a monumento regredientibus.

Sermone proximo, quia primam partem perstrinximus lectionis, hodie quae sunt in sequentibus audiamus. Respondens, inquit, angelus dixit mulieribus: Nolite timere vos, scio enim quia Jesum, qui crucifixus est, quaeritis, non est hic; surrexit enim sicut dixit; [Col. 0425A] venite, videte locum ubi positus erat Dominus (Matth. XXVIII). Putasne Petri, Joannis, discipulorum omnium absentia [a 1Kb] objurgatur, castigatur ignavia, quod resurgenti Christo mulieres primae solae pervigiles ardenter occurrant; ipsa etiam [b 1Kb] virilis portio sic notatur, ut ad resurrectionis gloriam muliebris praecurrat infirmitas? Absit, fratres, est istud causa, non casus; mysterium, non eventus; ordo, non culpa: nam mulier hic virum sequitur, non praecedit, ubi [c 1Kb] vir resurgit in Christo. [d 1Kb] Sentias ergo Petrum non mulieribus cessisse, sed Christo; non ancillae, sed domino; sacramento, non somno; ordini, non timori: denique jam [e 1Kb] vir erat in Christo quando ad mulieres angelus venit, ut [f 1Kb] quantum praecellit Dominus angelum, tantum vir mulierem praecederet in honore. [Col. 0425B] Nolite timere vos. Quia bonos amor possidet, malos pavor; et impios timor terret, pios solatur affectio. Nolite timere vos. Hoc est dicere: Timeat Judaeus qui tradidit, Pilatus qui addixit, qui illusit miles, quae crucifixit impietas, crudelitas amara pocula quae propinavit, [g 1Kb] saevitia quae obsedit sepultum, perfidia quae emit mendacium, fidem quae vendidit, inhumanitas quae Dominum suum resurrexisse dolet, non dolet occidisse: vos autem gaudere convenit, non timere, quia resurrexit quem quaerebatis mortuum, vivit quem lugebatis occisum. Scio enim, quia Jesum, qui crucifixus est, quaeritis. Hoc est, quid quaeritis [h 1Kb] viventem cum mortuis? vitam quid quaeritis in sepulcro? Ite potius ad occursum viventis: et jam nolite concurrere ad morientis obsequium. Scio quia [Col. 0425C] Jesum, qui crucifixus est, quaeritis: non est hic. Sic dixit angelus, quia aperuit ob hoc sepulcrum, non ut inde exiret Christus, qui ibi jam non erat, sed ut ibi Christum jam non esse monstraret. Surrexit sicut dixit. Gemina virtus est: et redire a mortuis, et futura praescire. Venite, videte locum ubi positus erat Dominus. Venite, mulieres, venite, videte ubi Adam posuistis vos: ubi sepelistis hominem, ubi virum vestro consilio contrusistis, per quod fecistis [i 1Kb] pro servis ipsis Dominum sic jacere, et intelligite erga vos [Col. 0426A] tantam magnitudinem veniae, quanta fuit Domino injuriae magnitudo. Venite, videte locum ubi positus erat Dominus. Virtus angelica esse Dominum qui crucifixus est, confitetur: et infirmitas humana discutit, [j 1Kb] utrum sit Dominus qui resurgit? Christus sic humanas suscepit passiones, ut totum quod divinitatis est, non amittat. Et euntes cito, dicite discipulis ejus, quia surrexit, et ecce praecedet vos in Galilaeam: ibi eum videbitis. Neque hic mulieribus apostoli postponuntur, sed mulier absolvitur a reatu, dum portat vitae, portat resurrectionis auditum, quae auditum mortis portaverat et ruinae. Et euntes, inquit, cito de monumento cum timore et gaudio magno. Mulieres intrant sepulcrum, ut fierent sepulturae participes, sociae passionis; exeunt de sepulcro, ut ante fide surgerent [Col. 0426B] quam resurgerent carne. Exeuntes cum timore et gaudio magno. Et ubi est, nolite timere. Quia timor non ablatus est, sed mutatus; timor abscesserat de reatu, sed de servitio manebat; malus timor culpae, bonus reverentiae timor: Adam datum perdiderant, ne perderent [k 1Kb] ipsum redditum pertimescebant. Cum timore et gaudio magno. Scriptum est: Servite Domino cum timore et exsultate ei cum tremore (Ps. II). Cum timore et gaudio magno. Quia timor Domini sanctus permanet in saeculum saeculi (Psal. XVIII). In sanctitate ergo manet, qui Dei permanet in timore. Currebant nuntiare discipulis ejus, et ecce occurrit eis Jesus dicens, Avete. Fideliter currentibus occurrit Christus, ut quod fide crediderant, agnoscerent visu: et firmaret praesentia, quas adhuc trepidas habebat [Col. 0426C] auditus. Occurrit eis Jesus, dicens, Avete. Occurrit ut Dominus, salutat ut parens; affectu animat, servat timore; salutat, ut per amorem serviant, non fugiant per timorem. At illae accesserunt, et tenuerunt pedes ejus. Haberi se voluit, qui passus est se teneri. Accesserunt, et tenuerunt pedes ejus. Ut scirent [l 1Kb] in capite Christi virum esse, se esse in pedibus Christi: et datum sibi virum sequi, non praeire per Christum. Dicit eis, Nolite timere. Quod dixerat angelus, dicit et Dominus, ut quas firmaverat angelus, Christus [Col. 0427A] redderet firmiores. Sed ite, dicite fratribus meis, ut eant in Galilaeam, ibi me videbunt. Resurgens a mortuis, Christus resumpsit hominem, non reliquit: vocat ergo fratres, quos corporis sui fecit esse germanos; vocat fratres, quos Patris sui adoptavit in filios; vocat fratres, quos benignus haeres sibi praestitit cohaeredes. Sed resurgente Christo impietas qualiter resurgat audite: Ecce venerunt quidam de custodibus in civitatem, et nuntiaverunt principibus sacerdotum omnia quae facta fuerant. At illi congregati cum senioribus consilio accepto, pecuniam copiosam dederunt militibus dicentes, dicite, quia venerunt nocte discipuli ejus, et furati sunt eum dormientibus nobis. Qui dant pecuniam, non perdenda comparant, sed servanda; Judaei, vendente Juda, emerunt, ut perderent Christum; [Col. 0427B] nunc pecuniam copiosam, ut se legem, templum, patriam perderent, effuderunt. Viri sanguinum, et dolosi, statuunt pretium falsitatis, perfidiae conficiunt instrumentum, commercio crudeli fraudem fidei, veritatis latrocinium nundinantur: corrumpunt milites, ut furtum vocent quod erat resurrectionis arcanum: Venerunt discipuli ejus nocte, et furati sunt eum. Non contenti interfecisse magistrum, quomodo discipulos possent perdere moliuntur, discipulorum crimen esse faciunt virtutem magistri. Venerunt nocte discipuli ejus, et furati sunt eum. Plane amiserunt milites, perdiderunt Judaei; sed discipuli magistrum suum, non furto, sed fide; virtute, non fraude; sanctitate, non crimine; vivum, non mortuum sustulerunt: hinc est, quod [a 1Kb] in Galilaeam, ut eum possint [Col. 0427C] videre, mittuntur, quia Deus in loco perfidiae non videtur. Quod autem dixit: Data est mihi omnis potestas in coelo et in terra. Qui ipse in se sibi dederit, hoc declarat, probante Apostolo, cum dicit: Deus erat in Christo mundum reconcilians sibi (I Cor. V). Filius Dei Virginis filio, Deus homini, divinitas carni contulit, quod semper cum Patre possedit, et Spiritu. Et ideo ait: Ite, baptizate omnes gentes in nomine Patris et Filii, et Spiritus sancti. Ut omnes gentes potestas una, eademque [b 1Kb] recrearet ad salutem, quas crearat ad vitam. Et ecce, inquit, ego vobiscum sum omnibus diebus usque ad consummationem saeculi. Est semper nobiscum, qui cum Patre est semper, et veniet nobis per hoc quod assumpsit ex nobis. Et quid plura, fratres? Quod nascitur, quod patitur, [Col. 0427D] quod resurgit, quod accipit, non est, non est necessitatis suae, nostrae est hoc salutis.



SERMO LXXXI. De quinta Christi manifestatione facta discipulis, cum Thomas abesset.

Dum rebellis Judaea Creatorem suum debellare [Col. 0428A] contendit, et in auctoris sui necem levat impias manus, terris abstulit pacem, concordiam rerum solvit, elementorum sic foedus rupit, ut mundum totum ad chaos [c 1Kb] revocaret antiquum: denique diem fugat, noctem invadit, lucem tenebris, coelum rebus aufert, facit tremere terram, miscet mortuos vivis, inferos, superosque confundit, et dissipato ordine in creatoris injuriam pacificum nil penitus, amicum penitus nil reliquit. Hinc est quod reversus ab inferis Christus, ut rebus pacem reddat, exclamat: Pax vobis. Dum haec loquuntur, inquit, discipuli, Jesus stetit in medio eorum, et dicit eis: Pax vobis. Bene addit vobis, quia jam terra steterat, dies redierat, sol recurrerat, et ordinem suum compago mundi redditum jam tenebat. Discipulis autem manebat adhuc bellum, [Col. 0428B] et collidebat eos acriter fidei perfidiaeque conflictus. Non sic terram, sicut discipulorum cordi turbo concusserat passionis: et ideo animos eorum credulitatis et incredulitatis acies pertinaci dimicatione vastabat: insistebant mentibus eorum cogitationum catervae, et excursibus desperationis ac spei, robusta licet pectora, rumpebantur. Inter miracula innumerosa signorum Christi, et multimoda passionis ejus genera, inter deitatis insignia, et imbecilla carnis, inter mortis damna, et dona vitae, discipulorum sensus, mentesque ferebantur: nunc spiritus eorum tollebatur ad coelum, nunc eorum animae collidebantur in terram; et in intimis eorum tali procella saeviente, portum quietis nullum, nullam stationem pacis poterant invenire. Hoc videns scrutator pectorum [Col. 0428C] Christus, qui jubet ventis, procellis imperat et solo nutu tempestates tranquillitate commutat, mox eos sua pace confirmat, dicens: Pax vobis, ego sum, nolite timere. Ego sum crucifixus ille, mortuus, sepultus. Ego sum. Per me Deus, per vos homo. Ego sum. Non spiritus in figura carnis, sed ipsa veritas in carne. Ego sum. Ego ex mortuis sum vivus, ex inferis sum supernus. Ego sum, quem mors fugit, inferna tremuerunt: tartarus Deum confessus est, cum pavescit. Nolite timere, Petre, quod negaveris, quod fugeris tu, Joannes, quod deseruistis omnes, quod infidelibus de me totis cogitationibus judicastis, quod adhuc non creditis, me videntes (Matth. XXVI; Marc. XIV). Nolite timere, ego sum. Qui vos per gratiam vocavi, elegi per veniam, pietate sustinui, charitate [Col. 0428D] portavi, et modo vos sola bonitate suscipio, quia culpas videre nescit Pater cum Filium recipit, suos affectio cum resumit. Conturbati, inquit, et conterriti existimabant se spiritum videre. Quare? quia clausis ostiis [d 1Kb] intraverat Dominus. Discipuli ergo consternati moeroris somno, dabant Christo non quod [Col. 0429A] potest divina virtus, sed quod natura recipit humana. Putabant se spiritum videre (Luc. XXIV). Namque spiritus hominis in utero septa transit, penetrat muros, ut clauso corpore intret corpus inclusum: sic anima quando dat vitae finem, a corporis dulci contubernio cum recedit, domorum claustris, mundanis obstaculis non tenetur: substantia coelestis terrenis ergastulis nescit includi, juxta illud: Spiritus nescis unde veniat, aut quo vadat (Joan. III). Discipuli ergo post resurrectionem clausis ostiis Domino ingresso reportasse eum soliditatem corporis non credebant, in imaginem carnis solam rediisse animam suspicantes, ut dormientibus solent corporeae imagines apparere. Existimabant se, inquit, spiritum videre. Ergo, sicut diximus, in discipulis non sedabantur cogitationum [Col. 0429B] bella, sed magis magisque cogitationum bella crescebant, et tumultus mentium ipsis etiam visionibus augebatur; et unde resurrectionis asserebatur fides, inde totius cunctationis scrupulus nascebatur. Quod venerat, erat res; quod clausis ostiis intraverat, fides non erat: non erat fides, sed virtus erat; humanum non erat, sed homo erat, ut esset verum corpus in deitatis potentia, [a 1Kb] non inanis carnis species in resurrectionis injuriam. Ergo ad comprimendos ex hoc nascentes conflictus cogitationum, respondit Christus: Quid turbati estis? et cogitationes ascendunt in corda vestra? Bene ascendunt, non descendunt: quia depressae carnis pondere cogitationes humanae ad altum Dei mysterium conantur ascendere, et conatibus in ipsis franguntur, ruunt, deponuntur ad terram, nisi [Col. 0429C] ille juverit, qui donat homini cogitare divina. Quid turbati estis? et cogitationes ascendunt in corda vestra? Videte manus meas et pedes. Videte, hoc est dicere, Vigilate. Quare? Quia non est somnium quod videtis. Videte manus meas et pedes. Quia gravatis oculis caput adhuc respicere non potestis; videte carnis vulnera, quia Dei opera non videtis, considerate [b 1Kb] inimicorum titulos, quia Dei adhuc non considerastis insignia, palpate, ut vel manus fidem faciat, quia videns oculus, sic caecatur: oculus non videt, videat tactus; digiti vestri intrent vestigia clavorum, manus vestrae alta vulneris exquirant, aperite manuum foramina, sulcate latus, renovate vulnera, quia negare non possum discipulis ad fidem, quod inimicis in poenam saevientibus non negavi; palpate, palpate, et usque [Col. 0429D] ad ossa inquisitores ardui pervenite, ut vel ossa carnis astruant veritatem, et me esse ipsum vel vulnera servata testentur. Rogo quare me resurrexisse non creditis, qui innumeros [c 1Kb] mortuos sub vestris [Col. 0430A] oculis suscitavi? Nisi forte virtus quae aliis adfuit, mihi defuit, juxta illam vocem quae mihi pendenti insultavit [d 1Kb] in cruce, dicens: Alios salvos fecit, seipsum salvum facere non potest: si rex Israel est, descendat de cruce, et credemus ei (Matth. XXVII). Et quid est majus, excussis clavis descendere de cruce, aut ab inferis calcata morte conscendere? Ecce et meipsum salvum feci, et ruptis inferni vinculis ad superna conscendi, et tamen neque apud vos fidem meae deitatis inveni. Aut forte triduana mors abnegat fidem credendi? Nonne quatriduanum Lazarum jam fetentem vobis coram vocavit ab inferis vox mea, mea jussio revocavit ad vitam (Joan. XI)? Et si servus quatriduanus surgit, cur triduanus Dominus non resurget? Adhuc autem illis non credentibus prae gaudio [Col. 0430B] et mirantibus. [e 1Kb] Votiva gaudia et cum data fuerint, vix creduntur; optata cum perveniant, dant stuporem: hinc est quod apostoli resurrectionem Christi celeriorem quam speraverant admirantur; et quod credunt tardius, non est perfidiae, sed amoris, scrutantes enim taliter fidem non abnegant, sed requirunt; et dum intendunt altius, verum esse quod intuentur exoptant. Fratres, discipulos ad ista tardos, stupidos ad tanta, non perfidiae timor, sed causae praestitit magnitudo; visa non videre, nescire scita, credita non credere, non incredulitas facit, sed miraculum singulare. Fratres, ad virtutes natura est nimis infans, quae nisi per Deum creverit, capere matura non potest, non valet perfecta sentire. Deus ergo quod per nos non possumus, ipse nos capere per se, et sentire concedat.



SERMO LXXXII. De Christi resurrectione, et quarta manifestatione facta duobus euntibus in castellum.

Quoniam Matthaeus sanctus jam nobis quae de resurrectione Domini cognoverat salutariter indicavit, hodie quid etiam beatus referat Marcus audiamus. Et cum transisset, inquit, sabbatum, Maria Magdalena, et Maria Jacobi et [f 1Kb] Salome, emerunt aromata, ut venientes ungerent Jesum (Marc. XVI). Mulieres hoc loco feminea devotione discurrunt, quae non ut viventi fidem, sed ut mortuo unguenta deferunt ad sepulcrum, et ut sepulto parant moeroris obsequia, non ut resurgenti divinorum gaudia triumphorum. Mortem Christus, ut mors moreretur, accepit; Christus dum occiditur, illud quod omnes occidebat occidit, sepulcrum [Col. 0430D] Christus infernum patefacturus intravit. Soluta ergo lege tartari, et inferni carcere destructo, et ipso mortis imperio perempto, jam Christus non est ungendus ut mortuus, sed adorandus ut victor. Mulieres [g 1Kb] pernoctant, [Col. 0431A] vigilant, insomnes agunt, obscura penetrant erumpentis aurorae: unde etiam lucem dubiam non minus cordis videntur sustinere quam corporis. Et valde mane, inquit, una sabbatorum, veniunt ad monumentum orto jam sole. Si valde mane, quomodo orto jam sole? Sic nescit evangelista quid dicat? Evangelista quid dicat scit, sed quid audiat, qui non didicerit nescit, non est erroris ista relatio, veritatis est: nec lapsum patitur sermonis humani, sed rei gestae coelitus aperit veritatem. Dixerat: Ab hora sexta, usque ad horam nonam tenebrae factae sunt (Marc. XV); ergo [a 1Kb] sol qui praeter horam ut Domino compateretur abscesserat, claritate cum resurgeret Dominus ante tempus occurrit: et qui ut suo commoreretur auctori, ipsam meridianam suam mortificaverat claritatem, [Col. 0431B] ut consurgeret auctori suo, evictis tenebris, antelucanus erupit. Valde mane. Quia tunc sol ut mane faceret [b 1Kb] manicavit; et qui ante noctem fugerat, nunc ipse noctem praevenit fugaturus, ut reddat luci nox horas quas terror Dominicae passionis invaserat. Dicebant, inquit, ad invicem: Quis revolvet nobis lapidem ab ostio monumenti? Ab ostio monumenti, an cordis? a sepulcro, an ab oculis? Mulieres, obseratum est pectus, oculi sunt clausi: et ideo patefacti sepulcri gloriam non videtis, oleum non corpori Dominico, sed lucernae cordis vestri, si videre desideratis, infundite, ut luce fidei pateat quod clauditur incredulitatis obscuro. Et respicientes, inquit, viderunt lapidem revolutum, erat quippe magnus valde. Plane magnus, et magnus valde, et plus jam magnus merito [Col. 0431C] quam forma, qui creatoris mundi corpus et claudere et operire suffecit. Et introeuntes monumentum, viderunt juvenem sedentem a dextris, coopertum stola candida. Introierunt sepulcrum, ut consepultae Christo, Christo consurgerent de sepulcro, et impleretur illud Apostoli: Consepulti estis ei in baptismo, in quo et resurrexistis (Colos. II). Vident juvenem, ut cernerent nostrae resurrectionis aetatem; vident juvenem, quia nescit resurrectio senectutem, neque aetates recipit aeterna perfectio. Homo ubi nescit nasci, mori nescit; et ubi nasci morique nescit, ibi aetatum nec admittit detrimentum, nec indiget incrementis. Vident juvenem sedentem a dextris, quia resurrectio recipit nil sinistrum. Vias, inquit, quae a dextris sunt, novit Dominus (Prov. IV juxta LXX). [Col. 0431D] Et, Tunc statuet justos ad dexteram suam (Matth. XXV, juxta LXX). Orate, fratres, ut et nos moriamur vitiis, sepeliamur temporalibus pompis, ut aeternitati resurgamus [Col. 0432A] in Christo, et a dextris positi mereamur audire: Venite, benedicti Patris mei, percipite regnum quod vobis paratum est ab origine mundi (Matth. XXV). Coopertum stola candida. Stola ista non ex mortali vellere, sed ex virtute vitali; splendens coelesti lumine, non colore terreno; et clara Creatoris munere, non arte fullonis, dicente Propheta: Amictus lumen sicut vestimentum (Psal. CIII), et de justis: Tunc justi fulgebunt sicut sol (Matth. XIII). Terreni terrenis velati sunt vestimentis; et ideo sicut novitate splendent, ita vetustate sordescunt: coelestes vero amictu coelestis luminis ambiuntur, et a terreno squalore suspensi, nec foedantur vetustate umquam, nec ullis sordibus obscurantur; sed vestes quas semel dederit resurrectio, perpetuo lumine vestiuntur. At illae exeuntes [Col. 0432B] de monumento, fugerunt; invaserat enim illas tremor et pavor. Angelus sedet in monumento, de monumento fugiunt mulieres; quia ille de coelesti substantia confidit, turbantur istae de conditione terrena. Sepulcrum qui mori non potest timere nescit; mulieres autem et de facto tremunt, et sepulcrum sicut mortales adhuc mortaliter expavescunt: hinc est quod nemini quidquam dicunt. Et nemini quidquam dixerunt. Quia mulieribus audire, non loqui datum est; discere datum est, non docere, dicente Apostolo: Mulieres in Ecclesia taceant (I Cor. XIV). Denique eadem Maria postea et vadit, et nuntiat, sed jam non feminam, sed Ecclesiam gestans, ut ibi sicut femina taceat, hic ut Ecclesia enuntiet et loquatur. Post haec, inquit, duobus ex his ambulantibus ostensus est. Quare non tribus, [Col. 0432C] quare non quatuor, sed duobus? Quia duobus populis, id est, gentibus et Judaeis, resurrectionis fides hic praedicanda monstratur: unde, sicut diximus, probatur in duabus feminis, [c 1Kb] ut in discipulis duobus Ecclesiam unam figurari. Ostensus est in alia effigie. Nemo putet Christum sua resurrectione sui vultus effigiem commutasse, ut qui in vulnere erat ipse, alter esset in vultu; [d 1Kb] sed mutatur effigies, dum efficitur ex mortali immortalis, et ex corruptibili incorruptibilis, ut hoc sit mutasse substantiam, non mutasse personam, et acquisivisse vultus gloriam, non vultus notitiam perdidisse. Et ne festinus sermo aut fugiat, aut transvolet quaestiones, quod sequitur proximo sermone, Domino revelante, innotescamus.


[Col. 0432D]
SERMO LXXXIII. De nona Christi manifestatione facta recumbentibus undecim discipulis.

Hodie beatus evangelista sic retulit apostolos in [Col. 0433A] ipso crucis tempore [a 1Kb] mensis deditos inhiantes epulis, conviviis occupatos, Dominicae passionis oblitos. Recumbentibus, inquit, illis undecim, apparuit Dominus (Marc. XVI). Recumbentibus, ubi? ad sepulcrum Domini, mox ad mensam servi? Haec est servorum fides? haec discipulorum charitas? hic Petri ardor? haec est Joannis de ipso Christi pectore assumpti dilectio? haec est tanto tempore, tantis donis, virtutibus tantis, affectio conquisita, ut [b 1Kb] in ipso articulo passionis, calente adhuc morte, recenti adhuc funere, exsultantibus inimicis, insultante Judaea tota, discipuli [c 1Kb] toto tori cultu, totaque discumbentium voluptate pranderent? [d 1Kb] Moysi mortuo assistunt angeli (Judae 9), agit sepulcri curam Deus ipse: Judaica castra sistuntur, dissimulatur iter, horrida eremi statio [Col. 0433B] duratur, indicitur triginta dierum planctus, et longo lamentationis obsequio servile funus honoratur (Deut. XXXIV); et Christus verus unus Dominus, creator rerum, redemptor omnium, post illam tragicam passionem, post mortem, et mortem crucis, triduanus a discipulis lacrymas non meretur? Terra tremit, turbatur tartarus, scinduntur saxa, monumenta dissiliunt, sol fugit, dies sepelitur, fit nox totum, et soli discipuli alto [e 1Kb] sigmate, choro uno, toto otio, deliciis securi epulantur; et hoc, fratres, reversus ab infernis ipse sic magister invenit: Recumbentibus ergo illis undecim, apparuit Dominus et exprobravit incredulitatem eorum, et duritiam cordis, quia his qui viderant eum resurrexisse non crediderant? Ad haec, Petre fidelis, Petre devotissime, quid dicemus? Recumbentibus [Col. 0433C] illis. Numquid prandentibus? Fratres, hoc [f 1Kb] non erat discumbere, sed jacere; nec convivii erat chorus ille, doloris erat ille conventus; ibi panis non erat gaudii, sed moeroris; ibi crucis felle, non vini dulcedine pocula miscebantur. Erant, inquit, clausi propter metum Judaeorum (Joan. XX). [g 1Kb] Si metuentes, si clausi, certe non prandentes; et si non prandentes, non erat domus illa, sed carcer; illud sigma non erat, sed sepulcrum: tunc tota ad discipulos poena Dominicae transierat passionis; et non [Col. 0434A] solum lateribus eorum, sed et cordibus doloris lancea tota figebatur; tunc tristitiae clavis affixae manus eorum, pedesque tenebantur; tunc illis acetum, tunc fel amaritudo Judaica propinabat; tunc illis sol occidit, dies fugit; tunc illorum mentes animasque nox profundissima possidebat; tunc illos in perfidiae scopulos, in naufragium fidei cogitationum tentatio saevissima collidebat; tunc desperatio, quae est inter omnia mala pejor, et in adversis venit semper extrema, funereis illos sternebat sepulcris. Unde, sicut diximus, non discumbentes, non epulantes eos Dominus, sed jacentes invenit, sed sepultos: et ideo exprobrat incredulitatem eorum, quia tantum crediderant desperationi, ut resurrectioni praedictae a Domino nil crederent, [h 1Kb] a servis non crederent nuntiatae; [Col. 0434B] atque in se nihil fidei relinquerent et salutis, sed saeculo mortui, sepulti mundo, unam domum illam, unum sibi esse omnes crederent jam sepulcrum. Hinc est quod eos Dominus videns exemisse se mundo, ad mundum revocat, remittit in mundum, dicens: Ite in mundum universum, praedicate Evangelium universae creaturae. Venite in mundum, ut qui putatis vos in uno omnes domicilio jam jacere, subjacere vobis omnem mundum repente videatis. Venite in mundum universum, praedicate Evangelium universae creaturae. Hoc est dicere, estote vos spes omnibus, qui vobis ipsis desperationis causa fuistis; et incredulitas vestra quanta sit tunc probate, cum videritis auditui vestro mundum credere, qui credere vestro visui non potuistis; et cordis vestri quanta sit [Col. 0434C] duritia tunc scitote, cum senseritis, non viso me, orbe toto gentes ferocissimas me fateri, quem positum vestris in oculis vos negastis. Videbitis in terra divisos, clausos insulis, pendentes rupibus, solitudine remotos, [i 1Kb] magorum sciolos, [j 21Kb] Graecorum querulos, [k 1Kb] Romanorum peritos fidem fide sola quaerere, quam manu, digito, sulcatis meis vulneribus vos quaesistis. Sed quia meae Passionis, meae mortis, meae resurrectionis vos mitto testes, altius vos ista perscrutatos esse concedo, dummodo [l 1Kb] cunctatio vestra fiat eis qui [Col. 0435A] vobis credituri sunt firmamentum. Qui crediderit, inquit, et baptizatus fuerit, salvus erit. Fratres, quod est anima corpori, hoc est baptismati fides: hinc est, quod qui generatur ex fonte, ex fide vivit: Justus, inquit, ex fide vivit (Rom. I). Moritur ergo omnis quicumque fuerit sine fide. Qui crediderit. Quia Trinitas Deus unus est, quia in Patre et Filio et Spiritu sancto una est tota aequalitate majestas, quia Deitas [a 1Kb] Trinitate distincta est, non est unitate confusa, sed Deitate una est, est trina personis; quia Deus Trinitatis nomen est; quia Pater et Filius non censendi sunt ordine, sed aestimandi sunt charitate; quod Spiritus sanctus non est habendus inferior, plus, minusve, non ut exterior habendus est plus, minusve, quia nescit exteriora Divinitas; quia Christus sic homo [Col. 0435B] factus est ut quod Deus est permanet, sic est mortuus ut mortuos totis saeculis sua resuscitaret ex morte; quod non sibi resurrexit ille, sed nobis; quod nos coelo intulit, dum se sustulit coelo; quod sedet [b 1Kb] ad auctoritatem Judicis, non ad requiem fatigati; quod veniet non loco, qui ubique est ad movendum, neque ut mundum suum teneat, qui totum possidet mundum, sed ut mundus jam semper visionem sui mereatur auctoris. Credat homo etiam peccatorum remissionem, quia coelestis regio cum sit latissima, non capit peccatorem; neque de suorum desperet homo magnitudine peccatorum, quia si est, quod Deus donare non potest, omnipotens non est. Credat et carnis resurrectionem, ut sit homo ipse [c 1Kb] qui resurgit, ut accipiat ipse qui peccat poenam, ipse praemium [Col. 0435C] qui laborat. Credat aeternam vitam, ne locum habeat mors secunda. Quod autem de humanis corporibus daemones, id est, hostes effugantur antiqui; quod ex uno ore varius effunditur sermo linguarum; quod [d 11Kb] tacti per Christum nesciunt sua venena serpentes; quod venenata pocula bibentes non valent nocere per Christum; quod morbi corporum fugantur Christum praedicantis ad tactum, est, fratres, summum credulitatis indicium. Signa, inquit, credentes haec sequentur: In nomine meo daemonia ejicient, linguis loquentur novis, serpentes tollent, et si quod mortiferum biberint, non nocebit eis; super aegros manus imponent, et bene habebunt. Homo ergo, esto tibi [Col. 0436A] per fidem medicus, ne cogaris extraneis medicis tuo dispendio subjacere, et [e 1Kb] chare quod gratis possides comparare. Orate, fratres, ut et in praesenti medicinam semper fidei sentiamus, et in exspectatione Christi positi in adventu ejus securi de nostra conscientia gloriemur.



SERMO LXXXIV. De quinta Christi manifestatione facta discipulis, cum abesset Thomas, deque sexta, cum adesset.

Diebus quadraginta, quibus post resurrectionem suam Dominus diverso modo refertur, et creditur suis apparuisse discipulis, haud immerito sermone ipsis lectionibus, ipsis deservit, et nititur sacramentis, ut Dominicae Passionis moerorem multiplici resurrectionis [Col. 0436B] indicio perfectum vestrae charitatis convertat in gaudium; et qui ante per virtutem suam nostro resurrexit in corpore, nunc etiam per fidem nostris resurgat in cordibus. Et cum esset sero die illa una sabbatorum, et fores essent clausae, ubi erant discipuli congregati propter metum Judaeorum, venit Jesus, et stetit in medio eorum (Joan. XX). Cum esset sero: erat plus moerore quam tempore, sero est moeroris et tristitiae nubilo mentibus obscuratis. Sero erat. Quia etsi crepusculum dederat aliquod resurrectionis indicium, necdum tamen eis Dominus refulserat plena sui luminis claritate. Et cum fores essent clausae, ubi erant discipuli congregati propter metum Judaeorum. Magnitudo terroris et facinoris tanto turbine discipulorum [f 1Kb] domum simul et corda concluserat, et ita [Col. 0436C] totum luminis abdicarat ingressum, ut magis magisque moerore sensibus occupatis caeca noctis augeretur offusio. Nullae noctis tenebrae caligini moeroris et formidinis comparantur, quia nullo possunt aut consolationis aut consilii lumine temperari. Audi prophetam: Timor et tremor venerunt super me, et operuerunt me tenebrae (Psal. LIV).Et cum fores essent clausae, ubi erant discipuli congregati propter metum Judaeorum, venit Jesus, et stetit in medio eorum. Rogo, cur dubitatur clausi corporis arcanum, et obseratum tota integritate domicilium virginale absoluta Divinitas potuisse penetrare, quae post resurrectionem corporis nostri [g 1Kb] crassata mysterio, [h 1Kb] foribus ingreditur [Col. 0437A] et egreditur clausis, talique indicio se totius creaturae demonstrat auctorem, cui non obsistit, cui deservit ad omnia creatura? [a 1Kb] Sed si conceptum partumque virginitas excusare suo nescit creatori, si ingressum egressumque clausa janua creatori suo non potest denegare, quemadmodum lapis monumenti, quamvis magnus, quamvis Judaica malitia obsignatus, resurgenti poterat obsistere Salvatori? Sed sicut virginitas et janua claustris suis fidem faciunt deitatis, ita revolutus lapis fidem resurrectionis affirmat, qui nullum [b 1Kb] revolutus Domino suo praeparavit egressum, sed nocte fidei praestat et admittit ingressum. Venit Jesus, et stetit in medio eorum: et dicit eis, Pax vobis. Discipulorum corda fidei et dubitationis, desperationis et spei, defectus et magnanimitatis, continui conflictus [Col. 0437B] praelia sustinebant; talium ergo cogitationum bella inspector praevidens, secretorum pacem primitus se videntibus reddit, ut qui taliter ablatus materiam reliquerat confligendi, redditus oculis eorum causam totam certaminis amputaret. Gavisi sunt, inquit, discipuli viso Domino. Gavisi sunt: quantum post tenebras gratior lux est, serenitas post tempestatis obscura, tantum est acceptius gaudium post moerorem. Dicit eis iterum, Pax vobis. Quid repetitae pacis largitas ista manifestat, nisi quia quietem, quam sensibus indixerat singulorum, vult etiam inter eos repetitae pacis donatione servari: quos utique non modica habituros esse noverat in posterum de sua cunctatione certamina, dum unus se in fide perstitisse jactaret, dubitasse alter moereret. Ut ergo et arrogantis [Col. 0437C] jactantiam tumoremque resecaret, et ejus qui infirmatus fuerat sanaret et excluderet passiones, causae, non discipulis, quidquid acciderat pius moderator ascribens, imperio pacis suae bella nascitura compressit: ne alter alteri improperaret, quod ipse cui totum debebatur, donaverat in futuro. Petrus negat, Joannes fugit, Thomas dubitat, cuncti relinquunt (Matth. XXVI, Marc. XIV, Joan. XX): quibus nisi pacem suam Christus dedisset, et Petrus qui primus erat omnium putaretur inferior, et sequens [Col. 0438A] indebite forsitan tolleretur adversus primum. Sicut misit me Pater, sic et ego mitto vos. [c 1Kb] Missi sermo non minorat Filium, sed declarat, quia non mittentis potestatem hic, sed [d 1Kb] missi voluit intelligi charitatem, cum dicit: Sicut misit me Pater. Non Dominus, sed Pater. Sic et ego mitto vos. Non auctoritate adhuc jubentis, sed toto diligentis affectu: mitto vos ad tolerantiam famis, ad onera vinculorum, ad squalorem carceris, ad perferenda omnia genera poenarum, ad sublevandum cunctis exsecrabile mortis jugum, quae omnia charitas utique humanis mentibus imperat, non potestas. Quorum remiseritis peccata, remittuntur eis; et quorum retinueritis, retenta sunt. [e 1Kb] Dedit potestatem remittendi peccata, qui insufflatione sua infudit ipsum cordibus eorum et largitus est Remissorem. [Col. 0438B] Haec cum dixisset, insufflavit eis, dicens: Accipite Spiritum sanctum: quorum remiseritis peccata, remittuntur eis. Ubi sunt qui per homines hominibus remitti peccata non posse praescribunt; [f 1Kb] qui semel diabolica impulsione collapsos opprimunt, [g 1Kb] ne se erigant, qui languoribus curam vulneribus crudeli spiritu subtrahunt negantque medicinam; qui peccatoribus redeundi desperationem [h 1Kb] impie insultant? Remittit Petrus peccata, et toto cum gaudio suscipit poenitentes, [i 1Kb] atque omnibus sacerdotibus hanc a Deo concessam amplectitur potestatem, qui post negatio nem nisi poenitentiam repetisset, apostolatus gloriam et vitam pariter perdidisset. Et si Petrus per poenitentiam rediit, quis sine poenitentia subsistit? Thomas autem cum audisset a condiscipulis suis, quod vidissent [Col. 0438C] Dominum, respondit: Nisi videro fixuram clavorum, et misero manum meam in latus ejus, non credam. Cur Thomas [j 9Kb] vestigia fidei sic requirit? cur tam pie patientem, tam dure discutit resurgentem? [k 1Kb] cur ea vulnera, quae manus infixit impia, devota dextera [l 1Kb] sic resulcat? cur latus, quod impii militis lancea patefecit, refodere manus nititur obsequentis? cur dolores persecutorum furoribus irrogatos, famulantis curiositas renovat immitis? cur tormentis Dominum, cur poenis Deum, cur coelestem medicum probaturus de [Col. 0439A] vulnere discipulus sic requirit? Cecidit potestas diaboli, patefactus est carcer inferni, disrupta sunt vincula mortuorum, moriente Domino sunt evulsa monumenta, et resurgente Domino tota mortis est mutata conditio. Ab ipso Domini sacratissimo sepulcro lapis revolutus est, linteamina resoluta sunt, et resurgentis ad gloriam mors fugit, vita rediit, caro amplius casum nescitura surrexit: et cur tibi soli, Thoma, sola vulnera praesentari ad indicium fidei, nimis callidus explorator, expostulas? quid si ista cum aliis abolita fuissent, quod periculum fidei tuae [a 1Kb] curiositas ista peperisset? Nulla pietatis monumenta, nulla Dominicae resurrectionis inveniri aestimas potuisse documenta, nisi manibus tuis sulcares Judaica crudelitate exarata sic viscera? Quaesivit, fratres, pietas ista, exegit ista devotio, [Col. 0439B] ut resurrexisse Dominum nec ipsa in posterum [b 1Kb] dubitaret impietas. Sed Thomas non solum [c 1Kb] cordis sui, sed omnium hominum curabat incertum: et praedicaturus haec in gentibus, quemadmodum tantae fidei astrueret sacramentum exsecutor strenuus perquirebat. Certe prophetia magis quam cunctatio fuit. Nam cur talia peteret, nisi a Domino [d 1Kb] ad indicium resurrectionis suae servata sola vulnera prophetali spiritu cognovisset? Denique sponte praestitit caeteris, quod iste tardius implorat. Venit, inquit, Jesus et stetit in medio et ostendit eis manus et latus. Nam qui ingressus fuerat clausis ostiis, et merito a discipulis spiritus esse putabatur, non aliter ipsum se, nisi ipsa corporis passione, ipsis vulnerum notis, taliter dubitantibus poterat approbare. Denique venit et dicit Thomae: Infer [Col. 0439C] digitum tuum huc, et vide manus meas, et affer manum tuam, et mitte in latus meum, et noli esse incredulus, sed fidelis. Ut effundant toto orbe, [e 1Kb] iterum te aperiente, haec vulnera fidem, quae [f 1Kb] aquam in lavacrum, sanguinem in omnium pretium jam fuderunt. Respondit Thomas et dixit: Dominus meus et Deus meus! Veniant et audiant haeretici: et, sicut dixit Dominus, non sint increduli, sed fideles. Ecce non solum corpus humanum, sed per poenalis corporis passiones, [g 1Kb] Deum et Dominum esse Christum, Thoma vociferante, manifestat. Et vere Deus est, qui [Col. 0440A] vivit ex morte, resurgit ex vulnere: quia talia et tanta cum susceperit, vivit et regnat Deus per omnia saecula saeculorum. Amen.



[h 1Kb] SERMO LXXXV. De ingressu Christi in templum, et Judaeorum admiratione.

Etsi aliqua videntur occulta sui profunditate mysterii, nulla tamen est Ecclesiastici cultus infructuosa solemnitas: divina festivitas non pro nostris est voluntatibus consecranda, sed pro suis est percolenda virtutibus. Christianus animus quae sunt traditione Patrum, et ipsis roborata temporibus, nescit in desperationem deducere, sed venerari ea toto desiderat devotionis eloquio. Jam die festo, ait, mediante, ascendit Dominus in templum (Joan. VII). Quod templum? [Col. 0440B] Nescitis quia templum Dei estis, et Spiritus Dei habitat in vobis (I Cor. III)? Ascendit hodie Dominus nostri pectoris in templum, qui tam clementer nostri corporis descendit in formam: quod autem ascensus Dei fit in humani cordis excelso, beatus propheta asserit, cum decantat: Beatus vir cujus est auxilium abs te, Domine, ascensus tui in corde ejus (Psal. LXXXIII). Jam die festo mediante, ascendit Dominus in templum. Merito die festo mediante ascendit Dominus in templum, quia nobis erat perfectum diem festum praestaturus e coelo: quidquid sublime, quidquid ad coelum tendens in cordibus habebatur humanis, usque ad infernum Dominicae pondus incurvaverat Passionis. Id namque est quod Christus quadraginta diebus residet et remoratur in terris: et, si dici fas est, Patris occursum [Col. 0440C] differt, Patris suspendit amplexum, donec totum se [i 1Kb] revelet, et [j 1Kb] reformet suae ascensionis in gloriam. In cujus ergo templo hic non ascenderit Christus, coelum non ascendet ille cum Christo. Ascendit in templum, et docebat, et mirabantur Judaei, dicentes: Quomodo hic litteras scit, cum non didicerit? Bene mirantur Christum, quod non didicerit scire, quando ipsi probantur quae didicerint et doceant legis praecepta nescire, dicente Domino: Tu es doctor in Israel, et haec ignoras (Joan. III)? Mirantur Judaei jam rebelles, nolunt credere: mirari norunt, detrectant [Col. 0441A] sapere, [a 1Kb] nescire possunt. Mirabantur Judaei, dicentes: Quomodo hic litteras scit, cum non didicerit? Quid virgo peperit derogas, non miraris; quod Deus nostro [b 1Kb] sentit et operatur in corpore abrogas, non fateris; quod caecus videt, surdus audit, claudus currit, surgit mortuus, et tota Christus arcana Dei loquitur, non miraris? hoc solum quod sciat cum non didicerit, hoc miraris? Hic est ipse qui non didicit litteras, sed donavit; hic est qui sensum condidit, per quem litterae finguntur; peritus legis, auctor omnium cur litteras non didicerit, admiratur? Deus utique adest origo cunctorum, qui facit esse quod non fuit; cum non didicerit, docet.

[c 1Kb] Deesse videntur non pauca.



[d 1Kb] SERMO LXXXVI. De annuntiatione et conceptione D. Joannis Baptistae.

Mundanus sermo, ut humano profertur ex sensu, humanis servit et obsecundat ingeniis; divinus vero sermo in potestate dantis est, non dicentis. Audistis quemadmodum Zacharias ille [e 1Kb] summi sacerdotii splendor dum exorat, obmutuit; tacuit pater vocis, Ego, inquit, vox clamantis in deserto (Joan. I); genitor clamoris obmutuit; et egressus silentium retulit, qui [f 1Kb] responsa relaturus intraverat. Videtis ergo quia silentium meum, quod antea contristavit vos, venit [g 1Kb] de antiquo pontificali usu, non de novitatis incursu. Ille ubi sensit linguae suae vincula sui januam clausisse sermonis, imperavit nutu ne quis causas taciturnitatis inquireret, quia coeleste mysterium dicere non didicerat, qui didicerat scire: sed hoc ad tempus, [Col. 0441C] quia sacerdotis differtur sermo, non aufertur; reconditur, non negatur; mysterio suspenditur, non fugatur. Denique Zacharias ipse quod tacet, non est poena, sed signum; non est terrena debilitas, sed coeleste secretum; Deus qui loqui dat, tacere facit; et imperat silentium, qui inserit verbum; dominatur divinus sermo, non servit, quia Deus verbum; et ideo non cum jubetur loquitur, sed cum jubet; [Col. 0442A] non cum exigitur, sed cum donat; non cum cogitur, sed cum venit. Unde, fratres, et cum venit audite, et cum non venit sustinete, et cum se donat accipite, et cum se negat orate; quia hoc doctor accipit, quod meretur auditor. Ergo tam vobis quam mihi [h 1Kb] praeteritus suspensus est sermo, ut profluvium mulieris, et verecundi vulneris causam, et illius pudorem sic nostra verecundia celaret, ut quod illa tacuit, etiam nostro silentio clauderetur (Matth. IX): sed coeptum revertamur ad verbum. Hierosolymitanus fons abundat, cum impellit angelus (Joan. V), non cum sitit auditor; sic sacerdotis sermo exuberat, quando dat Deus, non cum perorat sacerdos. Hinc est quod Zacharias ipse, qui prophetias loquebatur populis, tacet sibi, ut nos ingrati Deo non simus, [Col. 0442B] si nos semel tacere voluit [i 1Kb] quibus semper inoffensum largitus est verbum. Ille non dedignatur a Filio verbum recipere, cui dederat lucem: et vos, filii, orate nobis vocem, ut possitis audire sermonem. Reparate gaudium meum, ut assuetam possitis laetitiam possidere, et implere illud Apostoli: Quis est qui me laetificet, nisi qui contristatur ex me (II Cor. II). Veniat ergo, veniat in medium beatus Zacharias, qui nos tacens pio consolatur exemplo: et silentio suo nos de nostro non sinit tristes esse silentio. Veniat, veniat praecursor verbi, sacerdotii speculum, sanctitatis exemplum, evangelistarum princeps, [j 1Kb] clausula prophetarum. Fuit, inquit, in diebus [k 1Kb] Herodis, regis Judaeae, sacerdos quidam nomine Zacharias (Luc. I). Dum dicitur sub quo rege quis sacerdos sit, temperantur [Col. 0442C] mala: adest semper in moerore solatium, nec consolator deest, cui imminet persecutor. Fuit in diebus Herodis, regis Judaeae, sacerdos quidam nomine Zacharias. Usque ad Herodem Judaicae genti sacerdotalis sanctitas, senum gravitas, patrum pietas praesidebat: jus erat lex divina, ambitio nil ibi, nil temeritas, praesumptio nil valebat, quia gerebatur totum divino ordine, non humano; sed Herodes [l 1Kb] veniens [Col. 0443A] ex gente aliena invasit [a 1Kb] regnum, [b 1Kb] violavit sacerdotium, confudit ordinem, mutavit mores, [c 1Kb] sprevit senes, [d 1Kb] interfecit juvenes, tribus miscuit, delevit stemmata, corrupit genus, tulit quidquid erat et divinae et humanae funditus disciplinae. Sed hoc quid ad Zachariam sanctum? Ne quid ergo tale et in ipso Zacharia crederetur admissum, evangelista cogitur sic referre: Fuit in diebus Herodis, regis Judaeae, sacerdos quidam nomine Zacharias, de vice Abia. [e 1Kb] Quia usque ad ipsum ab atavis, avis, patribus, transfusum genus mansit sacerdotii, tempus legis, sacrificii omnis servata est disciplina, eo quod impietatem regis, iniquitatem temporis, ambitionis rabiem, temeritatis furorem, sacerdotis [f 1Kb] meritum, et vita compesceret. Sed quid sequatur, audiamus. Factum [Col. 0443B] est ut incensum poneret, ingressum in templum Domini, et omnis multitudo populi orabat foris in hora incensi. [g 1Kb] In hora incensi, fratres, jam sol Judaico occumbebat in templo, ut in Ecclesia matutinus exsurgeret, et Judaicae doctrinae instabat vesper, quia Evangelii imminebat aurora; legis obscurabatur dies, ut totus reluceret in gratia. Hinc est quod Zacharias in hora incensi, hoc est, in extremo tempore legalium caeremoniarum prophetali Spiritu incensum infert: offert preces, desideria ingerit, vota commendat, tempus admonet, promissa repetit, [h 1Kb] exigit Christum. Et omnis multitudo orabat foris. Ut ergo populus, qui stabat foris, intromitteretur exorat; quia quos lex adducit ad januam, gratia intromittit in templum. Apparuit, inquit, et angelus Domini, stans a dextris altaris incensi; et videns Zacharias, turbatus [Col. 0443B] est et pavor occidit super eum. Ergo non est mirum si turbatur sacerdos, si stupet doctor, si pavescit antistes, si tacet minima cum videt maxima, si deserit verba cum signa conspicit. Et ne solus Zacharias timuisse videatur, audi alium prophetam dicentem: Domine, audivi auditum tuum et timui, consideravi opera tua et expavi (Habac. III), Qui cum Deo loquitur expavescit; unde loquatur angelus ignorat; et quid tenemus? Unde sacerdos taceat, jam dicamus. Et respondens ei angelus, dixit: Ego sum Gabriel, qui asto ante conspectum Dei, et missus sum ad te haec loqui, et haec tibi evangelizare: et ecce eris tacens, nec [Col. 0444A] poteris loqui. Quae tacentis culpa, si imperat silentium vis jubentis? Ergo et nos tantilli qui tacuimus, quod tacuimus habetote non oblivionis fuisse, sed temporis; divini negotii, non rationis humanae. Ergo tristes non simus, quia, donante Deo, silentium momenti continuato sermone pensabitur, et modicum quid tristitiae nostrae magnum vertetur in gaudium. Gratias ago Deo meo, qui mihi in amoris lucrum vertit damnum sermonis: nam quanta sit in me charitas vestra, pallor prodidit, [i 1Kb] testatus est clamor, ostenderunt lacrymae, oratio effusa monstravit.



SERMO LXXXVII. De eisdem.

Sicut nimio dolore et infirmitate longa luminibus obscuratis, nisi sensim refusa fuerit, fit inimica lux, [Col. 0444B] certe cum solis sit condita lux oculis, solis sit oculis lux amica, per quos utique reliquo corpori vel traditur, vel negatur; ita [j 1Kb] diuturno perfidiae morbo contenebratis mentibus, nisi paulatim fuerit fidei claritas restituta, subito ipso fidei splendore magis perfidiae crassescit caligo, longo usu aut producitur, aut obtunditur semper natura. Hinc est quod Dominus tetro infidelitatis nubilo cordibus jam caecatis, ut irradiaret partus virginei sacramentum, desperatae et annosae sterilitatis ante praemisit conceptum: ut qui videbat post senectutem longam arida membra reviviscere, et transacto curriculo jam vitae veteranae in primam reflorescere pubertatem, atque ipsam naturam [k 1Kb] in occidua aetate ad nascentis servi insignia suscitari, pudicitiae florem, pudoris titulum, castitatis [Col. 0444C] insigne, virginitatis claustra manere post partum crederet posse, auctore ipso ex utero procedente, servari. Et ut praefationi nostrae ac similitudini, quam de oculis sumpsimus vetusto languore defessis, ipsa de qua loquimur modo adsit et astipuletur auctoritas, ac probet oculos hominum nocti male assuetos, obscuratos, promotos sensim revocatos ad lucem, in Joanne Dominus accendit sui luminis et praemisit lucernam, ut degustato lumine in se jam divini Solis jubar ipsum [l 1Kb] perferrent, ipsam deitatis caperent claritatem. Juxta illud quod dictum est de Joanne: Ille erat lucerna ardens et lucens (Joan. V): ut ille densas [Col. 0445A] noctis placido lumine aperiret tenebras, ipse noctis nescium diem jam desiderantibus ad lucem perpetem redonaret. Hinc est quod et magos adhuc noctis incolas, et totis obstupescentes oculis, tenuiter micans stella assuefacit ad lucem et gradatim pertrahit ad ipsum fontem luminis et dierum (Matth. II). Et re vera, fratres, congruit, quia totius anni metas temporum quadriga percurrit, ac nobis Domini nostri natalitia festa revocat, et gaudia jam reducit. Nunc de Joannis ortu, de partu sterilis jam loquamur, ut compendio credulitatis isto, ad illud ubi partus est sine partu, ubi creatur auctor ipse procreantis, ubi nascitur ipsa origo generantis, inter hiemales ac nubibus et nebulis dubias luces, lucerna praevia, stella duce pervenire possimus. Fuit, inquit [Col. 0445B] evangelista, sacerdos quidam nomine Zacharias, et uxor ejus Elisabeth: et non erat illis filius, eo quod esset Elisabeth sterilis, et processissent ambo in diebus suis (Luc. I). [a 1Kb] Sterilitas senectute exaggeratur extrema, et a spe generandi totum subducitur quidquid est corporis et naturae; et ne vel cogitatio sobolis ulla remaneret, ad id perventum est temporis et aetatis, quo transacto calore vitali mortale frigus sterilis jam viscera possidebat, ut genitor ipse cognosceret inde jam per hominem non posse nasci hominem, unde abscesserant res humanae. Sic, sic, fratres, duris hominum praecordiis credulitas [b 1Kb] asseritur, et inseritur fides; et tunc totum divinum creditur, cum fuerit nil humanum. Sorte exiit ut incensum poneret Zacharias ingressus in templum Domini. Bene dixit ingressus in [Col. 0445C] templum: non ingressus templum: quia ipse erat Dei familiarius templum, portans in sui pectoris puritate tota legis arcana et apponens non tam thuris quam purae supplicationis incensum. [c 1Kb] Gratius namque Deus in suo, quam in hominis opere requiescit et non tam libenter odoratur [d 7Kb] Arabicae arboris guttam quam sinceri cordis et pectoris sanctitatem. Apparuit ei angelus Domini, inquit, stans a dextris altaris incensi. Dicere suffecerat, apparuit ei angelus, quid magnopere [e 1Kb] a dextris altaris? Ut esse in sanctis angelis auditor intelligas nil sinistrum, dicente Scriptura. Vias quae a dextris sunt novit Dominus (Prov. IV, juxta LXX). Apparuit ei angelus. Cum jam defecerat totus homo, ut ante Joannes nasceretur ex sterili, quam Christus nasceretur ex Virgine, [Col. 0445D] dictum est de Joanne: Ecce ego mitto angelum meum (Matth. XI). Felix, quae ut in Deum cresceret, in [Col. 0446A] senibus sic defecit natura; felix, quae sterilitatis damna virginea fecunditate mutavit; felix, quae uno concepit in partu quidquid in [f 1Kb] toto orbe confundere deplorabat; felix, quae facta est vitalium [g 1Kb] germinans mater, quae erat ante origo miseranda mortalium, ad dolores pariens cum dolore, ad gemitus edens cum gemitu, ad pericula producens hominem cum periculo generantis, et in ipso ortu occasum nuntians per lamenta et lacrymas; semper devorans partus suos, sciens se tantis moeroribus generare morituros. Pascebatur ergo sterilitate magis natura, ne ipsa fecunditate gravius desaeviret, fletus potius editura quam pignora: quae utique lacrymis, moerore, gemitu, tanto tempore suum quaerebat et interpellabat auctorem, intelligens hoc sibi accidisse per culpam, [Col. 0446B] non esse ab auctore piissimo institutum, cum crearetur. Hinc est quod Dominus conditor ipse naturae viam virginei conceptus, virginei partus, invisibili vestigio et ignoto calle pertransit, et iter humani ortus divino gressu ambulat, non humano, ut nascendo ipsam naturam a servitute mortis, cui taliter addicta fuerat, primitus liberaret, [h 1Kb] et fonte purgato supernam rivulis redderet puritatem. Merito Joannes in utero exsultat, qui originis suae libertatem ante nosse quam esse meruit, ante meruit sentire quam vivere. In hora incensi per angelum aperitur sterilitas, conceptus jubetur, promittitur partus, et inter sacraria nativitas sacra procuratur: hinc est quod adhuc in utero cum membrorum compage [i 1Kb] pene concepta in Joanne est prophetia [j 1Kb] ante [Col. 0446C] nutu Dei loquitur quam perveniat ad vocis officium. Verum ne dum profunda et mira latissimae lectionis breviato cupimus sermone concludere, quae maxime dicenda sunt, transeam, proxime, si Deo placuerit, de sequentibus disseremus.



SERMO LXXXVIII. De eisdem.

Semper debere anxium est, fratres, semper triste fenoris vinculis alligari; sed me, quem vobis mea saepe facit promissio debitorem, satis ipsa de talis debiti natura et obligatione blanditur, quia dat, non accipit, qui promittit; et qui dando debet, sibi magis ipsum facit obnoxium creditorem; atque ubi qui credidit debet, et qui debet credidit, ibi necessitudinis, [Col. 0446D] non necessitatis probatur esse contractus; et in tali fenore animae non oneris, sed honoris praedulcis [Col. 0447A] currit usura. Posteaquam Zachariae sacerdoti apparuisse angelum Domini evangelicus sermo descripsit, adjecit dicens: Et turbatus est Zacharias videns, et timor irruit super eum (Luc. I). Si de judicis potestate sollicitus est, qui semper de apparitoris turbatur et contremiscit adventu, et mandati meritum de persona venientis aestimat et metitur; et quamvis bene conscius pavet, donec causas venientis agnoscat et intelligat qualitatem; quid faciet, quo pavore trepidabit, cum potestatem supernam senserit hominis imbecilla natura, cum respexerit homo angelum, et divinae sedis [a 1Kb] ministrum viderit? Caro numquam de sua conscientia est secura: sicut Zacharias ipse, de quo loquimur nunc, comprobavit, qui in ipso tempore placationis offendit; qui dum credit, dubitat, [Col. 0447B] dicente angelo, Quia non credidisti verbis meis: dum postulata promeretur, incurrit; condemnatur, munera ipsa cum suscepit; qui vocem, cum vocem percipit, tunc amittit. Hinc est quod angelus antequam mandata pandat, dona tradat, referat impetrata, [b 1Kb] metum discutit, fugat timorem, confortat animos ancipiti cogitatione turbatos, ut mens quae migraverat a se nimio pavoriis excessu, in semetipsam reversa beneficiorum tantam sentiret et caperet largitatem, dicens: Ne timeas Zacharia, quoniam exaudita est deprecatio tua: et uxor tua Elisabeth pariet tibi filium, et vocabis nomen ejus Joannem. Putasne sacerdos tantus sic est populi, sic universitatis oblitus, ut de conceptu veteranae conjugis, [c 1Kb] de partu desperatae sterilis rogaret, ut sibi soli legatus omnium tunc [Col. 0447C] adesset, ut advocatus omnium pro se singulariter oraret, ut tantum pontificatus officium [d 1Kb] intra domesticas arctaret curas, inter familiares clauderet et occuparet angustias, et incensum totius plebis in solum desiderium proprii pignoris addiceret veteranus antistes, ac tali desiderio grandaevus, et ipsum tempus jam respiciens, ad partum succenderetur intempestivum? Absit, fratres, absit, ut hoc de sancto Zacharia fidelis anima suspicetur. At quidem angelus in hoc fuisse refert totius supplicationis effectum, dicens: Exaudita est deprecatio tua, et uxor tua Elisabeth pariet tibi filium. Si angelus ad petita respondit, sacerdos pro solo pignore supplicavit, si pro [Col. 0448A] omnibus egit supplicatio sacerdotis, cur angelus de solo pignore retulit impetrata? Quid tenemus, quid diu suspendimus animos auditorum? quam non sibi soli, sed omnibus adfuerit iste venerandus antistes; quam responderit angelus universis; quam Deus prospexerit in uno isto germine sacerdotis, quem genitoribus utique et ipsi ob hoc delegerat naturae, ut eum daret universitati, largiretur saeculis, populis condonaret, et fieret sacramenti filius inter sacraria [e 1Kb] delatus, inter sacramenta concessus, esset antistes de venerando generatus antistite, esset angelus ore angeli sancta conceptus in viscera, esset vox Christi: Ego vox clamantis in deserto (Joan. I); esset vox Christi ad Christum sua reservatus ad tempora, esset praeco Judicis praesentiam clamaturus, esset poenitentia [Col. 0448B] populos Christi vocaturus ad veniam. Quam sacerdos ergo iste jam sui nescius, jam sibi mortuus, extraneus conjugi, soboli jam negatus egerit omnibus, omnibus impetrarit, mox angelo referente discamus. Et multi, inquit, in nativitate ejus gaudebunt. Non est unigenitus qui est cunctorum creatus ad gaudium. Erit enim magnus coram Domino. Qui coram Deo magnus est, quantus sit penes homines quis probabit? Et vinum et siceram non bibet. Qui natus est sancto de corpore sacerdotis, et summa senectute, ab omnibus vitiis defaecato, atque exempto juventutis incendiis, vinum nescit, ignorat siceram [f 1Kb] , quae pariunt luxus ebrietatis et vitia, et tota dissipant morum decora, ornamenta virtutum. Et vinum et siceram non bibet, sed Spiritu sancto replebitur adhuc [Col. 0448C] in utero matris suae. Juxta illud Apostoli: Fratres, nolite inebriari vino, in quo est luxuria, sed repleamini Spiritu sancto (Eph. V). Et Spiritu sancto replebitur adhuc in utero matris suae. Beatus Joannes, qui ante Dei Spiritu meruit intonare quam hominis vagiret in fletu; beatus, qui ante divina possidere meruit quam sortiretur humana; beatus, qui ante meruit coelum scire quam terram; beatus, qui, antequam videret praesentia, futura meruit nuntiare; beatus, qui ante Deum capere potuit quam suo ipse caperetur a corpore; beatus et singulariter est beatus, qui, antequam saperet quaerere, meritum conquisivit; beatus, qui non pervenit ad gratiam per laborem, [Col. 0449A] sed ad labores ipsius gratiae dignatione descendit. Et` multos, inquit, filiorum convertet. Ad quem? Dicat angelus, ut quia blasphemat, quia negat haereticus, [a 1Kb] commutescat; dicat angelus, ut audiat fidelis, et gaudeat; credat haereticus, et recurrat. Convertet. Ad quem? Ad Dominum Deum, inquit, ipsorum. Quis est hic Deus? De quo propheta dicit: Hic est Deus noster, et non est alius absque eo qui invenit omnem viam disciplinae, et dedit eam Jacob puero suo, et Israel dilecto suo (Baruc. III). Quando dedit? Tunc utique quando legalibus in tabulis totius vitae regulam, totam disciplinae descripsit et normam. Attentus esto auditor, ut scias quis est hic Deus noster, absque quo alius non est. Quis est? Post haec in terris visus est, et cum hominibus conversatus est (Ibid.). [Col. 0449B] Quis est alius visus in terra nisi Christus, qui nostra est conversatus in carne? Et quis est alius conversatus cum hominibus, nisi ille qui cum hominibus humano est commoratus in corpore? Et si hic est Deus noster, et non alius absque eo, haeretice, cum hunc non habueris, quem habebis? Non est alius, inquit, absque eo; et nunc non dicis, Ergo ubi est Pater? Propheta dicit: Non est alius absque eo; et ubi est? In Filio utique, quia praeter Filium non est Pater. Ego in Patre, dicit, et Pater in me est (Joan. XIV). Unde et propheta non dixit, Non est alius, sed Non est alius absque eo: hoc est dicere, Est; sed in ipso est. Sed dicis, Et si in ipso est, quomodo est alius? [b 1Kb] Haeretice, sic est alius persona, ut sit ipse substantia; sic est ipse substantia, ut nulla sit confusio [Col. 0449C] Trinitatis; sic est unitas Trinitatis, ut nulla sit in Deitate distantia; sic in se est, et sine se tota Trinitas non est, ut insit in Patre, et Filio, et Spiritu sancto personalitas definita, non separata divinitas. Et ipse praecedet ante illum. Ante quem? Ante Christum, qui est Deus ipsorum. Deus noster, Deus omnium, Deus absque quo alius non est: In virtute Eliae. Nemo cum hoc audit, [c 1Kb] imputet: hic spiritum dicit illum, quem per divinam gratiam meruit, non quem carnis est consecutus ad vitam; et virtutem dicit illam quam de supernis habuit, non illam quam propter corporis adeptus est firmitatem. Joannes ergo Eliae venit in spiritu, et in ejus virtute graditur, qui totum victu, vestitu, honore, castitate, abstinentia, et omnibus Eliam virtutibus [Col. 0449D] repraesentat et Christum. Praeparet Domino plebem perfectam. Quam in vobis Deus et Dominus [Col. 0450A] noster praeparare et confirmare dignetur in gloriam nominis sui.



SERMO LXXXIX. De eisdem.

Omnia quae a Deo creata sunt nobis bona sunt, et bona valde, dicente Scriptura: Et vidit Deus omnia quaecumque fecit, et ecce valde bona (Gen. I, juxta LXX). Ergo omnia quae a Deo creata sunt, bona sunt, et [d 1Kb] valde bona: sed inter vitia virtutesque media sic habentur, ut ex ipsis, et periti doctrinae materiam sumant, et erroris causam inveniant imperiti. Sapientes namque Creatorem creaturae contemplatione cognoscunt; stulti vero dum creaturas ipsas deos existimant, sapere nequeunt Creatorem. Hinc est quod [e 1Kb] solem, lunam, stellas, aurum, lapides, [Col. 0450B] ligna, deos sibi fecerunt gentiles, quae Christiani addicta suae sapiunt servituti. Nec mirum sic esse [f 1Kb] mediam creaturam, quando ipse creator omnium Christus est fidelibus in salutem, infidelibus in ruinam, evangelista dicente: Hic positus est in ruinam et resurrectionem multorum (Luc. II). Apostoli etiam aliis habentur in mortem, aliis habentur in vitam, Paulo probante, cum dicit: Quibusdam sumus odor mortis in mortem, quibusdam autem odor vitae in vitam (II Cor. II). Ergo et evangelicae lectiones fiunt bonis intelligentiae salutaris, malis vero erroris occasio. Antehac evangelista beatissimus, cum referret Joannem Baptistam Herodis astrictum vinculis, adulteriis Herodiadis exstinctum, truncatum in praemium saltatricis, sensimus aliquos fuisse permotos, cur Deus sacrilegae [Col. 0450C] sanctum, adulterae virginem, angelum addixerit saltatrici. Fratres, virtutes Joannis, Herodis crimina abundanter [g 1Kb] alio sermone tractabimus: nunc eloquamur quae vinculorum causa, carceris quae necessitas, quae mortis utilitas fuerit in Joanne. Joannes non potuit mori [h 1Kb] communi sorte, qui natus est privilegio singulari: cum Christus Deus nasceretur in carne, Joannes angelus est generatus in terris, ut ita officia terrena officiis se coelestibus miscerent, sicut humanis se divina miscebant, et in terra Deo angelus, Domino ordo coelestis obsequii non deesset. Sed audiamus ordinem nascentis Joannis, ut causas mortis ejus invenire possimus. Fuit, inquit, in diebus Herodis, regis Judaeae, sacerdos quidam nomine Zacharias, de vice Abia, et uxor ejus de filiabus Aaron, et nomen [Col. 0450D] ejus Elisabeth. Erant autem ambo justi ante Deum, incedentes in omnibus mandatis et justificationibus Domini [Col. 0451A] sine querela (Luc. I). Oratores magni et excellentes ingenio, quoties illustrium virorum parant narrare virtutes, avos atavosque commemorant, ut ad honorem praesentium accedat dignitas antiquorum, et laus patrum filiorum redundet ad gloriam. Major est innata gloria quam quaesita; praecedit quod venit ab origine quod sequitur ex labore, gloriam beatius est habere quam quaerere: hinc est quod evangelista ut extollat Joannis gloriam, Zachariae patris, Elisabeth matris genus dicit, avos memorat, scribit merita, loquitur titulos, gradus digerit, vitam pandit, dilatat insignia, praedicat sanctitatem. Fuit, inquit, in diebus Herodis, regis Judaeae. Tempus memorat regis nefandi, qui sacrum sacerdotii violavit moerorem, confudit ordinem, statutum solvit, abstulit institutum. [Col. 0451B] Et hoc accedit ad meritum Zachariae: quia cum in omnes pene Herodes ausus suae temeritatis extenderit, ausus sit nihil in isto, virtutibus sit hujus oppressus, ut sacerdotis immaculata successio [a 1Kb] ad gloriam germinis servaretur. [b 1Kb] Et uxor ejus de filiabus Aaron. Aaron primus pontifex in lege fuit sacerdotii origo: propterea, merito praetermissis omnibus, ejus filia dicitur, cujus in se memoria praetulit sanctitatem, quam tanti generis pia custos gloriosissime transfudit in filium. Sed hujus matris laudes evangelista describit: Erant, inquit, ambo justi ante Deum. Est nova felicitas, est conjugium singulare, quando manet in duobus mens una, una sanctitas in duobus: constabat mente quod distabat in sexu; et in moribus erat unum, quod geminabat aspectus; et virtutibus [Col. 0451C] reddebat pares, impares dederat quos natura. Erant, inquit, justi ambo ante Deum. Placere judiciis humanis, [c 1Kb] coram hominibus esse justum, est virtutis humanae, maximi est et laboris: ante Deum qui scrutatur corda, cogitationes discutit, videt mentium motus, esse justum humani laboris non est, muneris est divini. Si magnus est qui non peccat in carne, quatenus est qui corde non peccat? Joannes ergo supra carnem est natus de istis, qui ante Deum nec corde, nec corpore peccaverunt. Adjecit evangelista, dicens: Incedentes in omnibus mandatis et justificationibus Domini sine querela. Incedentes: incedit qui non stat in triviis peccatorum, qui peregrinum se hoc sentit in saeculo, qui asperas virtutum intrat intrepidus mansiones, qui montes justificationum, [d 1Kb] mandatorum colles indefessus viator ascendit, ut praesentia parentis [Col. 0452A] Dei, patriae coelestis beatitudine perfruatur. Incedentes in omnibus mandatis et justificationibus. Hi in omnibus, in quibus nemo vel pauci. In omnibus mandatis et justificationibus. Quis fumi nescius cupiditatum transit incendia? quis vitae lubricum numquam lapsus evadit? per vitiorum gurgites quis impollutus incedit? carnis negotia, vitae causas, [e 1Kb] actus mundi quis peragit, et non erit in querela, cum nasci ipsum plenum sit et lacrymis et querelis? Namque parturiens queritur ex dolore, et natus in lacrymas queritur ex natura. Sed in Zacharia et Elisabeth reatus occidit, periit querela, omnis est amputata causatio, quia in illis parabatur unde tota sanctitas nasceretur: sed hoc ex ipsa jam lectione luceat. Et non erat eis, inquit, filius, eo quod esset Elisabeth sterilis. Sterilitas [Col. 0452B] ista non erat maledicta, sed mystica, in qua partus non ablatus est, sed dilatus; neque erat pignori clausa, sed tempori: colebatur tempore, virtute serebatur, maturabatur aetate, senectute crescebat, ut in filio singulari tota fecunditas pensaretur, quando in uno nascebatur numerositas congesta virtutum. Beata sterilitas quae unum servabatur ad partum, et exspectabat Joannem, cui quia prima omnia debebantur, primogeniti dignitas non periret. Et ambo processerant in diebus suis. Processerant, non decesserant: vixit in sanctis aetas, non defecit, sed processit. Aut quid illis deficit, quibus accedunt semper incrementa virtutum? Ergo in Zacharia et Elisabeth stupet sexus, frigescit caro, membra sopiuntur, tempus praeterit, aetas transit, [f 1Kb] abolescit totum quidquid [Col. 0452C] est et humani ordinis et negotii conjugalis, ut divino munere, non partu ex hominibus angelus nasceretur. Promiseramus de ortu Joannis causas mortis ejus expromere, sed quia nos hodie longius sermo protraxit, et ad probationem rei satis nobis necessaria sunt quae sequuntur, quae modo dicta sunt ortus ejus deputentur ad gloriam; nosque ingrati non simus vobis, qui differimus debitum, [g 1Kb] non negamus: nam debitoribus dilatio crescit ad gratiam creditoris. Exspectate ergo quod promittit debitor, et exspectate securi, quia promissa negari nequeunt, quando sterili tam largiter negata solvuntur.



SERMO XC. De eisdem.

Erigi nos sanctorum lapsibus, sanctorum trepidatione fundari, cunctatio nos hodie Zachariae docuit [Col. 0453A] sacerdotis: qui cum non credit Dei promissa, sed discutit; et opera divina, non fide percipit, sed humana ratione disquirit, infidelitatis culpam longa silentii condemnatione persolvit. Audierat ab angelo: Exaudita est deprecatio tua: et uxor tua Elisabeth pariet tibi filium. Qui tunc respondit: Unde hoc sciam? Ego enim sum senex, et uxor mea processit in diebus suis (Luc. I). Nonne quantum senectute longa spem posteritatis amiserat, tantum longo vitae usu fuerat edoctus quod Deus impossibile nil haberet? Legerat tanti temporis sacerdos, sciebat veteranus pontifex lege naturam, non auctorem naturae posse constringi; et tempus homini posse, suo non posse praescribere conditori. [a 1Kb] Noverat de Abrahae et Sarae emortuis extrema senectute corporibus, et a patris matrisque [Col. 0453B] nomine famosissima sterilitate summotis; Isaac ad totam fecunditatem Israelitici germinis erupisse (Gen. XXI), cui non obfuit tantum defuisse naturam, quantum nasci profuit auctoris beneficio, non naturae. Didicerat Rebeccae (Gen. XXV) et Annae (I Reg. I) effetis diu, diu naturae suffragio destitutis, dedisse Deum quod sterilitas abnegaverat. Edoctus ergo tantis, quid est quod dicit: Unde hoc sciam? Ego enim senex sum, et uxor mea processit in diebus suis? Fratres, satis ad Deum trepida, satis ad divinas virtutes hominis est imbecilla natura, nec talem se in causa invenit qualem se aestimat ante causam; et satis se ignorat antequam se rebus probet, et experiatur exemplis. Petit coelum, petit alta, scrutatur superna, movet coelum, pulsat coelum; sed cum coelum moverit, coeli pondera [Col. 0453C] non poterit sustinere. Ambit fidei subire verticem, ardet coelum sua penetrare virtute; sed aethereas in vias ubi incedere humanis gressibus inchoat, et cum suam deorsum respicit ad naturam, non tantum fidit de praeteritis, quantum trepidat de ruina. Sic B. Petrus cum per aequora divinos imitatur incessus, et novus viator molle iter duris gressibus calcat, ante de lapsu supplicat quam gaudeat de donato (Matth. XIV). Sic nunc Zacharias, qui cum diu fleret diabolum posse, regnare mortem culpa hominis unius, nasci homines ad labores, ad gemitus, ad pericula, optare licet aerumnosa; moritura, nec tamen posse pignora promereri; stare inter acies criminum, obsideri vitiorum catervis, infirmitatum quati et quassari semper impulsu; videre eminus vexilla virtutum, spem legis, gratiae libertatem, [Col. 0453D] nec tamen illuc quemquam propriis posse viribus pervenire; velle bona, et non facere; crimina [Col. 0454A] odisse, nec vincere; debere jam misereri Deum, debere jam taliter subvenire captivis; pontifex ergo iste cum Dei aures continua et tali querela, tali lamentatione pulsaret, Deus sic pia, sic justa poscenti, ex germine ipsius responsionis suae sumpsit et instituit mirabile documentum, quo crederet posse Deum dare vitam mortuis, salutem reddere desperatis, si senectuti mortuae sobolem, si sterilitati dedisset filium desperatae, sicut evangelicus aperit sermo, cum dicit: Exaudita est deprecatio tua, et uxor tua Elisabeth pariet tibi filium, redemptionis hujus nuntium, hujus salutis praevium; qui Deum non, sicut tu, voce audiat, non gemitibus flectat. Non ad impetrandum nostra ille, sicut tu, suffragia requirat, sed ipse in nostro ordine constitutus, et angelico honore fultus, Deum satis ab omnibus [Col. 0454B] desideratum, nec illi umquam cognitum, etiam ipsis [b 1Kb] angelis invisum, manu teneat, amplectatur gremio, et jam conspicuum mundo [c 1Kb] ulnis felicibus tradat, palmis beatissimis assignet, humanis oculis pervidendum, Deum cognitum faciat universis, perducat Dominum ad consortia servulorum, misceat reis Judicem, censorem in se testetur noxiorum suscepisse personam, ac si probet condemnationis humanae sententiam cessaturam, quando ipse agitur, ipse currit per veniam, qui reos erat daturus ad poenam. Ut luceat hoc mysterium pietatis immensae, Zacharia, tuus filius suum Dominum poenitentiae demergit in baptisma, in remissionem diluit peccatorum: quia voluit fons dilui, cognitor suscipere veniam, Judex ipse suam subire sententiam, ne damnaret reos, [Col. 0454C] ne vindictam proferret in noxios; ascendit crucem, degustat mortem, sepulturam patitur, intrat infernum, qui puniri voluit, ne puniret, qui amari magis voluit quam timeri. Quod ubi Zacharias, fratres, audivit, tantum se meruisse suis precibus sacramentum, rei ipsius consideratione territus, sacramenti ipsius aestimatione turbatus, nec se mereri tantum credidit, et Deum dubitavit ad haec talia et tanta descendere. Hinc est quod dicit: Unde hoc sciam? Ego enim senex sum, et uxor mea processit in diebus suis. Hoc est dicere, Quomodo me habere filium ratio non permittit humana, ita nasci et mori Deum majestas non sinit sempiterna. Cui [d 1Kb] angelus veniabiliter non credenti poenam signi tantum dedit, non perfidiae: cautelae est tarde de Deo humilia credere, de Deo tardius contumeliosa [Col. 0454D] sentire. Adjecit Angelus, dicens: Ego sum Gabriel. [e 1Kb] Ut ex nomine tanto, et ex merito ministri tanti, pontifex [Col. 0455A] promissionis fidem pensaret, et crederet qualitatem. Ego sum Gabriel, qui asto ante Deum, et missus sum loqui ad te. Dum dicit nomen, designat meritum; [a 1Kb] cum se refert astare, se missum refert; servitutem fatetur, ne praerogativa nominis debitum celaret obsequium. Ego sum, inquit, Gabriel, qui asto ante Deum, et missus sum loqui ad te, et haec tibi nuntiare. Vere magnus Dominus, et sapientiae ejus non est numerus (Psal. CXLVI). Infirmantem curat de vulnere, nutantem de ultione confirmat, de supplicio fidei perficit argumentum, dicendo: Et ecce eris tacens et non poteris loqui. Ut ex te et in te credendi regulam consequaris, et vernaculo exemplo Deum posse credas facere quod promittit: nam cum vult, [b 6Kb] tuae vocis organum claudit; et cum vult, tui aperire oris officium [Col. 0455B] profecto potest; et cum vult fecundam ex sterili facere, ex fecunda sterilem cum promittit, potest; cum vult largiri partus officia, obsequia naturae cum vult, praevalet denegare. Egit ergo angelus ut tali documento pontifex eruditus non dicat amplius: Unde hoc sciam? Qui totius creaturae indicio potuit approbare quod Deus omnia possit; et qui coelum, terram, mare, et omnia quae in eis sunt, ex nihilo legerat substitisse, credere debuit quod potuit ex aliquo facere quod vult, et desperato reddere quod promittit; et qui totum fecit ex eo quod non erat, ex eo quod est quidquid vult facere non laborat. Et erat plebs exspectans Zachariam, et mirabantur quod tardaret in templo. Egressus autem Zacharias non poterat loqui ad illos, et cognoverunt quod visionem vidisset in templo. Ille autem [Col. 0455C] erat innuens illis, et permansit mutus. Egreditur pontifex gestans in ore sterilitatis indicium, portans in pectore conceptionis figuram, ut cum mater pareret filium, daret filius vocem, tunc verbi pater ederet sacramentum, et ante natus daret patri veniam, quam dilueret crimina vetusta populorum. Et quia qui non credidit, tacuit, merito propheta, quia credidit, gloriatur, dicendo: Credidi, propter quod locutus sum (Psal. CXV). Fratres, dat verbum fides, negat infidelitas verbum. Si nos ergo, fratres, sicut dixi, sanctorum lapsus erigit, firmat trepidatio beatorum, nihil umquam Deo esse impossibile judicemus, neque inquiramus quemadmodum facturus sit, quod promittit, cujus voluisse fecisse est, cujus dedisse est promisisse.



[c 1Kb] SERMO XCI. De eisdem.

Aurum de terra legere qui noverunt, ubi divitem senserint venam, ibi quidquid artis est, quidquid laboris impendunt: et nos quia in sancto Zacharia coelestem novimus latere thesaurum, in ipso totum quod sermonis est nostri, quod vestri auditus est, occupemus, quatenus commune lucrum fit, quod fuerit communi labore quaesitum. Fuit, inquit, in diebus Herodis regis Judaeae sacerdos quidam nomine Zacharias, ex [Col. 0456A] vice Abia. Hoc jam diximus. Et uxor ejus de filiabus Aaron (Luc. I). Sic coepit evangelista, ut in conjuge sacerdotis [d 1Kb] servata sacerdotalis stemmatis generositas monstraretur. Erant, inquit, ambo justi ante Deum. Ambo justi, quia in ambobus erat una justitia. Ambo justi, quia constabat inter eos non de diligentia, sed de sanctitate conjugium. Ambo justi, quia sexu dispares, pares meritis habebantur. Ambo justi, quia ut erat in duobus una caro, sic erat in duobus unus spiritus. Imitentur conjuges, ut quos conjungit affectio, jungat et virtus. Erant, inquit, justi ambo ante Deum. Ambo justi ante Deum. Et ubi est illud: Non justificabitur in conspectu tuo omnis vivens (Psal. CXLII)? Ante homines forte quis putetur justus, quia homines ut culpas corporum norunt, sic vitia [Col. 0456B] mentis ignorant: ante Deum vero, cui pectoris claustra patent, quem cogitationum secreta non latent, quis innocens habetur et justus? Estne homo qui corde non peccet, non cogitatione delinquat, non offendat dubitatione, non lapsum trepidationis incurrat? Moyses dubitat (Num. XX), Aaron deviat (Exod. XXXII), Petrus negat (Matth. XXVI), et quis justus? Et quomodo ambo justi ante Deum? Ante Deum, sed per Deum. Ambo justi ante Deum. Non labore, sed gratia. Audi Apostolum: Justificati gratis per gratiam ipsius (Rom. III). Et iterum: Non ex vobis, Dei donum est; non ex operibus, ne quis glorietur (Ephes. II). Et iterum: Quid habes quod non accepisti? si autem accepisti, quid gloriaris, quasi non acceperis (I Cor. IV)? Evangelista ergo sic refert, non [Col. 0456C] quid non habuerit, sed quid acceperit; non quid quaesitum sit, sed quid donatum. Erant, inquit, ambo justi ante Deum, incedentes in omnibus mandatis et justificationibus Dei sine querela. Incedentes dixit, ut eos ostenderet cucurrisse virtutibus, non stetisse; et ambulasse in via justitiae, non sedisse; nec remansisse in itinere mandatorum, sed ad mandatorum plenitudinem pervenisse. Incedentes in omnibus mandatis et justificationibus Dei sine querela. Beati, fratres, quos culpa non percutit, non vulnerat crimen; sed beatiores isti quos tetigit nec querela. Sine querela. Si pueritia, si adolescentia, si juventus sine querela exstitit, ubi tota querela est, qualis horum senectus? Si tale initium, qualis finis? Ascendisse justificationum vertices, colles mandatorum, nec in [Col. 0456D] aliquo titubasse, est gratiae singularis, est unicae felicitatis insigne. Et non erat, inquit, illis filius, eo quod esset Elisabeth sterilis. Non dixit, Non erant illis filii, sed Non erat illis filius, quia singularis futurus erat, qui erat de talibus nasciturus. Audi Dominum dicentem: Non surrexit major in natis mulierum Joanne Baptista (Matth. XIII). Eo quod esset Elisabeth sterilis. Sterilis corpore, sed fecunda virtutibus; tarda soboli, sed non tarda Deo; non germini clausa, [Col. 0457A] sed tempori; non negata pignori, sed servata mysterio. Et ambo, inquit, processerant in diebus suis. Processerant: sic describitur sacramentum senectutis, quae nondum decidit meritis, non aetate deficit, sed procedit; nec sentit detrimenta corporis, quae sumit augmenta virtutis. Fratres, Elisabeth sanctae partus non ablatus est, sed dilatus, donec transiret tempus carnis, passio corporis, conjugii necessitas, voluptatis causa, cupiditatis sensus, et totum quod humanum confundit, gravat, onerat conscientiam. Mundabatur enim longo tempore sacrificii domus, sanctitatis hospitium, [a 1Kb] metatus metatoris Christi, angeli domicilium, aula Spiritus sancti, Dei templum. Nescitis, inquit Apostolus, quia templum Dei estis, et Spiritus Dei habitat in vobis (I Cor. III)? Denique ubi [Col. 0457B] tota corporis sedata querela est, et in totum facti sunt sine querela, mox sterilitas fugit, reviviscit senectus, fides concipit, parit castitas, na citur major homine, par angelis, tuba coeli, praeco Christi, arcanum Patris, Filii nuntius, signifer superni Regis, peccatorum venia, Judaeorum correctio, vocatio gentium, et ut proprie dicam, legis et gratiae [b 1Kb] fibula, quae diploidem summi sacerdotis sancto patri jungebat in pectore. Evangelista ergo virtutes patris matrisque describit, ut ex generatorum tantis meritis dignitas germinis nosceretur; et probaretur major homine, qui in ortu suo excedebat legem nativitatis humanae. Sed si processurus est, jam nascatur Joannes, quia instat nativitas Christi; surgat novus Lucifer, quia jubar jam veri Solis erumpit; det vocem [Col. 0457C] praeco, quia adest judex; clamet tuba, quia venit Rex; et quia processurus est Deus, angelus jam praecedat. Verum, quia quod supra homines est, homo referre non sufficit virtutes [c 1Kb] nascentis angeli, angelus jam loquatur. Dixit angelus ad Zachariam, Ne timeas Zacharia: exaudita est deprecatio tua, ecce Elisabeth uxor tua pariet tibi filium; et vocabis nomen ejus Joannem; et erit tibi gaudium et exsultatio; et multi in nativitate ejus gaudebunt. Erit enim magnus coram Domino; et vinum et siceram non bibet; et Spiritu sancto replebitur adhuc ex utero matris suae; et multos filiorum Israel convertet ad Dominum Deum ipsorum; et ipse [Col. 0458A] praecedet ante illum in Spiritu et virtute Eliae, ut convertat corda patrum in filios, et incredulos ad prudentiam justorum, parare Domino plebem perfectam. Vacat humanus sermo, silet [d 1Kb] praedicatio tractatoris, quando angelico praeconio Joannis profertur gloria; virtus insonat, laus [e 1Kb] collaudatur; nec est quod illi adjiciat homo, cui Deus contulit totum. Spiritu sancto, inquit, replebitur adhuc ex utero matris suae. Videtis quemadmodum Joannes ante pervenit ad coelum quam tangeret terram, ante accepit divinum Spiritum quam haberet humanum, ante suscepit divina munera quam corporis membra, ante coepit vivere Deo quam sibi, immo ante vixit ille Deo quam Deus viveret illi, juxta illud Apostoli: Vivo autem jam non ego, vivit vero in me Christus (Gal. II). [f 1Kb] Sexto [Col. 0458B] mense suae matris exsultat in utero, et in uterum Virginis venisse nuntiat Christum. Fervens nuntius, qui ante gestivit nuntiare quam vivere; impatiens dux, qui antequam perveniret ad corpus [g 1Kb] pervenit ad Regem; ante rapuit arma quam membra; ante aciem petiit quam lucem; et ut vinceret mundum, vicit ante naturam, ipse sine visceribus viscera matris exsuscitat; et quia tardabat corpus, solo spiritu implet evangelizantis officium. Quid dicam? Joannes antequam Christum praecederet, se praecessit. Patris, matris, filii corda unus atque idem implet Spiritus sanctus: ut uno sanctitatis organo resonet nativitatis Dominicae cantilena. Nec mirum, fratres, semper ortus regios honorat festivitas, dulcis gratificat symphonia. Et nos, fratres, nativitatem Christi glorificemus [Col. 0458C] canticis, honoremus muneribus: quia mentitur fidei, si quod facit magus (Matth. II), non facit Christianus.



SERMO XCII. De eisdem.

Sensim nos sermo evangelicus ad altiora promovet, ad superna extollit. Nec mirum, fratres, si Eliam currus aetherius evexit ad coelum (IV Reg. II), cum quotidie ista Evangeliorum quadriga, hominum genus coeli perferat et transmittat ad regnum. Ecce jam nos ipsa, fratres, de partu sterilis ad Virginis partum et a Joannis ortu ad ortum nostri fecit proximos [Col. 0459A] Salvatoris. Sed quod superest adhuc de Zacharia pontifice patientius audiamus, ut ad cunabula nostri Regis regali itinere pervenire possimus: qui ob hoc coelestis quadrigae fidam conscendimus sessionem, ut sollicitas et arduas compendiorum semitas vitaremus. Sed enim lectum est: Et factum est ut impleti sunt dies officii ejus, abiit in domum suam (Luc. I). Ita uni templo astabat tribus tota: parebant millia sacerdotum, propter quod ipsa observatio pontificalis officii erat divisa per plurimos, dispensata per tempora, [a 15Kb] distributa per vices, ne aut ordinem sacerdotii multitudo confusa turbaret, aut alter legendo jugiter alteri debitum negaret officium. Post haec autem concepit Elisabeth uxor ejus. Erat illis conjugii facultas, erat illis licentia donata generandi, [Col. 0459B] quibus inerat adhuc legis adolescentia, instabat adhuc religionis infantia. Lex, fratres, illicita prohibuit; licita non negavit; intra donum tenuit, supra donum conferre nil potuit; naturam rexit, supra naturam hominem non erexit. Lex fidei janua, gratiae nuntia, Evangelii praevia, paedagogus religionis infantiae, remisit in sacerdotio [b 1Kb] legali conjugii castitatem, [c 1Kb] ut in pontificatu gratiae venturam perpetuae virtutis gloriam nuntiaret. Secundum hanc ergo indulgentiam Elisabeth annositate jam mortua, sanctum reviviscit in partum, et arida atque exarata rugis membra medullis vitalibus in viscera fecunda viridantur: ipsum quoque tempus, ipsum, in quo desierat, revocatur ad corpus; et vetustate nimia domus uteri dilapsa, in faciem novam repente reparatur; [Col. 0459C] stupet ordo, deficit consuetudo, miratur ipsa natura, et ex apparatu mansionis, hospitis meritum dignitasque innotescit. Verum Joannes in generali habitaculo satis se miratus est esse peregrinum, qui se exclusum tempore, abdicatum natura, receptum se in eo auctoris beneficio didicit, non parentis. Et celabat se mensibus quinque, dicens, quia sic mihi fecit Dominus. Bene totum fecisse Dominum confitetur, quae sibi collatum per hominem nil videbat. Et occultabat se mensibus quinque, quia etsi erat divini muneris, sui tamen temporis non erat quod habebat. Celabat se mensibus quinque. [d 1Kb] Erubescit anus feta, verecundatur vetula primi partus, et puerperam senectus abscondit extrema, ne sterilitatis opprobrium risus fecundae senectutis augeret. Quod autem [Col. 0459D] risui subjacet senilis et veterana conceptio, persimilis hujus sterilitatis et aetatis Sara probat (Gen. [Col. 0460A] XVIII), quae sibi cum reddi partum, donari filium, cui jam vita prope deerat Domino promittente cognosceret, et ipsa de suo partu risit; et quod risui posset esse omnibus praegnans, et onerata canities, ipsius germinis testatur ex nomine, dicente Scriptura: Et vocavit nomen filii sui Isaac (Gen. XXI). Quod interpretari risum docuit, adjiciens: Risum mihi fecit Dominus. Hinc est quod Elisabeth sacrum vult celare mysterium, dicendo: Quia sic mihi fecit Dominus. Ut modo conceptus fatiget verecundia, quamdiu negati partus aerumna afflixit; pater tacet ex poena, ex verecundia mater celat. O quanta silentio vox nascitur! O quanta taciturnitate tuba saeculis inclamatura generatur! O quod secretum divini Judicis dat praeconem! Quia sic mihi fecit Dominus in diebus [Col. 0460B] quibus respexit auferre opprobrium meum inter homines. Honor conjugii, matrimonii dignitas, est procreatio dulcium liberorum; satis enim grave est, et satis triste, et virginitatis carere praemio, et filiorum solatia non habere; sustinere onera matrimonii, et ad fructum matrimonii non venire. Hinc est quod gaudet a se ablatum sterilitatis opprobrium, dicendo: Quia sic mihi fecit Dominus in diebus quibus respexit auferre opprobrium meum inter homines. Quia hoc apud homines miserum computatur, apud Deum vero [e 1Kb] reatus nullus est, ubi parentis culpa nulla est, sed judicium denegantis. Certe si hoc affert aliqua corporalis infirmitas, necessitas in causa est, non voluntas. Sed jam nunc omnis ignava carnis intelligentia sit remota, tota corporei sensus abjiciatur infirmitas: [Col. 0460C] et quaecumque est ingenii humani omnis excludatur intentio, fidei pateant oculi, cordis reserentur aures, mentis currat et incurrat incessus: ut pervenire ad mysterium virginei conceptus, ad sacramentum partus virginei penetrare possimus, adjuvante Domino Jesu Christo, qui ex ea genitus nunc in coelestia regna cum Deo Patre et Spiritu sancto vivit per infinita saecula saeculorum. Amen.



[f 1Kb] SERMO XCIII. De conversione Magdalenae.

Ad prandium, et ad Pharisaei prandium venisse Christum sollicitus forsitan miratur auditor. Pharisaei domum Christus intravit, non accepturus Judaicos cibos, sed divinam misericordiam largiturus; [Col. 0460D] neque accubuit [g 1Kb] pocula saporata melle floribus odorata sumpturus, sed poenitentis lacrymas ex ipsis [Col. 0461A] oculorum fontibus potaturus: Deus delinquentium gemitus esurit, sitit lacrymas peccatorum. Rogabat, inquit, Dominum quidam Pharisaeus, ut manducaret cum illo: et ingressus domum Pharisaei, discubuit. Et ecce mulier quae erat in civitate peccatrix, ut cognovit quod accumberet Dominus in domo Pharisaei, attulit alabastrum unguenti, et stans retro secus pedes ejus, lacrymis coepit rigare pedes ejus, et capillis capitis sui tergebat, et osculabatur pedes ejus, et ungebat unguento (Luc. VII). Videtis quia ad Pharisaei mensam venit Christus, non ut carnalibus repleretur escis, sed ut in carne negotium coeleste monstraret; neque ut probaret posita humanitus ante se, sed post se gesta divinitus approbaret. Christum namque semper agnoscimus per humanos actus divinas exercuisse virtutes, dum nova et praeter usus mortalium cuncta [Col. 0461B] esse quae ab eo etiam corporaliter gesta sunt comprobantur. Pharisaeus ad manducandum vocat Christum: quid ibi quaerit mulier non vocata? Claustra domus non prorumpit extraneus, convivii secretum non praesumit non [a 1Kb] invitatus intrare, cibos paratos relaxandis mentibus post laborem perturbare non audet arbiter luxuriosus; et quid est quod haec mulier ignota, immo male nota, onusta luctibus, plena lacrymis, clamosa planctu, nescio janitore, nullo conscio, ipso ignorante pastore, domus aditus percurrit omnes, transit totas [b 1Kb] ministeriorum [c 1Kb] catervas, ipsum convivii pervolat ad secretum, et facit domum laetitiae domum lamentationis et planctus? Fratres, non rogata venit illa, sed jussa; intravit exhibita, non praesumens: ipse sic fecit eam sisti sibi, qui illam [Col. 0461C] coelesti sententia jussit absolvi. Denique dum Pharisaeus veste clarus, primus [d 1Kb] in sigmate, in ipsis oculis Christi [e 1Kb] tumens, epulis homini, non Deo placiturus, festivus infunditur, venit mulier, et venit [Col. 0462A] retro, quia reus animus post tergum stat ad veniam, quia per culpam novit se vultus fiduciam perdidisse; venit satisfactura Deo, non homini placitura cum venit; venit pietatis illa, non voluptatis exhibitura convivium. Denique et poenitentiae ponit mensam, fercula compunctionis apponit, panem doloris infert; potum lacrymis temperat in mensura, et ad delicias deitatis totas, [f 1Kb] totam pulsat cordis sui et corporis symphoniam, [g 1Kb] organi planctus dat clamorem, citharam per suspiria longa modulatur, gemitus aptat [h 1Kb] in fistulam; et dum pectus ipsam conscientiam arguens saepe percutit, facit placitura Deo [i 1Kb] cymbala personare; dumque taliter apportat divinis oculis cibos, totas misericordiae copias sic reportat. Ecce mulier quae erat in civitate peccatrix. Exaggerat evangelista [j 9Kb] mulieris facinus, ut accumulet indulgentiam [Col. 0462B] largitoris. In civitate peccatrix. [k 1Kb] Civitate peccaverat, quia fama sua famam totius tetigerat civitatis; sicque jam non peccatrix solum, sed [l 1Kb] ipsius civitatis facta fuerat ipsa peccatum. Haec cognovit quod nisi ab illo solo civitatis peccatum non posset auferri, qui solus mundi venerat abolere peccatum. Et ut cognovit quia accumberet Dominus in domo Pharisaei. Non ad stantem, non ad sedentem audet venire peccatrix: Deus cum stat, corripit; cum sedet, judicat; prostratis conjacet, cum decumbit. Ut cognovit quod accumberet Dominus in domo Pharisaei. Inclinem ad miserandum supernam didicit majestatem; et ideo credidit quod esset ad veniam sibi promptus, qui Pharisaei venerat tam promptus ad mensam. Attulit alabastrum unguenti. [m 1Kb] Portavit oleum, quia medicinam [Col. 0462C] lethali vulneri a superno medico perquirebat. Stans retro secus pedes ejus. Ad pedes tendit semper citam veniam qui requirit. Et bene stans, quia jam cadere non potest, qui [n 1Kb] ad pedes Christi [Col. 0463A] meruit pervenire. Stans retro secus pedes ejus. Ut Christi vestigiis innixa percurreret per viam vitae, quae per viam cucurrerat mortis. Lacrymis rigabat pedes ejus. En mutatur ordo rerum, pluviam terrae coelum dat semper: ecce nunc rigat terra coelum, immo super coelos et usque ad ipsum Dominum imber humanarum prosilit lacrymarum, ut juxta Psalmistam et de aquis fletuum cantetur illud: Et aquae quae super coelos sunt, laudent nomen Domini (Psal. CXLVIII). Lacrymis rigabat pedes ejus. O quanta vis in lacrymis peccatorum! rigant coelum, terram diluunt, exstinguunt gehennam, delent in omne facinus lata divina promulgatione sententiam. Et capillis capitis sui tergebat. Dominicos pedes lavat lacrymis, [a 1Kb] crinibus tergit. Vacat ab excusatione paupertas; inhumanitas veniam non habebit, quia in totum sibi natura sufficit [Col. 0463B] ad obsequium Creatoris. Et capillis capitis sui tergebat. In peccatricis caput purgandis criminibus refluebat unda, ut sua fonte mulier in novum baptisma suorum dilueret illuviem peccatorum. Et capillis capitis sui tergebat. Ut juxta Psalmistam verticem capilli (Psal. LXVII), ex quo ambulaverat in delictis suis, in sanctitatem tali verteret servitute. Et osculabatur pedes ejus. Praecesserant intervenientes lacrymae, ut oscula devota sequerentur, quia lacrymae satisfactionis sunt documentum, [b 1Kb] oscula sunt reconciliationis indicia. Et ungebat unguento. [c 1Kb] Mulierem super caput Domini fudisse oleum, alio evangelista referente, cognovimus (Matth. XXVI): non est ergo quod facit haec mulier mollis et carnalis obsequii, [d 1Kb] sed plenae humanitatis est sacramentum; quia [e 2Kb] in capite Christi [Col. 0463C] Deus est, in pedibus evangelizantium pacem. [f 1Kb] Orate, fratres, ut et nos in unguine Domini commereamur [Col. 0464A] aliquatenus computari, et ungamur unguento quod pedibus funditur Salvatoris: quia sicut oblatio est, cum offertur unguentum; ita [g 1Kb] chrisma perfectum est, de Dominicis vestigiis cum redundat. Cujus autem mulier ista typum praeferat, vel quam magnum praefiguret arcanum, donante Deo, tunc dicemus, quando ea quae sunt in sequentibus exponentur.



SERMO XCIV. De eadem, et Pharisaeo murmurante, ac Christo respondente.

Quoniam sermone proximo partem primam hodiernae percurrimus lectionis, admirati pariter sumus quo fervore, qua fide, quali ausu, quanta obsequii novitate, peccatrix mulier ipsius vestigia contigerit Salvatoris: modo quid Pharisaeus tacens dixerit, [Col. 0464B] quid Christus, cui loquuntur tacita, responderit, audiamus. Videns, inquit, Pharisaeus, qui vocaverat eum, ait intra se dicens: Hic si esset propheta, sciret utique quae et qualis est mulier quae tangit eum (Luc. VII). Pharisaee, quod conspicis non est ignorantia, sed potestas; est divini judicii, non erroris humani. Pharisaee, erras, nescire magis potuit si fuisset propheta, quia prophetia non est humani arbitrii, muneris est divini: unde propheta [h 1Kb] scit non quantum vult, sed quantum dederit ille [i 1Kb] qui tribuit prophetiam. Hic si esset propheta, sciret utique quae et qualis est mulier quae tangit eum. [j 1Kb] Mulieris malae tactus urit male conscium, parem polluit, suspectum notat, hominem malae voluntatis infamat: caeterum peccatrix fit bona, fit sancta, fit innocens, cum tetigerit [Col. 0464C] veniae largitorem. Stercora contingunt, sed non inquinant solem. [k 1Kb] Medicum cum tangunt vulnera, putredo [Col. 0465A] non polluit. Judicem quamvis tangat reus, non potest maculare cum supplicat. Sic peccator cum Dominum tangit, non Dominum sordidat; sed ipse et peccato caret omni, et rapit subito sanctitatem. Probat hoc mulier in profluvio sanguinis constituta, quae ut [a 9Kb] tetigit fimbriam Domini, non fimbriam polluit, sed ipsa mox inquinamento vetustae caruit passionis. Hic si esset propheta, sciret utique quae et qualis est mulier quae tangit eum.. Pharisaeus Christum prophetam crederet, si exposita oculis, nota populis si videret. Quid putas crediturus erit, cum mox eum mentis suae arbitrum, cordis sui judicem, testem conscientiae suae, cogitationum suarum didicerit cognitorem? Putasne vel tunc fatebitur Deum, quem modo post virtutes tantas judicat nec magistrum? [Col. 0465B] Hic si esset propheta, sciret utique quae et qualis est mulier quae tangit eum. Mulier habebat vulnus, sciebat illud, et ideo taliter tanti vulneris medicum perquirebat; Pharisaeus perfidiae morbo saucius, superbiae flamma febriens, per phrenesim se nesciebat insanum. Hinc est quod Christus illuc primum curam vertit, ubi ignota saeviebat infirmitas, ut coelestis medicus uno medicamine duos curaret aegrotos. Videns Pharisaeus qui vocaverat eum, ait intra se, dicens. Cui, quia intra se cogitaverat Pharisaeus, Christus publica voce respondit; et dum Pharisaei cordis patefecit arcanum, ipsum fuisse totius prophetiae demonstrat auctorem. Respondens, inquit, Jesus, ait: Simon, habeo tibi aliquid dicere. Tibi, cui opus est medicina, et nescis quaerere medicinam; tibi, qui Deum magistrum [Col. 0465C] vocas, et Dei deseris disciplinam: ignoras quoniam magistro magnam facit injuriam, qui se discipulum fatetur ejus, cujus non sequitur institutum? Nam sicut discipuli probitas laus est magistri, ita magistri vituperatio discipulus nesciens disciplinam. Simon, habeo tibi aliquid dicere. Respondit, magister, dic. Iterum, magister, dic, et non Deus dic. Jam jam Deum sentiens, quem vocat magistrum. Duo, inquit, debitores erant cuidam feneratori: unus debebat denarios quingentos, et alius quinquaginta. Non habentibus illis unde redderent, donavit utrisque; quis ergo eum amplius diligit? Respondens Simon dixit: Aestimo quod is cui plus donavit. Et Dominus, recte judicasti. Audistis quemadmodum coelestis creditor totum debitum charitate compensat, et ad incrementum [Col. 0465D] totius fenoris amoris solius exigit et requirit usuram. Plectendus debitor, qui dilectione sola suam negligit redimere cautionem. Vis scire, homo, quid Deo debeas? Quod factus es, Dei creditum est; quod es rationis capax, Dei fenus est; quod discretionem mali bonive possides, accepisti; et quod vivendi normam [Col. 0466A] acceperis per chirographum legis, stipulanti Deo spopondisse te non potes diffiteri. Sed dum te per vitia carnis in lutum instar suis demergis, et quadrupedum more vivens qua praeditus es ratione privaris, et in gurgite criminum boni malive perdita discretione confundis, et divinae legis substantiam dissipas, [b 1Kb] mundana voluptate captivus, factus es gloriosi fenoris debitor luctuosus, cui deficientibus virtutum lucris criminum multiplicatur usura. Sed licet in hac re cecideris, licet fueris in ista devolutus, [c 1Kb] vide ne desperes: homo, remansit tibi unde piissimo satisfacias creditori. Absolvi vis? Ama. Charitas cooperiet multitudinem peccatorum (I Joan. IV). Negationis crimine quid pejus? et tamen Petrus amore solo valuit hoc delere, probante Domino, cum dicit: Petre, [Col. 0466B] amas me (Joan. XXI, 12)? Inter omnia Dei praecepta amor obtinet principatum. Diliges, inquit, Dominum Deum tuum ex toto corde tuo, et ex tota anima tua, et ex tota mente tua, et ex tota virtute tua (Matth. XII). Ama ergo, homo, Deum, et ama totus, ut possis omnia sine labore vincere et delere peccata. Tenerae militiae, delicati conflictus est amore solo de cunctis criminibus reportare victoriam, sicut ex sequentibus elucescit. Conversus, inquit, ad mulierem, dixit Simoni. Quid est, quod conversus ad mulierem, Simoni loquitur Christus? Quia cum poenitentem respicit, arguit oblatrantem. Dixit Simoni: Vides hanc mulierem? Intravi in domum tuam, aquam pedibus meis non dedisti, haec autem lacrymis rigavit pedes meos, et capillis capitis sui tersit; osculum mihi non dedisti, [Col. 0466C] haec autem ex quo intravi non cessavit osculari pedes meos; oleo caput meum non unxisti, haec autem unguento unxit pedes meos. Propterea, dico tibi: dimittuntur illi peccata multa, quoniam dilexit multum; cui autem minus dimittitur, minus diligit. Probatum est quia dilectio delet et abluit universa peccata. Quid est autem quod dixit: Cui minus dimittitur, minus diligit? Ergo ad peccandum satis est ut major charitas comparetur? Absit.Charitas de praeteritis subvenit, non liberat de futuris; charitas nescit peccare cum diligit; charitas non est charitas, si delinquit; charitas Dei custos est sanctitatis. Fratres, si nos esse peccatores novimus, et esse nolumus peccatores, [d 1Kb] pedibus Christi demus lacrymas, spargamus capillos, figamus oscula, pietatis oleum tota devotione fundamus; ut dicatur [Col. 0466D] nobis: Dimittuntur vobis peccata multa, quia dilexistis multum.Imitemur hanc mulierem, quam conspicimus non solum caruisse peccatis, sed ad totum sanctitatis verticem pervenisse. Quae sit autem haec mulier, quia hodiernus sermo charitatis nos distulit, sicut jam promisimus, in sequentibus Deo auctore pandemus.


[Col. 0467A]
SERMO XCV. De eadem, ubi de Magdalenae allegorica conversione.

Omnia quae a Christo corporaliter gesta referuntur, sic subnixa sunt historica veritate, ut plena semper sacramentis coelestibus comprobentur. Et quia, quod erat in facie lectionis jam perstrinximus sermone repetito, orate ut, sicut promisimus, interna ejus, Spiritu sancto revelante, pandamus. Inhonora est dictio, quae Dei facta humana tantum expositione depromit. Rogavit, inquit, Dominum quidam Pharisaeus ut manducaret cum illo (Luc. VII). Pharisaeus, fratres, [a 1Kb] catholicus dicitur Judaeorum; nam et resurrectionem credit, et [b 1Kb] a Sadducaeo resurrectionem negante dissentit. Hinc est quod rogat Christum, id [Col. 0467B] est, resurrectionis auctorem, ut manducet cum illo: quia qui convivit Christo, mori nescit, utique vivit semper. Rogabat Dominum ut manducaret cum illo. Rogas, Pharisaee, ut manduces cum illo; crede, esto Christianus, et manducas ex illo. Ego sum, inquit, panis qui de coelo descendi (Joan. VI). Semper Deus majora tribuit quam rogatur; nam se manducandum dedit, qui rogabatur, ut manducandi secum fiduciam largiretur; et tamen sic hoc dedit, ut illud quod postulatus est non negaret. Nonne promittit hoc et sponte discipulis suis? Vos qui perseverastis mecum, manducabitis et bibetis in mensa mea in regno meo (Luc. XXII). Christiane, qui se tibi hic manducandum dedit, quid suum tibi denegare poterit in futurum? Et qui tantum tibi viaticum paravit ad victum, quid in [Col. 0467C] illa tibi mansione perpetua non paravit? Manducabitis in mensa mea in regno meo. Audisti Dei convivium, sollicitus non sis de qualitate convii. Qui pervenire regis meretur ad mensam, manducabit quidquid regni dominatio possidet et potestas; sic qui ad convivium venerit Creatoris, habebit in deliciis suis quidquid continetur in creatura. Sed ad coepta redeamus. Et ingressus domum Pharisaei. Quam domum? Nempe synagogam ingressus accubuit. In synagoga, fratres, tunc accubuit, quando occubuit Christus: sed corpus suum Ecclesiae transmisit ad mensam, ut esset coelestis caro manducaturis gentibus ad salutem. Nisi manducaveritis carnem Filii Hominis, et biberitis ejus sanguinem, non habebitis vitam in vobis (Joan. VI). Quemadmodum autem manducetur caro Christi, [Col. 0468A] quomodo bibatur et sanguis ejus, norunt illi [c 1Kb] qui sunt sacramentis coelestibus instituti. Ecce, inquit, mulier quae erat in civitate peccatrix. Quae mulier? [d 1Kb] Ecclesia sine dubio. In civitate peccatrix. Civitate qua? Illa de qua dixerat propheta: Quomodo facta est meretrix civitatis fidelis Sion (Isai. I)? Et alibi: Vidi iniquitatem et contradictionem in civitate, et iniquitas et labor in medio ejus et in justitia; et non defecit de plateis ejus usura et dolus (Psal. LIV). In civitate ergo perfidiae septa muris, superbiae turribus communita, distincta iniquitatum plateis, obserata contradictionum portis, depicta doli fucis, indurata [e 1Kb] silicibus usurarum, negotiorum doloribus aggravata, infamata lupanaribus, id est, idolorum templis, mulier haec, id est Ecclesia, gravissimum trahebat reatum ex [Col. 0468B] tanta praecedentium colluvie peccatorum. Sed ubi audivit venisse Christum ad domum Pharisaei, id est, ad synagogam: ibi, hoc est, ad Judaicum Pascha, passionis suae mysteria tradidisse, aperuisse sui corporis et sanguinis sacramentum, manifestasse nostrae redemptionis arcanum, Scribas velut pessimos despiciens janitores. Vae vobis legisperitis, qui tulistis clavem scientiae (Luc. XI)! Irruptis contradictionum foribus, contempto ipso chori Pharisaici principatu, ardens, anhelans, aestuans ad totum legalis convivii penetrale pervenit: ibique reperit Christum inter amoris epulas et dulcia pocula traditum, Judaicam occubuisse per fraudem, juxta illud prophetae: Quoniam si inimicus exprobrasset mihi, supportassem utique; et si is qui oderat me, super me mala locutus fuisset, [Col. 0468C] abscondissem me utique ab eo: tu vero, homo unanimis, dux meus et notus meus, qui mecum dulces capiebas cibos, in domo domini ambulavimus cum consensu (Psal. LIV). Ut cognovit accubuisse Dominum in domo Pharisaei, id est, in synagoga omni dolo, tota fraude addictum, passum, crucifixum et sepultum; tamen a fervore fidei tanta ista non retardatur injuria, sed portat unguentum, portat Christiani chrismatis oleum: et quia Christi faciem videre non meruit corporalem, stat retro non loco, sed tempore, inhaeret ejus vestigiis, ut sequatur; et jam desiderii plus quam conscientiae lacrymas fundit, ut quem abeuntem videre non meruit, mereatur videre redeuntem. Lacrymas ergo ad pedes Domini profluo amore perfundit; dum pedes evangelizantium regnum ejus bonorum operum manibus [Col. 0469A] tenet, lavat lacrymis charitatis, confessionis labiis osculatur, et totum misericordiae profundit unguentum, donec conversus ad eam; quid est conversus? hoc est, reversus, dicat Simoni, dicat Pharisaeis, dicat negantibus, dicat populo Judaeorum: Intravi domum vestram, aquam pedibus meis non dedistis. Et haec quando dicet? Quando venerit in majestate Patris sui, et segregabit justos ab injustis, quasi pastor qui segregat oves ab haedis; et dicet: Esurivi, et non dedistis mihi cibum; sitivi, et non dedistis mihi potum; hospes fui, et non suscepistis me. Hoc est dicere, Aquam pedibus meis non dedistis; haec autem, dum meorum pedes lavat, pedes ungit, pedes osculatur, fecit servis [a 1Kb] quod vos Domino non fecistis (Matth. XXV), fecit pedibus quod capiti vos negastis, impendit [Col. 0469B] minimis quod vos vestro denegastis auctori: Tunc dicet ad Ecclesiam: Dimittuntur tibi peccata multa, quia dilexisti multum. Quia tunc erit remissio peccatorum, quando tolletur materia tota peccandi, quando corruptio induet incorruptionem; quando mortalitas immortalitatem consequetur, quando peccati caro caro totius efficietur sanctitatis, quando terrena servitus coelesti dominatione mutabitur, quando militia humana divinum promovebitur ad regnum. Orate, fratres, ut et nos in parte Ecclesiae constituti, ad ea quae numeravimus pervenire mereamur, auctore ipso Christo, cui est honor et gloria una cum Spiritu sancto in saecula saeculorum. Amen.


[Col. 0469C]
SERMO XCVI. De parabola zizaniorum [b 1Kb] .

Si dicta vel facta Christi passim carnalibus sensibus [c 1Kb] subjicerentur, torpesceret animus meus, vacaret, dormiret ingenium, cor tabesceret, exstingueretur quidquid humani vigoris est et caloris. Proposuit, inquit, illis parabolam (Matth. XIII). Sicut in lapide friget ignis, latet ignis in ferro, ipse tamen ignis ferri ac lapidis collisione flammatur; sic obscurum verbum verbi ac sensus collatione resplendet. Certe si mystica non essent, inter infidelem fidelemque, inter impium atque pium discretio non maneret, et esset devotus sicut contumax, iners sicut qui laborat, pervigil ut ille qui dormit: nunc vero cum petit anima, mens pulsat, quaerit sensus, sperat pietas, fides exigit, meretur intentio, apparet et sudantis fructus, et poena [Col. 0469D] desidis, et justitia largitoris simul, quia plus accepta sapiunt quam possessa, inventa magis quam subjecta delectant. Hinc est quod doctrinam suam Christus parabolis velat, tegit figuris, sacramentis operit, reddit obscuram mysteriis. Proposuit, inquit, illis parabolam. Illis, hoc est, non suis, sed extraneis, inimicis utique, non amicis; spectantibus ad calumniam, non [Col. 0470A] audientibus ad salutem. Ideo in parabolis, inquit, loquor eis, quia videntes, non vident; et audientes, non audiunt, neque intelligunt. Quare? Quia qui calumniatur praeterita, videre praesentia non meretur; neque dignus est agnoscere gratiam, qui legem ne cognosceretur, abscondit. Vae vobis, inquit, legisperitis, quia tulistis clavem scientiae; ipsi non introistis, et eos qui introibant, prohibuistis (Luc. XI). Proposuit, inquit, illis parabolam, dicens: Simile est regnum coelorum homini. Et quid offendit Christus, si in similitudinem hominum factus est, ut pereunti humano generi subveniret? Scandalizat Dominus, si, ut manumittat servos, inveniatur in habitu servitutis? quando quidquid est majestas futurae, quidquid adventus et regni, ecce homini comparatur. Simile est, inquit, regnum coelorum [Col. 0470B] homini qui seminavit bonum semen in agro suo; cum autem dormirent homines, venit inimicus ejus, et superseminavit zizania in medio tritici, et abiit. Audistis quemadmodum sator mundi reruni principia bona sevit, nec ullum malum ab originis processit auctore; ab inimico superseminatum est malum, malum [d 1Kb] non est a rerum parente procreatum. Et vidit Deus, inquit, omnia quaecumque fecit, et ecce bona valde (Gen. I). Bona, et valde bona: nam quem Deus faciens vocavit mundum, inficiens reddidit inimicus immundum; et hominem quem Deus in paradiso deliciarum collocavit ad vitam, inimicus in hac laboris vita detraxit ad mortem; et affectum quem carni Deus inseruit per naturam, inimicus in parricidium per invidiam commutavit. Cain probat hoc qui primus germano sanguine [Col. 0470C] terram tinxit, et in exitum fraternum [e 10Kb] mortis dignus exstitit dedicator (Gen. IV). Sic ex discordia nata mors semper humanam scindit et separat charitatem. Et quia longum est ire per singula, vel paucis aperire compellimur, inimicus qualiter bonis mala, virtutibus vitia, vitalibus mortalia, nostram semper superseverit ad ruinam. Nonne ex uno homine Deus omnem replevit terram, et semine ex uno pius sator totum genus hominum tantam multiplicavit ad messem? Sed inimicus mox homines in unum redegit omnes; et superseminando mala quod bene satum fuerat, delevit diluvio, non rigavit. Sic legem divinis et veracibus satam praeceptis, humanis et mendacibus fucavit inventis: ut de sacerdote fieret persecutor, de doctore depravator existeret, de defensore legis [Col. 0470D] redderetur immicus. Sic creaturas ad agnitionem conditas Creatoris, ut nesciretur Deus, deos esse mentitus est. Hinc sapientes saeculi fecit stultos, speculatores mundi docuit nihil videre, professores scientiae fecit scientiam non habere, inquisitores rerum omnium dimisit ignaros. Sic evangelicam segetem satam coelesti semine haeretica zizania superseminando confudit [Col. 0471A] inimicus, ut manipulos fidei gehennae fasciculos faceret, ne triticum fieret coelestium horreorum. Et quid plura? Posteaquam est ipse in daemonem conversus ex angelo, ne qua creatura in suo statu consisteret, arte, dolis, machinis, fraude contendit. Sed jam praesentis parabolae verba pandamus. Simile est regnum coelorum homini. Cui? Utique Christo. Qui seminavit bonum semen. Quia in ipso rerum semine nescit malum conditio Creatoris. In agro suo. Hoc est, in mundo, dicente ipso Domino, Ager hic mundus est (Matth. XVI). Cum autem dormierunt homines. Id est, sancti Patres, patriarchae, prophetae, apostoli, martyres, in sopore mortis temporaliter dormientes, quia sanctorum mors somnus est; peccatorum vero mors est, quia in inferno poenae vivunt, vitae pereunt [Col. 0471B] peccatores. Veniens inimicus ejus. Id est, diabolus. Superseminavit zizania. Superseminavit, non seminavit. Praecedunt Creatoris bona, mala diaboli postsequuntur; ut malum quod est ex diabolo, sit accidens, non natura. Superseminavit zizania in medio tritici. Quia diabolus haereses inter fideles, inter sanctos peccatum, inter pacificos lites, inter simplices dolos, inter innocentes nequitiam gratis serere consuevit: non ut acquirat zizania, sed ut triticum perdat; nec ut reos capiat, sed ut adimat innocentes. Hostis plus ducem quam militem petit; nec obsidet mortuos, sed impugnat viventes: sic diabolus non peccatores quaerit capere, quos possidet subjugatos, sed ut justos capiat, sic laborat. Superseminavit zizania in medio tritici, et abiit. Quia diabolus impellit [Col. 0471C] quidem viribus ad ruinam, sed posteaquam prostraverit, derelinquit; diabolus non quaerit hominem, sed hominis interitum quaerit. Fratres, ille malis nostris gaudet, turget ruinis nostris, nostris vulneribus convalescit, nostrum sanguinem sitit, nostra saturatur ex carne, nostris [a 1Kb] vivit ex mortibus. Diabolus hominem non vult habere, sed perdere. Quare? Quia ad coelum unde ille cecidit, non vult, non fert, non patitur hominem pervenire. Et quia nos sermo trahit longius hodie, reliqua differamus, ut et communem relevemus laborem, et quae dicenda sunt plenius exsequamur. Deus autem noster et mihi dicendi gratiam, et vobis audiendi desiderium donare dignetur.


[Col. 0471D]
SERMO XCVII. De eadem.

Quia festinus antehac sermo, ut communem temperaret laborem, ad totum parabolae praetereuntis non valuit pervenire secretum, nunc reliqua, Domino revelante, pandamus. Proposuit, inquit, illis parabolam, dicens: Simile est regnum coelorum homini qui seminavit bonum semen in agro suo; cum autem dormirent homines, venit inimicus ejus, et superseminavit [Col. 0472A] zizania in medio tritici, et abiit. Cum autem dormirent homines (Matth. XIII). Insidiator in noctibus latitat, in diebus vigilantes fugit, appetit dormientes, fortis conflictum petit, provocat palam spectantibus omnibus, et coram populis vult habere victoriam. Maximae infirmitatis indicium est dormientibus irruisse. Cum autem dormirent homines, venit inimicus ejus. Malus numquam non stultus. Quid hic egit inimicus? Esto quod dormierint servi, numquid et Dominus dormiebat? Esto quod oculos servorum sopor clauserit post laborem; numquid et dominantis oculos ulla vicerat lassitudo? Inimice, lucis refuga, vigilasti, laborasti, sed non latuisti: nam, dormientibus servis, Dominus ipse te videt: desertor coeli praevenisti, fecisti, sed non profecisti. Deo perire [Col. 0472B] non potest quod ipse custodit: fraudis auctor, in Dominum non committis, sed in servos, dum facis ut negligentiae illorum quod tuae fraudis est ascribatur. Ille, ille te videt, qui totius et fraudis testis est et laboris. Manent ergo laboris sui fructus benefacientem, manent et nequitiae suae poenae fraudantem; illi triticum ad horreum coeleste portabunt, tu tibi zizaniorum tuorum portabis fasciculos ad gehennam. Cum autem dormirent homines, venit inimicus ejus, et superseminavit zizania. Ut quid? Ut periret dominica messis, et hoc ad lucrum quid pertinebat inimici, nisi quod invidiae spiritus hominum damnum suum computat lucrum, et quod perierit hominibus, hoc se aestimat acquisivisse? Sed diabolus hoc ideo, ut diximus, tenebris celantibus est molitus, ut adulteratae [Col. 0472C] messis noxa redundaret ad servos, et hinc poenam sumerent, unde speraverant palmam. Denique vigilantes servi prae timore, ista cur evenerint expavescunt: hoc metuentes, ne zizaniorum germina ad illorum redirent offensam, quorum conscientia praeter jactum boni seminis nil habebat. Hinc est quod auditum sui domini praevenerunt, ne securi de innocentia, reatum de silentio sustinerent: cum vocatur innocens ad reatum, dum purgari aestuat, urget et stimulat cognitorem. Cum autem crevisset herba et fructum fecisset, tunc, inquit, apparuerunt et zizania. Quod latet in herba, manifestatur in spica; et [b 1Kb] quod celatur in germine, aperitur in fructu: sic quos credentes putamus pares, fide dispares invenimus, sic judicii prodit messis quod Ecclesiae [Col. 0472D] germen occultat. Juxta illud dictum Dominicum: Ex fructibus eorum cognoscetis eos (Matth. VII). Flores multi, multitudinem fructuum pollicentur, sed exanimati ventorum flabris, ad fructum paucissimi perseverant: sic credentes in Christo multi Ecclesiae videntur in pace; ubi autem persecutionis procella perflaverit, pauci martyrii reperiuntur in fructu. Sed [c 12Kb] Euphemia sancta plus solvit in fructu [Col. 0473A] quam promisit in flore; quae, manente virginitatis flore, copiosum martyrii pervenit ad fructum. Accesserunt, inquit, servi patrisfamilias, dicentes ei. Accesserunt, fratres, mente non corpore; non loco, sed fide; dixerunt non clamore vocis, sed cordis tacito cum dolore: Domine, nonne bonum semen seminasti in agro tuo? Seminasti, non seminavimus: [a 1Kb] nos quod perfecte facimus, tibi semper nostro assignamur auctori, et tu in iis quae nobis facienda praecipis, ipse operator assistis. Ergo si nos operis tui facis esse pro tua dignatione consortes, non nobis solis quod zizania nascuntur ascribas. Domine, aut tecum nos munit innocentia, aut nobiscum te reatus attingit; nos nostro operi non potuimus invidere, magnis sudoribus offensam non potuimus comparare; tu [Col. 0473B] quod vis, unde vis, quando vis, habes; nos praeter tuam gratiam nil habemus, per quam stamus, vivimus, movemur et sumus (Act. XVII), et sine qua jacemus, deficimus et perimus. Ergo nos haec nobis sic laboravimus, ut perirent? Sed quis hoc fecerit, qui solus non dormis, nobis dormientibus, tu vidisti; et si tu vidisti, juste Judex (factum quis scit? ille qui vigilat, non ille qui dormit (Ps. CXXVI) ergo tu prode eum, ut nos quos sic anxios conspicis, facias sic securos. Ait dominus, Inimicus homo hoc fecit. Inimicus homo hoc fecit; et tu quare hoc cum videres, Domine, permisisti? Quare? Quia timere fraudes non potest, cui nil potest deperire; et quia [b 1Kb] plus est mixta discernere quam prohibere mixturam, majus est reparare perdita quam illaesa servare; simul [Col. 0473C] quia oportet zizania esse, ut qui probati sunt manifesti fiant (I Cor. XI). Servi autem dixerunt ei, Vis imus et colligimus zizania? Sic devoti servi indefessum promittunt laborem, nec patiuntur Dominicae messis videre vel temporaliter feditatem; sed Dominus, quem tempora non fatigant, et quando vult potest abolere suae messis injuriam, vetat dicendo: Non. Et quare prohibuerit mox revelat. Ne forte colligentes zizania, eradicetis simul cum eis et triticum. Sic imperiti erant cultores, sic operis nescii, sic discretionis scientiam non habentes, ut evellentes zizania, eradicarent et triticum? Ubi sunt prophetae per Dei spiritum prophetantes? Ubi Petrus cui Pater revelat (Matth. XVI)? Ubi Paulus in quo operatur (Gal. II) et loquitur (II Cor. XIII) Christus? Ubi omnes [Col. 0473D] sancti, plane sancti, sed servi, tantum scientes, [Col. 0474A] quantum singulis scientiarum largitor indulsit? Sed dicis, Hoc occultum nil erat, nil erat ibi occultum, quando aliud videbatur in specie, aliud habebatur in flore; et quod hodie erat zizania, cras in triticum vertebatur: sic hodie habetur haereticus, qui crastina fit fidelis; et qui ad praesens peccator cernitur, ad futurum justus assistit. Hinc est etiam quod auctor utraque referebat ad messem, id est, usque ad judicium divinae patientiae suae et nostrae poenitentiae tempus, ut qui de se malo commutarit ad bonum, Dominicum deputetur in triticum, coelestibus horreis aggregandus; qui se de fideli fecerit infidelem, gehennae deputetur incendio. Et quid plura? Si zizaniis non Dei patientia subveniret, nec Matthaeum de Publicano evangelistam, nec Paulum de persecutore [Col. 0474B] apostolum Ecclesia possideret. Denique Ananias eradicare triticum tunc quaerebat, quando ad Saulum missus, de Paulo talia querebatur: Domine, quanta mala fecit sanctis tuis (Act. IX)! hoc est, eradica zizania; quid ad lupum ovis? quid ad contumacem devotus? quid ad persecutorem talis praedicator missus? Sed cum Ananias videret Saulum, Paulum Dominus tunc videbat; cum Ananias persecutorem diceret, tunc Dominus praedicatorem sciebat; et cum ille eum zizania judicaret inferni, Christus eum vas electionis, triticum in coelesti horreo jam ponebat. Vade, inquit, quia vas electionis est mihi [c 1Kb] .



SERMO XCVIII. De parabola grani sinapis.

Audistis hodie, fratres, quemadmodum grano sinapis [Col. 0474C] tota regni coelestis comparata est magnitudo. Et quid est quod potestatem tantam, sic parva, sic minima, immo minimorum minima similitudo concludit? Sic enim ait Dominus: Cui simile est regnum Dei? et cui simile aestimabo illud (Luc. XIII)? Cum dicit: Cui est simile, quasi quaerentis indicat et producit affectum. Et ille solus Verbum, scientiae fons, dicendi flumen, qui omnium corda rigat, sensus aperit, ingenium dilatat, in invenienda similitudine nunc laborat? Sed quid invenerit audiamus. Simile est, inquit, regnum coelorum grano sinapis. Quaerens in coelo et in terra, nil invenit nisi granum sinapis, in quo potentiam totam supernae dominationis includat; et illud regnum singularitate potens, aeternitate felix, divinitate fulgens, diffusum toto coelo, tota terra dilatatum, [Col. 0474D] in grani sinapis coarctat et concludit angustias? [Col. 0475A] Simile est regnum coelorum grano sinapis. Spes ista est credentium tota? Exspectatio ista est fidelium summa? Ista est felicitas virginum longis continentiae laboribus comparata? Ista est gloria martyrum totius effusione sanguinis conquisita? Hoc est quod nec oculus vidit, nec auris audivit, nec in cor hominis ascendit (I Cor. II)? hoc est quod ineffabili sacramento diligentibus Deum promittit Apostolus esse praeparatum? Fratres, non facile Dominicis moveamur in dictis; nam si infirmum Dei, fortius est hominibus; et stultum Dei sapientius est hominibus (I Cor. I), hoc minimum Dei tota magnitudine mundi magnificentius invenitur; si modo hoc granum sinapis nos sic nostris seminemus in mentibus, ut intelligentiae magnam nobis in arborem crescat, et [Col. 0475B] sensus altitudine tota levetur ad coelum, ac totos scientiarum diffundatur in ramos atque ita ora nostra ferventia vivido fructus sui sapore succendat, et ita igne seminis sui toto nobis ardeat, et flammetur in pectore, atque nostrae ignorantiae totum nobis auferat sua degustatione fastidium. Simile est regnum coelorum grano sinapis, quod acceptum homo misit in hortum suum, et crevit, et factum est in arborem magnam, et volucres coeli requieverunt in ramis ejus. Grani sinapis, sicut dicit, instar est regnum Dei, quod de supernis affertur verbo, suscipitur auditu, fide seritur, credulitate radicatur, spe crescit, confessione diffunditur, virtute tenditur, et dilatatur in ramos, ad quos vocat aves coeli, id est, spirituales sensus, atque in ipsis eas quieta suscipit mansione. [Col. 0475C] Veniat haereticus, veniat, quia redeuntibus Ecclesiae semper patescit ingressus; veniat, audiat, et pietati Dominicae jam desinat oblatrare: Si coelestis regni majestas omnis ad grani sinapis similitudinem venit, quid quaeritur quod Deus ad hominem, Dominus [a 1Kb] servi descendit in formam? Sic enim venit, haeretice, ut tibi totum per fidem cresceret, cui jam totum defecerat per naturam. Simile est regnum coelorum grano sinapis. Sed sinapis revertamur ad granum: sic tota regni summa manet, et consistit in regno coelorum. Christus est regnum coelorum, qui, [b 1Kb] velut granum sinapis, in hortum virginei corporis missus, orbe toto crucis [c 1Kb] in arborem crevit, ac tantum dedit fructus sui saporem, cum teritur passione, ut quidquid est vitale suo saporaret et condiret attactu. [Col. 0475D] Nam sicut in integritate grani sinapis virtus [Col. 0476A] habetur occulta, apparet vero virtus ejus vehementissime si teratur; ita Christus corpore teri voluit, qui suam noluit latere virtutem. Et nos, fratres, teramus istud granum sinapis, ut ejus vim in hac similitudine sentiamus. Christus rex, quia tota ipse est origo regnandi; Christus regnum, quia in ipso est regni sui tota majestas; Christus homo, quia totus homo reparatur in Christo; Christus granum sinapis, unde magnitudo tota Dei, tota hominis exiguitate [d 1Kb] minoratur. Et quid plura? Omnia ipse factus est, ut in se repararet omnes; Christus homo accepit granum sinapis, hoc est, regnum Dei accepit homo Christus, quod habuit semper Deus Christus; misit in hortum suum, hoc est, in Ecclesiam sponsam. Hujus horti saepe meminit in Canticis Canticorum, dicendo: [Col. 0476B] Hortus clausus (Cant. IV). Ecclesia hortus est Evangelii vomere orbe toto diffusus cultura, clausus stimulis disciplinae, ab omni pessimo gramine apostolico labore purgatus, fidelium plantariis, liliis virginum, rosis martyrum, confessorum viriditate amoenus, fragrans floribus sempiternis. Hoc itaque granum sinapis in hortum suum misit Christus, id est, promissione regni sui, quod radicatum est in patriarchis, natum est in prophetis, crevit in apostolis, in Ecclesia fecit arborem magnam, multiplices dedit in donationibus ramos, quos enumerat Apostolus, dicendo: Alii datus est sermo sapientiae, alii verbum scientiae, alii cura sanitatum, alii operatio virtutum, alii prophetia, alii discretio spirituum, alii genera linguarum (I Cor. XII). Audistis, fratres, istud granum sinapis in arborem [Col. 0476C] quam prorupit, audistis quas fundavit radices, audistis quales quantosque se jam [e 1Kb] diffuderit et secaverit in ramos, in quibus coeli, non aeris, aves, in pennis sapientiae et prudentiae volatu, fidei securitate requiescant. Et tu audi, si vis terrenas bestias non timere, si vis evitare aves rapaces, voraces vultures, hoc est, aves aereas, quae sunt omnes nequitiae spirituales; elevare a terra, terrena deserere: sume alas columbae propheticae deargentatas (Psal. LXVII), sume pennas divini Solis fulgore radiatas, evola in specie auri, ut in tantis et talibus ramis jam nullis laqueis attentanda requiescas semper, et de volatu tali valida; et de tanta mansione secura. De similitudine sequenti, sequenti verbo, Domino docente, declarabimus.


[Col. 0477A]
SERMO XCIX. De parabola fermenti.

Bene cucurrit hodiernae series lectionis, ut evangelica mulier mater nostra acciperet a Domino fermentum, per quod nobis hodie hoc templum tantam sanctitatis exigeretur et surgeret in massam. Sic enim coepit Dominus: Cui simile aestimabo regnum Dei? Simile est fermento, quod acceptum mulier abscondit in farinae mensuris tribus, donec fermentatum est totum (Luc. XIII). Bonus Dominus, amator suorum Christus, regni sui similitudines iterat, variat comparationes, quas non de occulto sumit, non captat de coelestibus, sed profert de quotidiano usu, de communi conversatione proponit, ut ad omne genus hominum perveniat, quod est omnibus profuturum, [Col. 0477B] juxta illud prophetae: Audite haec, omnes gentes, auribus percipite, omnes qui habitatis orbem, quique terrigenae, et filii hominum, simul dives et pauper (Ps. XLVIII). Si quid de divinitatis occulto, si quid de secreto regali, si quid de penetralibus divitum afferret in medium, hoc nesciret pauper, non caperet mediocritas, notum simplicitas non haberet: nunc vero loquitur nota diviti, usitata pauperi, omnibus vitae ipsius necessitate [a 1Kb] vernacula, quia homo in Dei vocatione quaeritur, non discernitur in ejus vocatione persona. Sed lectam similitudinem replicemus. Cui simile, inquit, aestimabo regnum Dei? Sic dicendo appendit animos auditorum, et attonitos reddit stupore toto, quid regno Dei, quid imperto divino valeat comparari: atque illis mente per multa et magna pervagantibus coeli Dominus in hospitio pauperis, in [Col. 0477C] manu [b 1Kb] panicoctariae mulieris regni sui invenit et format exemplum, dicendo: Simile est fermento, quoa acceptum mulier abscondit in farinae mensuris tribus, donec fermentatum est totum. Ante regnum suum grano sinapis comparabat, nunc illud efficit simile fermento. Ante sinapis granum memorat accepisse virum, mulierem nunc asserit accepisse fermentum. Dicit ante exiguum semen virum sevisse in magnae arboris incrementum, mulierem modo fermentum breve ad profectum totius massae abscondisse manifestat. Vere, sicut dixit apostolus Paulus: Neque vir sine muliere, neque mulier sine viro in Domino (I Cor. XI). Ad unum regnum diversum sexum varia similitudo perducit, neque virum separat a muliere vocatio Christiana, quos Deus conjungit, natura sociat, [Col. 0478A] et mira similitudine similes reddit habitus, forma componit, et facit Deus, ut sit homo unus duo, duo unus, alter ipse homo in copula conjugali; ne sit aut singularitas destituta, aut confusa conjunctio. Sed quare has similitudines regni sui Dominus per virum [c 1Kb] producit et feminam? Quare majestatem tantam tam vilibus, tam disparibus format exemplis? Fratres, pretiosum latet in hac vilitate mysterium, dicente Apostolo, Mysterium hoc magnum est, ego autem dico in Christo et in Ecclesia (Ephes. V). Comparationibus istis humani generis negotium geritur principale, per virum et mulierem mundi causa saeculis tractata finitur: Adam primus homo, mulier prima Eva, ab arbore scientiae boni et mali (Gen. III), ad evangelici sinapis ardorem deducuntur, ut [Col. 0478B] oculos quos illecebrosa arbor aperiendo clauserat, sinapis arbor grani sui collyrio et [d 1Kb] acritudine ipsa dum claudit aperiret; ut ora quae venenosae arboris gustus infecerat; salutaris arbor flammeo gustus sui sapore sanaret; et ista arbor igneo pastu suo conscientiam toto conversationis suae ardore succenderet, quam frigidam illa toto jam rigore perfecerat. Neque hic jam vel agit; vel confunditur nuditas, ubi hominem totum tegit venia, fidei facit calere vestitus: sed hoc per granum sinapis, quod acceperat vir, confertur feminae. Quid vero per fernientum quod accepit mulier, conferatur homini, sollicitius perscrutemur. Simile est, inquit, regnum Dei fermento, quod acceptum mulier, abscondit in farinae mensuris tribus. Res de usu geritur: vir in agro sinapis [Col. 0478C] arborem serit, domi mulier fermentum procurat, et panes praeparat alimoniae, quia virum foris exspectat labor, intus mulierem domestica cura constringit. Hinc est quod Sara sterilis et anus ex ista praeparatione fermenti, et [e 1Kb] ex tribus mensuris, tres subcinericios panes dominicae hospitalitati offert mystico et apponit obsequio (Gen. XVIII), ut sterilitas mundi tota senectute conclusa, in mensuris tribus, [f 1Kb] hoc est, in aequalitate Patris, et Filii, et Spiritus sancti, fermentum fidei collocaret, et Domino suo tres panes poneret confessione Trinitatis; atque pro munere hoc totam Christiani germinis fecundaret ad prolem. Sed ad proposita redeamus. Mulier accepit a Deo fermentum fidei, quae acceperat a diabolo perfidiae fermentum; abscondit in mensuris tribus, hoc est, [g 1Kb] in tribus hominum temporibus, quod [Col. 0479A] est ab Adam usque ad Noe, a Noe usque ad Moysen, a Moyse usque ad Christum; ut mulier quae corruperat fermento mortis in Adam totam massam generis humani, fermento resurrectionis totam carnis nostrae massam redintegraret in Christo; ut mulier quae confecerat panem gemitus et sudoris, panem vitae coqueret et salutis; et esset omnium viventium mater vera per Christum, quae erat in Adam mater omnium mortuorum. Ob hoc namque Christus nasci voluit, ut sicut per Evam venit ad omnes mors, ita per Mariam rediret omnibus vita. Quae Maria hujus fermenti implet typum, similitudinem praefert, consignat figuram, dum de supernis suscipit fermentum Verbi, et humanam carnem in alvo Virginis, immo in alvo Virginis coelestem totam conspersit in massam. Sed quid allegorici sensus in hac similitudine [Col. 0479B] maneat, jam prodamus. [a 1Kb] Mulier quae accepit fermentum, Ecclesia est: fermentum quod accepit, coelestis doctrinae est sacramentum: mensurae tres in quibus perhibetur abscondisse fermentum, Lex, Prophetae, Evangelia, ubi divinus sensus mystico absconditur et celatur in verbo, ut fidelem non lateat, lateat infidelem. Quod autem dixit: Donec fermentatum est totum; illud est quod Apostolus dicit: Ex parte scimus, et ex parte prophetamus: cum autem venerit quod perfectum est, cessabunt quae ex parte sunt (I Cor. XIII). In conspersione scientia nunc divina est, aspergit sensus, levat corda, incrementat ingenia, et doctrinarum more ad sapientiae coelestis dilatat, suscitat, diffundit augmentum, fermentatur totum. Quando? Adveniente Christo.


[Col. 0479C]
SERMO C. De Syrophoenissa, sive Chananea.

Hodie Beatus Marcus, cum [b 8Kb] Syrophoenissae mulieris commendat prudentiam, fidem refert, credulitatis extollit ardorem, sollicitis auditoribus non parvam generat quaestionem, dicendo: Et inde surgens Dominus abiit in partes Tyri et Sidonis, et ingressus domum, neminem scire voluit, et non potuit latere (Marc. VII). Voluit et non potuit: velle, et non posse, non est divinae majestatis, est [c 1Kb] infirmitatis humanae; scriptum est enim: Omnia quaecumque voluit Dominus fecit in coelo et in terra, in mari et in omnibus abyssis (Psalm. CXXXIV). Et Apostolus: Voluntati ejus quis resistit (Rom. XCV)? Succumbit necessitati [Col. 0480A] quae non libera et absoluta voluntas. Leprosus dicit ad Dominum: Si vis, potes me mundare (Matth. VIII); et evangelista dicit: Voluit, et non potuit. Quid ait beatus Marcus? Numquid extollenda ita est mulieris fides, ut inclinetur Domini possibilitas et voluntas? Aut est tanta sagacitas fidei, ut nolente Deo divinum valeat investigare secretum? Tale mihi videtur et illud esse, cum Dominus Hemorrhoissae fidem in suae virtutis vult prodere, ac probare documento, interrogando: Quis me tetigit? Cui discipuli dicunt: Turbae te comprimunt, et dicis, Quis me tetigit (Marc. V)? Discipulis videbatur quod omnes tangerent Dominum solo corpore comprimentes, et tali carnali incessu omnes similiter jungerentur: similiter ille, qui aliter senserat, et aliter inquirebat, pervenisse mulierem ad majestatem suam, ad suam penetrasse virtutem, [Col. 0480B] mente, non corpore, non communi tactu, sed fide, [d 1Kb] istam sciebat. Unde clamat non homo, sed Deus; non caro, sed spiritus: Quis me tetigit? ut eum proderet virtus operis, quem tunc humanitas occultabat. Sed quid sit voluit, et quid sit non potuit, evidentius inquiramus. Promissionis suae memor Christus, Israelitici populi primum venerat ad salutem, ut quod Abrahae promiserat (Gen. XXII), et semini ejus David (Ps. CXXXI), ejusque posteris, fidele redderet persolutum: sed quia indignos se sua perfidia praestiterunt, obtinuit, rapuit, traxit [e 1Kb] fides gentium, quod infidelitas sprevit et perdidit Judaeorum. Audi ipsum dicentem: Non sum missus nisi ad oves perditas domus Israel (Matth. XV). Sed oves luporum contagione jam rabidae, et ipsis bestiis propria feritate saeviores, [Col. 0480C] laniare et violare suum semper voluere pastorem: atque ideo velle suum Christus implere non poterat, non impossibilitate sua, sed nequitia perditorum, et quod aliis detulerat, aliis conferre cogebatur, dicente ipso: Regnum coelorum vim patitur, et qui vim faciunt, diripiunt illud (Matth. XI, 6). Vim fecit fides gentium, ut raperet haereditatem Patris, ipsam haereditatem totam diriperet filiorum, sicut evidentius praesenti lectione monstratur. Mulier enim statim ut audivit de eo, cujus habebat filia spiritum immundum, intravit, et procidit ante pedes ejus. Erat autem gentilis Syrophoenissa genere. Et rogabat eum ut daemonium ejiceret de filia ejus. Qui dixit illi: Sine prius satiari filios; non enim est bonum tollere panem filiorum, et mittere canibus. Non dixit, non est bonum [Col. 0481A] mittere canibus; sed, Non est bonum tollere filiis, et mittere canibus: quia dare panem canibus, etsi humanitatis non est, humanae tamen est rationis. [a 1Kb] Canis dormientibus dominis nocte et custos et pervigil prodit extraneum, turbat furem, occurrit latroni, ut curam relevet et sollicitudinem servulorum. Verumtamen quomodo tulit panem filiis, quibus toties et taliter obtulit, tribuit, ingessit? Sed illi oblatum conculcare ad scelus, non ad vitam sumere sunt conati: et tamen comminutum et conculcatum a filiis, canis tota fide, toto desiderio lambere festinavit. Hinc est quod sic respondit: Utique Domine, nam [b 1Kb] et catelli sub mensa comedunt de micis puerorum. Merito quae se canem confessa est, in hominem commutatur, et juste [c 8Kb] convertuntur in canes qui se filios esse noluerunt; [Col. 0481B] merito adoptatur in filiam, levatur, honoratur ad mensam, quae se sub mensa laudabili et provida humilitate dejecit; juste toto nunc epulatur micas ex pane, quae suis meritis se intellexit, et confessa est vix mereri. Et quid plura? Hinc est quod, propter justitiam suam, Dominus, nec Judaeis dare potuit, nec gentibus denegare [d 1Kb] .



SERMO CI. De morte contemnenda a fidelibus, et quare illam permiserit Deus. In illud Lucae: Nolite timere eos qui occidunt corpus, etc.

Audistis, fratres, quemadmodum milites suos Christus regia exhortatione compellat, ut despectu mortis [e 1Kb] interfectores corporis non pavescant. Denique eos in amicorum jura transcribit, qui studio triumphi, [Col. 0481C] qui amore libertatis, sanguinem cum gaudio et sine trepidatione fuderint; sic enim ait: Vobis autem dico amicis meis, Ne terreamini ab his qui occidunt corpus, et post haec non habent amplius quid faciant. Ostendam autem vobis quem timeatis: timete eum qui postquam occiderit, habet potestatem mittere in gehennam. Vobis autem dico amicis meis, Ne terreamini (Luc. XII): quia libertatem probat virtus, metus indicat servitutem; nam liber ad gloriam, servus natus est ad timorem; merito ergo ad Dei amicitias sublimatur, qui propter Deum humanas despicit mortes, nescit timores. Si amicos morum facit imitatio, morum similitudo conjungit, convenienter eos amicos vocat Christus, quos imitatione sua mundi jacula, et ipsam mortis formidinem conspicit et praevidet calcaturos. [Col. 0481D] Vobis autem dico. Id est, [f 1Kb] non omnibus, sed amicis. Vobis autem dico. Quos mors absolvit ista, non finit. Vobis dico. Quos corporis resolutio promovet ad melius, [Col. 0482A] non transducit ad poenam. Vobis dico. Quibus morte vita inchoatur, non finitur. Vobis dico, Quorum mors pretiosa fit non sui qualitate, sed causa, dum vitae magis lucra invenit quam vitae perdat usuram. Sed audiamus quid dicat amicis suis. Ne terreamini ab his qui occidunt corpus. Audiant qui de bono mortis veterum vetusta volumina detriverunt, nihil tamen inde capere virtutis, aut consolationis aliquid invenire valuerunt. Quia etsi totis eloquentiae viribus ad tolerantiam mortis armarunt animos, siccarunt lacrymas, suspiria sustulerunt, negaverunt gemitus, incluserunt dolores, nihil tamen aut de spe certa, aut de perpetua vita, aut de vera suis lectoribus salute conquisierunt. Quis homini, quis sapienti dicat? Mori naturae est, necesse est deperire. Nobis vixerunt veteres, [Col. 0482B] vivimus nos futuris, nemo sibi; quod non potest tolli velle virtutis est: suscipe voluntarius ad quod urgeris invitus; mors antequam veniat non est; cum autem venerit, venisse nescitur. Nec ergo amisisse te doleas quod cum amiseris non dolebis. Sed haec talia cum dixerint, [g 1Kb] dicunt totum de sententia, non de vita. Quia unde, et quando, et quomodo tibi, et per quem mors venerit, nescierunt: nobis autem auctor vitae prodidit mortis auctorem; Deus namque vitam fecit, diabolus machinatus est in vitam, divino eloquio sic prodente: Deus mortem non fecit (Sap. I), invidia autem diaboli mors introivit in orbem terrarum (Sap. II). Sed dicis, Quare Deus opere diaboli opus suum passus est deperire? O homo, si interrogata scire velles, vacares paululum, dares animum, aperires [Col. 0482C] aures, ut negotium principale arbiter ipse tu tam curiosus agnosceres. Sed tu occupatus aliis semper, tibi numquam, quare nescias rerum causas, negotia tota saeculorum, judiciorum profundum, et impenetrabile secretum, deses et otiosus accusas. Nonne ut apices litterarum, ut elementa cognosceres, addictus magistro, scholis affixus, totus patiens laboris et poenae, nec domum noveras, nec parentes? Quam utile tibi est ad quod tibi magister addicitur, ingeritur schola, et tibi poenis tuis, labore suo doctor supplicat, ut ista velis scire, ut talia et tanta digneris audire. Probant hoc apostoli, et maxime Paulus, qui vapulando docuit, non caedendo, ut eximius magister quot sunt homini mores, tot ferret et exciperet passiones. Et nos ea in puncto temporis rerum principia, causas [Col. 0482D] saeculi discamus, quia jubemur; et quomodo nos jubemur? et tu audis non quomodo debes; et nos ista servitus, [h 1Kb] necessitas talis excusat; te libertas tanta, [Col. 0483A] voluntas talis, indubitanter accusat: quod dicimus, officii nostri est; quod minus dicimus, est fastidii tui. Quaeris, homo, cur non mortem Deus mox cum ipso exstinxit auctore, et lethale virus sua providentia tunc non providit, ne ad totius orbis, et praecipue ad suae imaginis perniciem perveniret? Coelum quod tu vides, homo, firmatum aere toto portat aquas multas, nec portatur ab aliquo ipsum, quia sola illud appendit jussio, sola sustinet vis praecepti, divino eloquio sic prodente: Qui extendit coelum sicut pellem, qui tegit in aguis superiora ejus (Psal. CIII) Terra quae tanto calcatur pondere, atque onere montium, ac mole solidatur, supernatat liquido [a 1Kb] fundamento, dicente propheta: Qui fundavit terram super aquas (Psal. CXXXV), ut quod stat, mandati sit, non naturae. [Col. 0483B] Ipse, inquid, dixit, et facta sunt; ipse mandavit, et creata sunt (Psal. CXLVIII), ut quod stat, sit divini operis, non rationis humanae. Mare quod tanto commotionis suae vertice fertur, et elevatur ad nubes, frenant tenues arenae, ut videamus potestatem tantam [b 1Kb] non pulveri cedere, sed praecepto. Omnia quae in eis sunt, moventur ac vivunt solo jussu facta; iterum sola jussione solvenda confirmat propheta, cum dicit: Initio tu, Domine, terram fundasti, et opera manuum tuarum sunt coeli; ipsi peribunt, tu autem permanebis, et omnes sicut vestimentum veterascent; et velut opertorium mutabis eos, et mutabuntur (Psal. CX). Quomodo? Ut tempori vetustas, non Creatori pereat creatura. Sed tu jam nos, quicumque quaeris, evagatos esse dicis: quia cum tu quaeris quare Deus mortem in destructionem [Col. 0483C] sui plasmatis permiserit permanere, nos coelum, terram, mare ex nihilo facta, et [c 1Kb] solvenda iterum ex nihilo, longo sermone descripsimus, tibi magis ac magis disquirendi materiam conquisivimus. Dicis: Ego quaesivi cur homo pereat, tu et ipsa elementa peritura firmasti, ut de generalitate pereundi solatium, non quietem de ratione, fessis mortalium sensibus provideres; quasi non doloris sit perire coelum, solvi terram, et totam rerum faciem jure mortalitatis aboleri. Dicis, rogo, quid pulchrius coelo? quid splendidius sole? quid luna gratius? quid ornatius stellis? quid salubrius terra? quid utilius mari? aut quae in istis vetustas? quae sicut nata vel facta sunt perseverant; quod utique gratius esset ista stare, quam perdere. Homo, forsitan esset jucundius, sed [Col. 0483D] non utilius: nam istis stantibus tu nutasti; istis lucentibus caecatus es, ne videres; coeli claritas stupefecit sensus tuos, oculos tuos sol splendore coecavit: nam decore deceptus horum, opificem tu negasti; istos rectores mundi, istos confessus es deos, quos [Col. 0484A] tuae Deus verus subjecerat servituti; necesse est ergo solvi cuncta, novari omnia, ut vel tunc facta credas, cum videris esse reparata. Nec nos aestimes evagatos, quos in argumentum tuae intelligentiae totam percurrisse conspicis creaturam. Homo, quando te auctor tuus fecit ex pulvere, non vidisti; nam si te vidisses factum, numquam te moriturum sic deflevisses. Vidisti te perfectum, vidisti te viventem, vidisti te decorum, auctori tuo te similem jam vidisti: unde esses, qualis esses, quia nec nascentem, nec morientem videras, nesciebas? Hinc est quod naturae dedisti totum, tibi te, Deo nihil: propterea Deus per naturam redegit te, permisit ex nihilo in pulverem revocari; ut quid fueris sic videas, et resurrecturus agas gratias, qui [d 1Kb] factus, qui creatus ingratissimus exstitisti. [Col. 0484B] Non timeamus ergo, fratres, sicut dixit Dominus, eos qui occidunt corpus, quia istam vitam non perimunt, sed destruunt, dum de temporali faciunt sempiternam. Quid plura, fratres? permisit tunc mori, qui poterat suscitare; qui vivificare sufficit, permisit occidi; cui est honor et gloria in saecula saeculorum, Amen.



SERMO CII. De Centurione.

Christus in corpore nostro manens, quod omnes non suscitavit mortuos, omnes non sanavit aegrotos, credamus hoc non potestati defuisse, sed tempori. Tunc orbem totum toto virtutis suae fulgore radiasset, et sustulisset tempus fidei, et nihil secundi adventus sui reservasset ad gloriam. Nec vero sic virtutum [Col. 0484C] suarum temperavit insignia, ut et divinitatis suae manifestaret indicium, et credendi documentum plenissimum largiretur, et excusationem callidae infidelitatis auferret, sicut hodie centurio cujus evangelista Lucas meminit, fide sua providentiaque monstravit. Centurionis, ait, cujusdam servus male habens moriebatur, qui illi pretiosus erat. Centurio hic Romanus erat; sed plus erat hic ipse fructu [e 1Kb] centesimo Christianus. Et Deo magis militabat iste quam saeculo; et in humano bello fortis, fortior in divino, pacis custodia permanebat. Cujus servus male habens moriebatur, qui illi pretiosus erat. [f 1Kb] Servus erat, qui pretio taxabatur. Quaeramus ergo quis est iste servus qui illi erat [g 1Kb] pretiosus. Si dominatur anima, corpus servit; et homini nil corpore pretiosius. Hic servus [Col. 0484D] centurionis istius pretiosus infirmabatur ad mortem; ergo centurio rogabat ut Christus solus mortali corpori largiendo vitam perpetem subveniret. Cum audisset, inquit, de Jesu, misit ad eum [h 1Kb] seniores Judaeorum. Gentilis Judaeos ad Christum mittit; et in [Col. 0485A] lege positis, qui sine lege erat, legis demonstrat auctorem. Nemo ergo miretur si gentilis, hoc est [a 1Kb] Christianus, aut vocat, aut ducit, aut perducit ad Christum. Misit ad eum seniores Judaeorum, rogans eum ut veniret, et salvaret servum ejus. At illi cum venissent ad Jesum, rogabant eum sollicite dicentes: Dignus est ut hoc illi praestes, diligit enim gentem nostram, et synagogam ipse aedificavit nobis. Judaei rogant pro gentili, qui pro se non rogant; et agunt satis pro salute alieni servi, qui pro salute suorum nihil agunt filiorum. Aiunt: Dignus est ut hoc illi praestes. Si dignus est qui audit, credit, mittit ad Christum: ad Christum qui venit, videt, et non credit, quam probatur indignus? Diligit enim gentem nostram. Ille diligit gentem vestram, quam sic Christo [Col. 0485B] supplicem facit; sed vos odistis eam, quam sic Christo redditis contumacem. Aut quomodo Christianus non diligit gentem vestram, qui dum Christum fatetur ex gente vestra, quidquid gentis vestrae est coelestem tollit et extollit ad gloriam? Diligit enim gentem nostram, et [b 1Kb] synagogam ipse aedificavit nobis. Audistis quia semper diruta est synagoga, et jacet jugiter in caementis, nec coelestem surgit in fabricam, nisi eam in Ecclesiae culmen Christianus fabricator instruxerit. Jesus, inquit, ibat cum illis. Sed illi non ibant cum Jesu, cum quo mente non ibant; nec cum illo erant, qui sejuncti corde, corpore videbantur adjuncti. Et cum jam non longe esset. A quo? A gentili. Quantum Judaei se sejungebant a Christo, Christus tamen gentibus jungebatur. Et cum longe jam non esset, misit ad eum centurio amicos. Qui ante miserat Judaeos, [Col. 0485C] nunc amicos mittit: ut Judaeos, sic dicendo indicet inimicos, probante hoc Apostolo cum dicit: Inimici propter vos (Rom. XI). Judaei dum credidisse gentes invident, quidquid erat et legis et gratiae perdiderunt. Misit ad eum amicos. Audi ad apostolos Dominum dicentem: Jam non dicam vos servos, sed amicos (Joan. XV). Sicut fides servos promovet in amicos, ita perfidia filios in poenalem [c 1Kb] redigit servitutem. Misit ad eum amicos, dicens: Domine, noli vexari. Quare? Quia non sum dignus ut intres sub tectum meum. Videtis quia Christus ducebat magis Judaeos quam adduceretur a Judaeis, ut audirent esse penes centurionem Divinitatis reverentiam, penes gentilem legis cultum, penes militem stipendium gratiae, penes [Col. 0485D] Romanum fidei doctrinam, in frigore pagano Christianum calorem, in terreno pectore coeleste secretum, [Col. 0486A] et notitiam totam dominationis supernae in tota saeculi servitute. Domine, noli te vexare. Hoc est dicere, Deus, quid te vexas humano in corpore? quid te conficis labore terreno? et viae longitudine te fatigas? quid peregrinaris locis, qui es ubique totus? atque intra te totam tenes et possides creaturam? Domine, noli te vexare, non sum dignus ut intres sub tectum meum. Fratres, quod est tectum quod hominem aut dignum facit, aut reddit indignum, quo divinum invitet, aut repellat accessum? Fratres, hoc tectum corpus est quod tegit animam, quod operit sensum spiritus, quod cordis domicilium velat, quod libertatem mentis a coelesti visione secludit. Sub hoc ergo tecto centurio indignum ducit intrare Christum, hoc est, in corpus humanum divinam succedere majestatem. [Col. 0486B] Non sum dignus ut intres sub tectum meum. Sed Deus, qui quod humanum est, cum vult, facit esse divinum, et quod nostrae carnis est, cum dignatur, suum commutat in spiritum, nec habitare carnem, nec tectum nostri corporis dedignatur intrare. Propter quod, inquit, et meipsum indignum arbitratus sum venire ad te. [d 1Kb] Hoc est utrumque devoti, quia et ad se Deum venire indignum ducit, et se accedere ad eum [e 1Kb] scit esse non dignum. Quis intrat ad judicem non vocatus? quis non jussus ingreditur ad regem? quanto magis ad Deum non venit quis non vocatus. Quos vocavit, inquit, eos et justificavit (Rom. VIII). Centurio ergo non refugit adventum Domini, Christi praesentiam non recusat, sed agit ut vocantis sit gratia, non sit temeritas praesumentis. Nam Deus quid possit, humano [Col. 0486C] suggerit et informat exemplo dicendo: Nam et ego homo sum sub potestate constitutus, habens sub me milites; et dico huic Vade, et vadit; et alii, Veni, et venit; et servo meo, Fac hoc, et facit. Hoc est, si ego, qui sum [f 1Kb] sub potestate constitutus, imperio verbi solo facio mihi parere subjectos, quomodo tu qui nulli subjaces, et cujus omnia subjacent potestati, verbo non potes jubente curare? sanitatem mittere? mandare virtutes? Aut verbo reficere non potes, quod verbo fecisti? Dixit, inquit, et facta sunt; mandavit, et creata sunt (Psal. CXLVIII). Aut aliquid ex aliquo reparare non sufficis, cuncta ex nihilo qui parasti? Dic ergo verbo, et sanabitur puer meus. Implevit illud quod propheta de Deo cecinit: Misit verbum suum, et sanavit eos; et eripuit eos de corruptela eorum (Psal. CIV). Fratres, centurio iste, dicendo: Non sum dignus ut [Col. 0486D] intres sub tectum meum, Christiani populi gerit figuram, [Col. 0487A] qui Christi praesentiam corporalem se judicat non mereri, sed solo verbo, nuntio, auditu fidei tantum, totas Domini audit, credit, respicit in sua sanitate virtutes. Nam quod dicit: Dico huic, Vade, et vadit; et alii, Veni, et venit; et servo meo, Fac hoc, et facit; Judaeorum repulsam, vocationem gentium, [a 1Kb] Christiani populi obedientiam sic demonstrat. Dico huic, hoc est, Judaeo, qui non credidit, Vade, et vadit; et alii, hoc est, Gentili, quia credidit, Veni, et venit; et servo meo, hoc est, Christiano, Fac hoc, et facit. Oremus, fratres, ut mereamur Christiani non nomine tantum esse, sed fide; et ut quae jubentur, non audiamus tantum, sed faciamus audita. Quia sicut devoti servi est fecisse jussa, ita jussa contumacis est non fecisse. Dic ergo verbo, et sanabitur puer [Col. 0487B] meus. Quo audito, inquit, Jesus miratus est. Creator mirabilium [b 1Kb] miratur; aurium conditor, quasi qui non audita nesciat, sic stupet audita: sed dum gentilem sic credidisse miratur, incredulitatem corripit Judaeorum. Denique, Sequentibus se turbis dicit, in morte manentes arguens sic Judaeos: Amen dico vobis, nec in Israel tantam fidem inveni. Verum est, fratres: fides sola vivit, et vivet in gentibus; signa et virtutes lassant, et nihil proficiunt in Judaeis.



SERMO CIII. De filio viduae excitato a mortuis, deque corporum resurrectione.

Hodie beatus evangelista, quia viduae matris unicum jam funereis vinculis illigatum, lamentabili impositum [Col. 0487C] jam feretro, prosequentibus turbis euntem jam [c 1Kb] carceris ad sepulcrum, per Christum vitae redditum nuntiavit (Luc. VII), omnium concussit corda, movit mentes, stupefecit auditum. Sed hoc gentes mirentur, Judaei supeant, mundus pavescat: nos autem, qui omnes a saeculis mortuos ad unam vocem Christi sepulcris excitandos credimus, cur miramur? Exsurgent, inquit Isaias, mortui, et resurgent qui in monumentis sunt (Isai. XXVI, juxta LXX). Et Dominus: Veniet hora quando mortui audient vocem Filii Dei; et qui audierint, vivent (Joan. V). Ad haec Apostolus: In momento, in ictu oculi, in novissima tuba; canet enim tuba, et mortui resurgent incorrupti (I Cor. XVI). Quae est ista tuba, quae inferis infert bellum, sepulcri resolvit moles, intonat mortuis vitam, resurgentibus [Col. 0487D] in lucem perpetem dat triumphum? Quae est? Illa quam superius Dominus dixit: Mortui audient vocem Filii Dei (Joan. V). Tuba non quae arctato [Col. 0488A] spiritu per concavum cornu ligni vel aeris tristem bellantibus dat [d 1Kb] mugitum, sed quae de corde Patris, ore Filii, vitalem simul et inferis et superis dat clamorem. Et in novissima tuba (ICor. XVI); tuba quae in principio mundum vocavit ex nihilo, ipsa in novissimo mundum revocabit ex perdito; et quae initio hominem suscitavit ex limo, ipsa in fine hominem resuscitabit ex pulvere. Fratres, sic credimus, quia tuba divinae vocis chaos divisit, collegit orbem, mundavit elementa, distinxit mundum, suspendit coelum, fundavit terram, mare vinxit, mersit infernos, dedit ordinum vices, jussit rerum continuam servitutem; ac ne vacuus horreret orbis, aptavit habitatores, habitacula sic discrevit: in coelo posuit angelos solo spiritu viventes, in terra constituit vitas varias terrenorum, [Col. 0488B] in aere dedit animas aligeras pervolare, in aquis tam pusilla quam magna fecit, ut viveret animantium multitudo; ac miro modo sic ex disjunctis partibus junxit compagem mundi, ut nec commixtio discreta confunderet, nec discretio rerum scinderet unitatem. Hinc est, quod diei ac noctis copula sic divisa est, ut ex quiete labor, requies ex labore constaret. Hinc sol et luna vicissim mundi circumeunt metas, ut sol [e 1Kb] geminata luce amplificet claritatem diei, et luna [f 1Kb] lumine suppari ex toto caeca noctis tempora non relinquat. Hinc stellae suo cursu varios mutant ortus, ut noctibus et signent tempora, et viantibus dent ducatum. [g 1Kb] Hinc tempora eundo veniunt, esse incipiunt dum desistunt. Hinc semina nascuntur, crescunt, adolescunt, juvenescunt, senescunt, [Col. 0488C] decidunt, moriuntur, et iterum vitalibus sepulta sulcis, resoluta putredine, salutari ex morte in vitam suam redeunt, de corruptione [h 1Kb] perpetua suscitantur in forma. Et si hoc, fratres, Dei vox, tuba Christi, per dies, per menses, per tempora, per annos vocat, revocat, ducit, reducit, praecipit esse, facit non esse, dat morti, vitae reddit, quare quod in omnibus semper facit, semel facere non possit in nobis? Aut in nobis solis virtus divina lassescit, propter quos solos totum quod praedictum est Dei est operata majestas? Homo, si tibi omnia sua ex morte reviviscunt, cur tu Deo non reviviscas ex morte? Aut in te solo Dei creatura deperit, propter quem subsistit, agitur, mutatur, innovatur [i 1Kb] tota quotidie creatura? Fratres, haec dico, non signorum Christi [Col. 0488D] cupiens exinanire virtutes, sed hortor ut unius resurgentis exemplo ad fidem resurrectionis omnium concitemur, et credamus quod [j 1Kb] crux nostri corporis [Col. 0489A] sit aratrum; fides, semen; sulcus, sepulcrum; resolutio, germen; exspectatio, tempus; ut cum ver Dominici adventus arriserit, corporum nostrorum matura tunc viriditas vitalem resurgat in messem, nescituram jam finem, nescituram canitiem, non passuram fasces, nec flagella sensuram. Quia depositis in morte vetustatis paleis novum gloriosi corporis consurgit in fructum. Si ad unius viduae lacrymas temporales sic motus est Christus, ut occurreret in via, ut ex oculis stillantia dolorum fluenta restingueret, ut [a 1Kb] recuteret mortem, reduceret hominem, resuscitaret corpus, vitam reduceret, planctum verteret in gaudium, et exsequias lugubres in festivitatem natalitiam commutaret, et feretro datum matri vivum redderet ex morte; quid modo faciet quando [Col. 0489B] inardescet viribus suis ad Ecclesiae suae lacrymas diuturnas, ad sponsae suae sanguineos sudores? Nam per supplicantem Ecclesiam lacrymas fundit juges, per martyres sacrum sanguinem sudat, donec unicum suum, hoc est populum Christianum, quem tot ad mortem ferunt tempora, occurrens Christus de mortali feretro perpetuae vitae reddat in supernae matris gaudium sempiternum. Verum quia nascentis Christi venit tempus, et miraculum coeleste jam radiat paritura virginitas, atque ortum divini regis nobis non stella jam nuntiat, sed ipse solis ascensus, adoraturi occurramus omnes, et muneribus sacris Deum regemque virgineo processisse fateamur ex templo: offeramus munera, quia nascenti regi semper publica paratur oblatio, offeramus munera, quia [Col. 0489C] indevotus satis est vacuus adorator. Hoc probat magus, qui onustus auro, succensus thure, sacratus myrrha, Christi cunabulis inclinatur (Matth. II). Quale est, si quod fecit magus, non faciat Christianus? Quale est, si ad gaudium nascentis Christi fleat pauper, captivus gemat, hospes lamentetur, ejulet peregrinus? Festa coelestia [b 1Kb] Judaeus decimis semper honoravit, Christianus quid de se sentit, si vel centesimis non honorat? Fratres, ne quis me hoc dicere existimet declamantis studio, non dolentis affectu. Doleo, certe doleo, quando lego Christi cunabula magos rigasse auro, et video [c 1Kb] altare corporis Christi Christianos vacuum reliquisse, et in tempore hoc praesertim, quando se pauperum [d 1Kb] fames vasta, [e 1Kb] quando se fundit turba lamentabilis captivorum. [Col. 0490A] Non habeo nemo dicat, quando Deus [f 1Kb] ex eo quod habes, non ex eo quod non habes, quaerit; quando duo aera viduae in acceptum dignanter ascribit. Devoti simus Creatori, ut nobis devota sit creatura. Proximorum nostrorum sustentemus angustias, ut a nostris liberemur angustiis. Repleamus altare Dei, ut nostra horrea repleat fructuum plenitudo. Certe si non damus, quia non accipimus non queramur. Ipse autem Deus noster donet vobis tam praesentia quam futura bona, per Dominum nostrum Jesum Christum, cui est omnis honor et perpetua gloria, una cum Spiritu sancto, nunc et semper, et per omnia saecula saeculorum, Amen.



SERMO CIV. De divite, cujus ager ferax fuit.

[Col. 0490B] Quotiens dives iste venit in medium, quem tot saeculis, orbe toto, die omni, clamor divinae vocis accusat, totiens divitiarum fallax fugatur illecebra, totiens cupiditatum furens flamma restinguitur, avaritiae totiens rabies vesana mitigatur. Sic namque hodie coepit Dominus Jesus. Hominis cujusdam divitis uberes fructus ager attulit; et cogitabat intra se dicens: Quid faciam, quod non habeo quo congregem fructus meos? Et dixit, Hoc faciam, destruam horrea mea, et majora faciam, et illuc congregabo omnia quae nata sunt mihi bona mea; et dicam animae meae: Anima, habes bona multa posita in annos multos: requiesce, manduca, bibe, epulare. Dixit autem illi Deus, Stulte, hac nocte animam tuam repetunt a te, quae autem parasti, cujus erunt? Miserum, [Col. 0490C] quem ubertas sterilem, [g 1Kb] abundantia anxium, inhumanum copia, divitiae fecere mendicum. Humanus ager inhumanum dominum sustinebat; et quod terra fundebat largiter, concludebat et congregabat anguste; ut esset alienorum custos, qui esse suorum noluit prorogator, ingratus Deo, sibi nequam, hostis pauperum, divitum nota, [h 1Kb] carcer naturae. Hominis cujusdam divitis uberes fructus ager attulit, et cogitabat intra se. Quasi possit extra se quispiam cogitare, sed intra se iste cogitabat, qui in corde suo impietatis consilio recepto nil pietatis sibi, misericordiae nil reliquit. Cogitabat intra se, dicens. Digno consiliario se usus, [i 1Kb] qui mali animi non poterat habere solatium, non poterat habere collegam. Et cogitabat intra se, dicens. Mens impia cum pietate certabat, et [Col. 0491A] patiebatur intestinum bellum, qui misericordiae pacem perdiderat et quietem. Et cogitabat intra se, dicens: Quid faciam? Interrogantis vox est; et quem putas interrogabat iste? Erat in illo alter, quia ad ejus penetralia jam diabolus possessor [a 1Kb] insederat; et qui intraverat in cor Judae, mentis ejus tenebat arcanum. Quid faciam, quod non habeo? Audistis quomodo non habet dives? Ecce clamat: Non habeo. Verum est, quia non habet semper, qui quaerit semper; et non habet ubi congreget, qui ut congreget sic requirit. Sed audiamus quid ei responderit consiliarius internus. Destruam horrea mea. Evidenter apparuit qui latebat, quia a destructione incipit semper inimicus. Agit, agit, ut quae habes destruas, et quae concupieris non reformes. Miser dives, ignarus [Col. 0491B] de praesentibus, disputas stultissime de futuris; [b 1Kb] quam melius praesentia, ubi est sedes animae, transtulisses! At nunc [c 1Kb] catenae horreorum tuorum strinxerunt fauces pauperum, vinxerunt hospitum colla, esurientium viscera contriverunt: unde pauperum te praecedunt gemitus et sequuntur, accusant te hospitum luridi vultus, te turba impetit plangens petentium; ut addictus a superno Judice satietatem poenarum capias, qui horreorum tuorum seras, negando caeteris, tibimet conclusisti. [d 1Kb] Cogitanti intra se diviti merito ille taliter respondit, qui scit cogitationes hominum, quoniam vanae sunt (Psal. XCIII): Stulte, hac nocte repetunt animam tuam a te; quae autem parasti, cujus erunt? Bene stulte, quia ibi totum de carne fuerat, nil de corde. Bene stulte, [e 1Kb] quia migraturae [Col. 0491C] mox animae condita satis longa praeparabat. Hac nocte a te repetunt animam tuam. Convenienter hac nocte, quia fugiens misericordiae lucem, avaritiae tenebris se manciparat, dicendo: Manduca, bibe, epulare. Quod autem bibentes filii noctis sint, non diei, Apostolus sic declarat. Et qui inebriantur, nocte ebrii sunt (I Thes. V); per obscura fertur, assumitur per tenebras, qui vitae subsidium claustris suorum mandavit et condidit horreorum. Repetunt animam tuam a te. Quare non dixit: qui dederat, repetit, sed repetunt? [f 1Kb] Quia sanctorum Deus repetit animas et reducit; tartarei ministri repetunt et pertrahunt animas impiorum. Et cogitabat intra se, dicens: Quid faciam, quod non habeo quo congregem fructus meos? Et dixit: Hoc faciam; destruam horrea mea et majora faciam, [Col. 0491D] et illuc congregabo omnia quae nata sunt mihi bona [Col. 0492A] mea; et dicam animae meae: Anima, habes multa bona posita in annos multos: manduca, bibe, epulare. Dixit autem illi Deus: Stulte, hac nocte repetunt animam tuam; quae autem parasti cujus erunt? Unde iste dives sic praeventus est, ut magis cogitata perderet quam parata; et impletum est illud prophetae: Exibit spiritus ejus, et revertetur in terram suam; in illa die peribunt omnes cogitationes eorum (Psal. CXLV). Cogitavit iste quid post se relinqueret, non quid praemitteret ante se: unde juxta Apostolum: Evanuerunt in cogitationibus suis, et obscuratum est insipiens cor eorum; aestimantes se esse sapientes, stulti facti sunt (Rom. I). Cui dicitur stulte, et excitatus de somno praesentis vitae, in illa perpetuitate nihil invenit in manibus suis; sicut dixit Psalmista: Dormierunt somnum suum, et [Col. 0492B] nihil invenerunt omnes viri divitiarum in manibus suis (Psal. LXXV). Vigila ergo, dives, in opere bono, in malo dormi; ut non sit manus tua pauperi vacua, ut tibi plena sit semper. Quia dives quantum largiter profundit, tantum largiter redundat [g 1Kb] in rebus. Esto ergo dives in misericordia, si semper esse vis dives: et tunc erunt horrea tua majora, tunc plena, si non fuerint largitate vacua, cupiditate inclusa.



SERMO CV. De muliere quae habebat spiritum infirmitatis.

Hodie cura Christi, et divinae virtutis dedit mirabile documentum, et diabolicae fraudis nudavit astutiam, et absolvit mulierem longo et obscuro vulnere sauciatam; sicut ait Evangelista: Erat Jesus docens in synagoga sabbatis, et mulier quae habebat spiritum [Col. 0492C] infirmitatis annis decem et octo, et erat inclinata, nec omnino poterat sursum respicere. Quam cum vidisset Jesus, vocavit illam, et ait illi: Mulier, dimissa es ab infirmitate tua. Et imposuit illi manus, et confestim erecta est et glorificabat Deum (Luc. XIII). Habebat spiritum infirmitatis, et erat inclinata: patebat vulnus, sed auctor vulneris non patebat; languorem videbant cuncti, sed languoris materiam non videbant. Erat in aperto poena, sed in ipsa poena carnifex latebat inclusus; corpus aspiciebatur incurvum, sed non aspiciebatur incurvi corporis pondus; in medio civium portabat mulier hostem suum, sed hostem cives ut propellerent non videbant. [h 1Kb] Ars nequissimi spiritus [i 1Kb] corporis necessitas credebatur, ut praedo callidus teneret captivam dolo, quam tenere viribus non [Col. 0492D] valebat. Diabolus nihil esset, si essent sollicitiores [Col. 0493A] homines et cautiores. Aut quid in homine umquam praevaluit ille virtute, nisi arte, mendacio, insidiis, fraude, dolo, nequitia, vitiorum ministerio, furore criminum? Ille voluntates hominum semper explorat, et bonas quidem voluntates refugit; malis autem voluntatibus obsecundat, ut sit minister scelerum, criminum leno, parasitus ipse vitiorum. Et quia potestate non potest, dominatur turpissimis mentibus turpissima servitute. Sic mendacio decepit Evam (Gen. III), sic cupiditate laqueavit Judam (Marc. XIV), sic Judaeos caecavit invidia (Marc. XV), sic gentes idolorum caligavit errore, sic confudit populos pompa rerum, sic parvulos vanitate ne sana saperent occupavit. Denique quid circa praesentem mulierem molitus sit audiamus. Et ecce, inquit, mulier, quae habebat spiritum [Col. 0493B] infirmitatis annis decem et octo, et erat inclinata, nec omnino poterat sursum respicere. Videtis quia haec mulier depressa nequissimi spiritus onere suspirabat, qui semper oneribus peccatorum deprimit homines, et inclinat ad terram, ne coelum videant, ne superna sapiant, ne Deum aspectent, ne ad libertatem suam per suum revertantur auctorem; sed inclinato capite, defixis oculis, prono vultu, captivi sub jugo semper hostis teneantur antiqui. Sic premebatur publicanus ille, qui oculos suos ad coelum tollere non valebat, sed percutiebat peccati conscium pectus; et quia negandi locus non erat, locum misericordiae perquirebat, dicendo: Deus, propitius esto mihi peccatori (Luc. XVIII). Hoc sustinens propheta beatissimus sic canebat: Iniquitates meae superposuerunt caput [Col. 0493C] meum, et sicut onus grave gravatae sunt super me (Ps. XXXVII). Et ut sui operis aperiret auctorem, alibi sic profatur: Verticem capilli perambulantium in delictis suis (Psalm. LXV). Quia qui non resistunt delictis, sed perambulant in eis, eorum diabolus et equitat, et percurrit in verticem; ut qui ad mala suo vadunt studio, ad pejora diaboli ducantur impulsu, Apostolo dicente: Tamquam euntes ducebamini (I Cor. XII). Sed quid in hac historia spiritualis intelligentiae maneat perscrutemur. Et ecce mulier quae habebat spiritum infirmitatis annis decem et octo, et erat inclinata, nec omnino poterat sursum respicere. Quae est ista cujus infirmitatis etiam tempora describuntur? Quae est ista, [a 1Kb] cui ferre de terra, sed inclinare ad eam languor calidus sic studebat? Quae est? Haec quae modo est [Col. 0493D] sanctorum genitrix [b 1Kb] Ecclesia sancta filiorum, quam, sicut dicit Apostolus, spiritus aeris hujus, spiritus diffidentiae, spiritus erroris (Ephes. VI), spiritali vexabat incommodo, atque ita ponderibus diversis pronam dabat et deponebat ad terram, ut ad coelum numquam sublevaretur aspectu. Sed quid est quod haec quae Ecclesiae [Col. 0494A] typum portat, in Synagoga sic reperitur incurva? Quid est? Quia dum fugit gentium sacrilegia, et declinat sarcinas idolorum, graviora incurrit, et portat [c 1Kb] pondera Synagogae, probante Domino, cum dicit: Vae vobis, Scribae et Pharisaei, qui alligatis onera gravia, et imponitis super humeros hominum (Luc. XI), ipsi autem nec vel minimo digito ea vultis movere (Matth. XIII). Unde et beatus Petrus: Nunc ergo quid tentatis Deum, inquit, imponere jugum super cervices discipulorum, quod neque nos, neque patres nostri portare potuimus (Act. XV)? Hinc est quod Christus, ab his oneribus homines cupiens alleviare, clamat: Venite ad me, omnes qui laboratis et onerati estis, et ego reficiam vos: tollite jugum meum super vos, quia suave est (Matth. XI). Cum dicit omnes, et Judaeos [Col. 0494B] utique vocat, et gentes. Sed quare per decem et octo annos mulieris hujus trahitur aegritudo? Quia nisi decalogus legis [d 1Kb] ogdoadis venisset ad gratiam, numquam sancta Ecclesia, numquam mulier haec ad plenitudinem temporis, ad diem salutis, ad tempus acceptum, ad sui Salvatoris praesentiam pervenisset. Hanc autem mulierem gessisse Ecclesiae sic figuram ipsius qualitas curationis [e 1Kb] assignat. Vocavit, inquit, ad se illam, et imposuit illi manus. Sic curare semper Ecclesiam satis novit, qui fieri Christianus meruit, et quotidie fieri conspicit Christianos. Namque ut incurvus peccatis erigatur gentilis ad coelum, prius a gentili [f 1Kb] per impositionem manuum nequam spiritus effugatur. Nam qui solo verbo fugarat daemones, et infirmitates omnes sola sanaverat jussione, quare super [Col. 0494C] hanc mulierem suas imponit manus? Quare circa istam curandi ordinem novat, nisi quia jam tunc in una sanat omnes; immo, quia non ante suscipit Eclesiam, nisi eam per impositionem manuum suarum purget a diabolo, et faciat Christianam; et amplius, faciendorum Christianorum curam praesentis curae formet et instituat sacramento. Sed archisynagogus indignatur quare Christus sabbatis curet, hodieque Judaeus in Ecclesiae cura zeli furore torquetur, dum coelestes sensus intelligentia terrena [g 1Kb] revolvit, ac putat sabbatum jumentis, non hominibus consecratum, qui periclitanti bovi vel asino sabbato festinus occurrit, hominique morienti sabbato pietatis quidquam, miserationis quidquam non indulget. Et hoc facit excors, ut in pectore violet sabbatum, et in homine [Col. 0494D] ipsam violet sanctitatem: ac sic Deo Dei lege praescribit; et observando sabbatum, Deo sabbatum sic refundit, quod Deus Judaeo pro labore terreno et [h 1Kb] opere carnis clementer indulsit. Et conversi sunt in arcum perversum (Psal. LXXVII), qui in Dominum legis legis praecepta rectissima sic retorquent. Judaee, [Col. 0495A] qui te ab numanis, ut vel uno die, vel sabbato, saluti tuae curatione cessares. Deest quippiam. Et tu, Christiane, [a 1Kb] diem Domino dominicum serva, si vis illum videre Domini diem, si vis quidquid est dominicum per Dominum possidere.



SERMO CVI. De ficu quae fructum non protulit.

Sicut peritus magister ad audiendum rudes, ad intelligendum tardos, discipulorum sensus vario genere doctrinae pulsat, suscitat, accendit ingenium, ita Dominus similitudinibus variis, diversis comparationibus, populorum pigros, tardosque animos ad evangelicum convocat et invitat auditum; namque hodie sic coepit: Arborem fici habebat quidam plantatam in vinea sua, et venit quaerens fructum in illa, et non invenit. [Col. 0495B] Dixit autem ad cultorem vineae: Ecce tres anni sunt, ex quo venio quaerens fructum in ficulnea hac, et non invenio: succide eam; ut quid et terram occupat? At ille respondens, ait illi, Domine, dimitte illam etiam hoc anno, usque dum fodiam circa illam, et mittam stercora, et siquidem fecerit fructum; sin autem, in futuro succides illam (Luc. XIII). Arborem fici habebat quidam plantatam in vinea sua. Rogo quid tam planum, quid tam lucidum, quid tam commune, quid rusticis sic vernaculum, quid proprium sic peritis quam propositae similitudinis forma? Quae de generali usu veniens omnes et verbo instruit et convertit exemplo. Infructuosa arbor intricat cespitem, necat spatia, exhaurit terrae vires, cultorem conficit damno, afficit taedio possidentem: ac sic excidere istam lucrum est, est istam commodum non habere. Sic homo utique qui [Col. 0495C] naturae donum, munus animae, rationis beneficium, excellentiam sensus, judicium mentis, artis industriam, culturae bonum, per steriles atque inopes actus evertit, occupat, mergit, auctori fructum, cultori gratiam negat; sicut arbor e terra, sic iste e vita meretur excidi. Et sicut infecunda arbor si fuerit in vinea, dum fundit mortiferam subjectis viribus umbram, inimica non sibi soli, sed etiam palmitibus fit fecundis: ita homo deses, ignavus, si praesit populis, non sibi soli fit noxius, sed multis, dum sequentes se suo vitiat et perdit exemplo. Sed hanc similitudinem quare Dominus dixerit audiamus. Arbor ficus, brumali tempore transacto, dum grossos producit in florem, et simulat suum suis floribus fructum, decipit incautos, illudit ignaros. Namque mox projicit grossos, pigrum [Col. 0495D] proficit et prorumpit in germen; et fit posterior caeteris fructu, quae videbatur caeteras anteisse. Merito ergo a Domino [b 1Kb] Synagoga arbori fici comparatur, quae calefacta tempore legali, temporaliter ecclesiastici fructus floruit in figura. Patriarcharum namque [Col. 0496A] radice solidata, sacerdotali exaltata culmine, propheticis dilatata ramis, Judaicae observationis repleta grossis florebat, tunc spe sola fructum datura per Christum, immo ipsum Christum datura [c 1Kb] post fructum, dicente Psalmista: De fructu ventris tui ponam super sedem tuam (Ps. CXXXI). Unde sancti scientes haec, spem fructus ex flore capiebant, et solabantur praesentia de futuris: videntes jam jamque succedere aeterna mortalibus, perpetua caducis, Legi gratiam, Synagogae Ecclesiam, coelestia terrenis, humanis divina, omnibus Christum; quem quia venturum longa patientia sustinebant, venisse fideli gaudio sunt gavisi. Ex istis erat Simeon ille, cui promissum erat ut non videret mortem, donec videret Christum Domini, quem in ulnas habens, talem prorupit in vocem. Nunc [Col. 0496B] dimittis servum tuum, Domine, secundum verbum tuum in pace. Quia viderunt oculi mei salutare tuum (Luc. II). Ignari vero dum fiduciam gerunt in lege tota, neque sunt de Christi exspectatione solliciti, neque suscipere Christum, neque agnoscere meruerunt: et ita sunt legalibus decepti flosculis, sicut nescios grossis suis decipit ficus. Hinc est quod Dominus adventus sui tempora scire cupientes mittit ad ficum, dicens: Videte ficulneam et omnes arbores. Cum producunt jam fructum, scitis quia prope est aestas; ita et vos cum videritis haec fieri, scitote quia prope est regnum Dei (Luc. XXI). Videtis quia ficus non signat praesentia, sed indicat sic futura. Sed jam per ordinem propositum prosequamur exemplum. Arborem fici habebat quidam plantatam in vinea sua. Synagoga est arbor ficus, possessor arboris Christus, vinea in qua refertur plantata [Col. 0496C] arbor ista, Israeliticus est populus, Isaia propheta sic dicente: Vinea Domini Sabaoth domus Israel est (Isai. V). Venit, inquit, quaerens fructum in illa, et non invenit. Venit Christus, et in Synagoga fructum fidei reperit nullum, quia tota dolis erat inumbrata perfidiae. Ad ficulneam venit Christus, ad quam legitur Adam nudus fugisse [d 1Kb] post culpam, dicente Geneseos libro: Et cognoverunt quia nudi sunt: et consuerunt folia fici, et fecerunt sibi succinctoria (Gen. III). Venit ergo ad ficum Christus, ut inveniret Adam, ut nudum tegeret pio suo corporis indumento, cujus ficus non velabat, sed stimulabat pudorem; cujus ficus ista, id est Synagoga, circumcisionibus suis nudabat partem verecundi corporis, non tegebat. Venit, inquit, quaerens fructum, et non invenit. Dixit autem ad cultorem [Col. 0496D] vineae: Ecce anni tres sunt, ex quo venio quaerens fructum in ficulnea hac, et non invenio; succide eam. Cultor vineae, qui infructuosam ficum jubetur excidere, est praesul Synagogae angelus, qui sterilitatem, quia non potest excusare, inducias impetrat supplicando. [Col. 0497A] Sed illud praetereundum non est quod dixit: Ecce anni tres sunt. Tres anni, tria sunt tempora per quae Christus ad Synagogam fructum quaesiturus advenit, id est, [a 1Kb] per legem, per prophetas, per ipsam sui praesentiam corporalem, ut infructuosa ficus, quae jam divinitati fructus velut non necessarios denegabat, vel homini, vel esurienti, vel manducaturo Christo cibos necessarios non negaret. Sed nunc quid cultor vineae responderit audiamus. Domine, dimitte illam et hoc anno. Cultor vineae concedi adhuc evangelici temporis precatur annum, de quo Isaias dicit: Praedicare annum Domini acceptum, et diem retributionis (Isa. LXI) . Ut quid? Usque dum fodiam circa illam. Vult eam apostolico vomere [b 1Kb] perfodere, quia legalis cultri non valuit sentire culturam. Et mittam stercora. [c 1Kb] Tantae radici necessaria, quae pro tanta pinguedine [Col. 0497B] cespitis sancti [d 1Kb] fota coelesti imbre non meruit esse fecunda. Ficus sterilis, Synagoga misera miseratione gentium stercoratur; ut vilissimis adjuta fomentis redeat ad fructum, quae tanto et pretioso ubere decessit de fructu: quae si post haec in eadem sterilitate permanserit, jam non cultoris falce, sed ipsius dominantis securi, desperata et inutilis succidetur. Et ideo non dixit: In futuro succidam eam, sed Succides eam, juxta illud Joannis: Jam securis ad radicem arborum posita est: Omnis ergo arbor non faciens fructum bonum, excidetur et in ignem mittetur (Matth. III). Quia post evangelici cultum temporis infructuosas arbores securis judicii succidet, et novissimum suscipiet et cremabit incendium.



[e 1Kb] SERMO CVII. In D. Petrum episcopum Ravennae.

Licet fandi sterilitas silentium mihi indicere videtur, loqui tamen vehementia cogit et sanctitas imperantis. Praestantius est enim imperitum prodere eloquium, quam officiosum negare sermonem. Quis ergo tanti viri adhortationem recuset, cui e coelo contigit et [f 1Kb] apostolici vocabulum, et summi privilegium sacerdotis? Neque enim absque divino judicio fuisse credendum est quod prima illa vivendi rudis infantia tanti nominis adepta est dignitatem? Quem tunc affuisse, nisi Deum ipsum putamus, cum nescii parentes [Col. 0498A] de futuris meritis judicarent? Petrum enim vocari in aliis appellatio nominis est, in hoc praerogativa virtutis. Vere beatus Petrus, immobile fundamentum salutis, talem se exhibet in sacerdotio, quales videri volunt qui sacerdotium concupiscunt. Quemadmodum igitur sanctitatis regulam [g 1Kb] disciplinis monasterialibus imbutus exercet? Pallent ora jejuniis, macies corpus attenuat, eleemosyna pro delictis supplicat, [h 1Kb] lacrymae peccata baptizant. Sed ne forte hoc devoti populi turba miraretur, solet Petrus flere, cum in eum Christus intendit (Matth. XXVI). Nec quisquam in apostolo imbrem irrigui luctus accuset. Jucundae sunt lacrymae, quae gaudium immortalitatis emerunt (Marc. XVI). Ipse est ergo [i 1Kb] custos fidei, petra Ecclesiae, [j 1Kb] janitorque coelorum. Ipse est apostolicus piscator electus, qui [Col. 0498B] ad se turbas errorum fluctibus mersas, hamo sanctitatis invitat, et doctrinae suae [k 1Kb] rete concludit ad fidem hominum multitudine copiosam (Luc. V). Est etiam ipse beatissimus et apostolicus auceps, qui animas juvenum per aera volantes calamo divini sermonis attingit. Jure igitur venerabilis Dei sacerdos olim apostoli [l 1Kb] nactus vocabulum, nunc adeptus et meritum, serit in populos praecepta justitiae, et manifesta luce reserat sacrorum voluminum mysticas quaestiones: tantumque est in coelestibus magisterium disciplinis, ut qui convertitur, ipsi absolutionem debeat; qui non corrigitur, sibi reatum. Omnis undique ad eum ex diversis regionum partibus visendi studio turba concurrit. Quicumque invias solitudines aut latentes eremi latebras incolebant, mirabilem Petrum [Col. 0498C] magis veniunt videre [m 1Kb] quam saeculum. Datum est illis aliquando discere, difficilius quidem, sed gloriosius [n 1Kb] mundo praesente luctari: et adversus instructas delinquentes turbas aciem quamdam disponere sanctitatis. Quanta enim in mundo positis post certamen palma est, si in solitudine constitutis sine luctamine coronae debentur? Unde fratres, quoniam beatissimus Petrus omnia quae sunt divinae virtutis, praedicatione suae doctrinae vos instruit, pariter et exemplis edocet, deprecemur Dominum Deum nostrum, ut aevo longissimo doctrinae coelestis vos sermone laetificet.


[Col. 0499A]
SERMO CVIII. De homine, ut sit hostia et sacerdos Deo. In verba Apostoli: Obsecro vos per misericordiam Dei, etc.

Mira pietas, quae ut precetur, ut largiatur, exorat. Hodie namque beatus Apostolus non humana petens, sed divina conferens, sic precatur: Obsecro vos, per misericordiam Dei (Rom. XII). Medicus austera remedia cum recipere persuadet aegrotos, agit precibus, non compellit imperio, sciens infirmitatis, non voluntatis esse, quod salutaria respuit, quoties profutura repellit infirmus. Et filium pater non potestate, sed amore ad rigorem pertrahit disciplinae, non ignorans quam sit aspera immaturis sensibus disciplina. Et si corporalis infirmitas ad curam precibus sic movetur, et si sic puerilis animus vix ad prudentiam ducitur [Col. 0499B] blandimentis, quid mirum si Apostolus, qui semper est et medicus et pater, humanas mentes morbis carnalibus sauciatas, ut ad remedia divina subrigat, sic precatur: Obsecro vos, per misericordiam Dei. Novum genus obsecrationis inducit. Quare non per virtutem? quare non per majestatem, non per gloriam Dei, sed per misericordiam Dei? Qui per ipsam solam Paulus et crimen persecutoris evasit, et apostolatus tanti adeptus est dignitatem: sicut ipse fatetur, dicens: Qui prius fui blasphemus et persecutor: et injuriosus, sed misericordiam Dei consecutus sum: Et iterum: Fidelis sermo et omni acceptione dignus: quia Christus in hunc mundum venit peccatores salvos facere, quorum primus ego sum, sed misericordiam sum consecutus, ad exemplum omnium, qui credituri sunt illi in [Col. 0499C] vitam aeternam (I Tim. I). Obsecro, inquit, vos per misericordiam Dei. Rogat Paulus, immo per Paulum rogat Deus, quia plus amari vult quam timeri. Rogat Deus quia non tam Dominus esse vult quam pater. Rogat Deus per misericordiam, ne vindicet per rigorem. Audi rogantem Dominum: Tota die, inquit, expandi manus meas (Isai. LXV). Nonne qui expandit manus ipso habitu rogat? Expandi manus meas. Ad quem? ad populum. Et ad quem populum? Non tantum non credentem, sed contradicentem. Expandi manus meas. Distendit membra, dilatat viscera, pectus porrigit, offert sinum, gremium pandit, ut patrem se tantae obsecrationis demonstret affectu. Audi et aliter rogantem Deum: Popule meus, quid feci tibi, aut quid contristavi te (Mich. VI)? Nonne dicit: Si divinitas [Col. 0499D] ignota est, vel caro sit nota? Videte, videte in me corpus vestrum, membra vestra, vestra viscera, ossa vestra, vestrum sanguinem. Et si quod Dei est timetis, quare vel quod vestrum est non amatis? Si Dominum fugitis, quare non recurritis ad parentem? Sed forte vos Passionis meae, quam fecistis, magnitudo confundit. Nolite timere. Crux haec non meus, sed mortis est aculeus. Clavi isti non mihi infigunt dolorem, sed vestram mihi infigunt altius charitatem. [Col. 0500A] Vulnera haec non educunt gemitus meos, sed magis vos meis visceribus introducunt. Extensio corporis mei vos dilatat in gremium, non meam crescit in poenam. Sanguis meus non mihi deperit, sed vestrum prorogatur in pretium. Venite ergo, redite et vel sic probate patrem, quem videtis pro malis bona, pro injuriis amorem, pro vulneribus tantis tantam reddere charitatem. Sed jam quid obsecret Apostolus audiamus: Obsecro, inquit, vos, ut exhibeatis corpora vestra. Apostolus rogando sic omnes homines [a 1Kb] ad sacerdotale fastigium provexit. Ut exhibeatis corpora vestra hostiam vivam. O inauditum Christiani pontificatus officium, quando homo sibi ipse est et hostia et sacerdos; quando homo non extrinsecus quod Deo est immolaturus [b 1Kb] inquirit; quando homo secum, et [Col. 0500B] in se, et quod pro se est, Deo sacrificaturus apportat; quando et eadem manet hostia, idem permanet et sacerdos; quando [c 1Kb] hostia mactatur et vivit, sacerdos nescit occidere qui litabit. Mirum sacrificium, ubi corpus sine corpore, sine sanguine sanguis offertur. Obsecro, inquit, vos per misericordiam Dei, ut exhibeatis corpora vestra hostiam vivam. Fratres, hoc sacrificium Christi descendit ex forma, qui corpus suum pro vita saeculi vitaliter immolavit: et vere corpus suum fecit hostiam vivam, quia vivit occisus. In tali ergo victima mors expenditur, hostia permanet, vivit hostia, mors punitur. Hinc martyres morte nascuntur, fine inchoant, occisione vivunt, et in coelis lucent, qui in terris putabantur exstincti. Obsecro,, inquit, vos fratres per misericordiam Dei, ut exhibeatis [Col. 0500C] corpora vestra hostiam vivam sanctam. Hoc est illud quod propheta cecinit: Sacrificium et oblationem noluisti, corpus autem perfecisti mihi (Psal. XXXIX). Esto, homo, esto Dei sacrificium et sacerdos; non amittas quod tibi divina dedit et concessit auctoritas; induere sanctitatis stolam, praecingere [d 1Kb] balteum castitatis; sit in velamento capitis tui Christus; crux in frontis tui munimine perseveret; pectori tuo appone divinae scientiae sacramentum; in odorem thymiama semper orationis accende; arripe gladium Spiritus; altare cor tuum pone; et sic corpus tuum admove Dei securus ad victimam. Deus fidem, non mortem quaerit; votum, non sanguinem sitit; placatur voluntate, non nece. Hoc probat Deus, ad hostiam Abrahae sancti filium cum poposcit (Gen. XXII). Nam [Col. 0500D] quid aliud Abraham quam corpus suum immolabat in filio? Quid aliud Deus quam fidem requirebat in patre, qui filium sicut offerri jussit, sic non permisit occidi? Tali ergo homo confirmatus exemplo, offer corpus tuum et non solum macta, sed etiam seca per omnia virtutum membra. Quia toties tibi vitiorum artes moriuntur, quoties a te Deo viscera fuerint immolata virtutum. Offer fidem, ut perfidia sit punita; immola jejunium, ut voracitas cesset; sacrifica castitatem, [Col. 0501A] ut moriatur libido; impone pietatem, ut deponatur impietas; invita misericordiam, ut avaritia deleatur, et ut consumatur stultitia, semper sanctitatem convenit immolare: sic fiet corpus tuum tua hostia, si nullo peccati jaculo fuerit sauciata. Vivit corpus tuum, homo, vivit quoties a te Deo virtutum vita vitiorum mortibus immolatur. Non potest mori qui vitali gladio meretur occidi. Ipse autem Deus noster, qui est via, veritas et vita, et a morte nos liberet et perducat ad vitam.



SERMO CIX. De hostia corporis et animae Deo rationabiliter offerenda. In eadem verba Apostoli.

Quoniam praecedens sermo tantum primordia [a 1Kb] tangit apostolicae lectionis, nunc de his quae sequuntur [Col. 0501B] quod Dominus inspirat audiamus; sic enim coepit: Obsecro, inquit, vos, per misericordiam Dei, ut exhibeatis corpora vestra hostiam vivam (Rom. XII) Numquid Apostolus sic dicendo, sola corpora digna divinis hostiis probat, et animas velut reprobas aut tacet, aut praeterit, aut relinquit? Nonne anima de coelo est, corpus e terra; hoc regitur, regit illa; illa dominatur, hoc servit; hoc vivit, vivificat illa; illa manet, hoc deficit; hoc aetates patitur, illa nescit; et ad extremum mors, quae tantum dominatur in corpus, nec anima praesente contingit? Et quid est quod tacetur anima, et solum corpus ad Dei hostiam sic vocatur? Fratres, hic Apostolus honorat corpus, non minorat animam. Nam corpus quod capiunt peccata, quod delicta vinciunt, quod deprimunt crimina, quod [Col. 0501C] vitia corrumpunt, quod dejiciunt passiones, hoc Apostolus cupit solvere, liberare studet, laborat attollere, expiare contendit, ut corpus ad originem animae conscendat, non anima descendat corporis ad naturam; et corpus animam comitetur ad coelum, non anima corpus sequatur ad terram. Audi Scripturam dicentem anima qualibus et quantis corporis cruciatibus aggravetur: Corpus, quod corrumpitur, aggravat animam, et deprimit terrena cogitatio sensum multa cogitantem (Sap. IX). Ergo non deponi animam, sed corpus Apostolus vult levari; et animam et corpus, id est, hominem totum, ad hostiam sanctam, ad placitum Deo sacrificium vult venire. Quod autem et anima sit Dei sacrificium, Psalmista declarat dicens: Sacrificium Deo spiritus contribulatus (Psal. L). Ut exhibeatis [Col. 0501D] corpora vestra hostiam vivam, sanctam, placentem Deo. Quia non homo ex eo quod vivit placet, sed placet ex eo quod bene vivit; nec ex eo fit homo hostia si se Deo offerat, sed si sancte offerat Deo. Quantum enim immaculata victima placat Deum, tantum Deum victima, si maculata fuerit, exacerbat. Audi dicentem Deum: Non offeras mihi claudum, non luscum, non mortis contagione pollutum, sed maturum [Col. 0502A] sine macula (Levit. XXII). Hinc est quod Apostolus vivam Deo petit hostiam. Ergo, fratres, si nos ipsius propitiationis incensum. Desunt nonnulla.

Probat hoc Cain, qui cum Deo parva a quo totum perceperat ingratus pontifex sic divisit, ut quod erat pessimum, hoc adoleret altari; quod erat optimum, in suam reservaret offensam; denique cum sua suo male partitur cum auctore, se suosque posteros et a vita et ab humano genere perdivisit (Gen. IV). Ergo Abel sequamur ad praemium, non Cain comitemur ad poenam. Abel agnum portans ad Dei sacrificium, sicut agnus assumitur; Cain gestans sibi stipulam, fomentum sibi, per quod exureretur, invenit. Ut exhibeatis corpora vestra hostiam vivam, sanctam, placentem Deo, rationabile obsequium vestrum. Quantum placat obsequium [Col. 0502B] quod ratione subnixum est, tantum quod rationem non habet, exacerbat. Rationabile obsequium, quod non praesumptione turbatur, non temeritate confunditur, non violatur illicitis, non simulatione fucatur. Ad obsequium regis militaris statio contremiscit; humana dominatio exigit sollicitam servitutem, ad arbitrium jubentis timor obedientis invigilat; quia et cauta devotio praemium justae remunerationis acquirit, et temeritatis poenam praesumptrix servitus non evadit. Quis non vocatus ad aulae regalis se proripit servitutem? quis sine titulo militem se ausus est profiteri? quis sine dignitatis [b 1Kb] infulis nomen dignitatis invadit Et si haec penes homines sollicita? cautaque sunt, si ratione constant, si convalescunt ordine, si tremore servantur; quanto, penes Deum [Col. 0502C] magis cauta est devotio, magis tremenda servitus, magis sollicitus cultus, ut divinum ratione praestet obsequium? Rationabile, inquit, obsequium vestrum. Obsequium ratione calens, fervor est; furor est, quod ratione non frenatur. Hinc Judaicus populus Deum dum sibi praeter rationem quaerit, Deum cui cum ratione serviebat, amisit (Exod. XXXII). Hinc filii Aaron dum rationis sunt immemores, dum praesumunt terrenos ignes divinis ignibus admovere, flammam sacrificii salutaris in poenale sibi incendium commutarunt (Levit. X). Hinc Saul [c 1Kb] tumens regali vertice, dum putat sibi et de sacerdotio quid licere, regnum quod acceperat, altaris temerator amisit (I Reg. XV). Hinc Judaeus dum legem sine legis ratione excolit, legis interemit auctorem. Hinc gentilis dum [d 1Kb] deorum [Col. 0502D] populis et deorum monstris, [e 1Kb] nescius rationis, obsequitur, ad Dei, qui unus et verus est, pervenire non meruit servitutem. Hinc Arius Patri se putat obsequi Filium blasphemando; et dum Filio dat initium, Patri finem miserandus imponit. Hinc [f 1Kb] Photinus dum coaeternum Patri Filium negat, Pater ut Pater non semper fuerit elaborat. Hinc omnes haereses dum feruntur ad divinitatis injuriam, dum Trinitatem [Col. 0503A] mentiuntur vocabulis, [a 1Kb] blasphemiis obsequuntur. Nos autem, fratres, et corpora nostra aptemus in vivam Dei hostiam, obsequium nostrum rationabile procuremus, ut sit fides vera, pura conscientia, mens sobria, spes firma, cor mundum, caro casta, sanctus sensus, pius animus, tuta ratio, casta charitas, larga misericordia, vita sancta, verecundus habitus, et ad omne Christi obsequium humilitas nostrum semper comitetur incessum.



SERMO CX. De salute sub fide reposita, justificatione a Deo per Christum, et de morte pro Christo subeunda. In verba ejusdem: Non est autem scriptum propter Abraham tantum, etc.

Beatus Apostolus primis et novissimis, id est, Judaeis [Col. 0503B] et Graecis, fidei vexillum unicum semper et singulare erigit ad salutem: quod quisquis habere non meruerit et tenere, coelestium possidere non poterit gloriam triumphorum. Solum est, fratres, quod contra perfidiam dimicantibus aciem dirigit, regem indicat, connectit socios, impiumque hostem sola sui visione terrificat. Sic enim hodie coepit: Non est autem scriptum propter Abraham tantum, quod reputatum est illi ad justitiam; sed et propter nos credentes in eum qui suscitavit jesum Dominum nostrum a mortuis (Rom. IV). Videtis, fratres, quia dum priores futura, dum praeterita credunt posteri, sic uno itinere fidei utrique perveniunt ad salutem, dum illi venturum Christum, nos jam venisse profitemur, illi usque ad mortem more hominis descensurum mirantur et [Col. 0503C] credunt, nos esse mortuum et resurrexisse gloriamur. Et quid plura, fratres? Ideo salus haec tam antecedentium, quam sequentium oculis est negata, ut tota esset in fide. Quod autem dixit: Qui suscitavit Jesum Dominum nostrum a mortuis. Ne quis ab alio credat, ipse sui factor et resuscitator est corporis, qui dixit: Potestatem habeo ponendi animam meam, et potestatem habeo iterum sumendi eam (Joan. X): neque enim ab alio resurrectio suscitari, neque ab alio vivificari vita potuit, nec eadem negare sibi quod erat omnibus collatura. Quia nec fons sitit, nec panis esurit, nec sol indiget luce, nec requies ipsa lassescit. Qui traditus est, inquit, propter delicta nostra, et resurrexit propter justificationem nostram. Traditus propter delicta, non ut ea quae non poterat mori vita [Col. 0503D] puniretur, sed ut delicta, quae nos a vita exsulaverant, sola delerentur. Et resurrexit propter justificationem nostram. Manente condemnatione justificari non potest condemnatus; nos ergo quos primi culpa sic parentis addixerat, ut mors obnoxios sibi jure retineret, Christus coelestis et verus parens, soluta mortis condemnatione, per mortem propriam resurrectionem justificat, ut non reus pereat, sed reatus; ipsaque poena, id est mors, quae reos fuerat jussa [Col. 0504A] percellere, merito deficiat et suae amittat infulas potestatis. Cur innocentem, cur ipsum judicem crudelis et impia est ausa contingere? et ideo addidit: Justificati igitur ex fide pacem habeamus ad Deum (Rom. V). Hoc est dicere, desinat, desinat mater dissensionum, hostis quietis, pacis inimica contentio, non extollatur Judaeus per legem, gentilis non superbiat per naturam, philosophus ab opinionibus suis spumosis et inanibus detumescat, nemo de meritis, nemo de operibus glorietur; quia vitam, quam praevaricatio prima sustulerat, et elongaverat a nobis furiosa contentio, restituit et reddidit pax divina. Pacem habeamus ad Deum, per Dominum nostrum Jesum Christum. Terra non rebellet in coelos, [b 1Kb] caro non insurgat in spiritum; sed supernae pacis humilis perpetem jungatur [Col. 0504B] ad gloriam. Per quem accessum habemus. Quare nobis ipse factus est via, fide in gratiam istam. Dux vitae istius fides est, fratres. In qua stamus et gloriamur in spe gloriae filiorum Dei. Stamus certe fide, non corpore; et in spe, non in re jam percepta gloriamur. Non solum autem, sed et gloriamur in tribulationibus, scientes quod tribulatio patientiam operatur, patientia autem probationem, probatio autem spem, spes vero non confundit. Ecce quibus aetatibus justus perfectum roboratur in virum: in tribulatione, patientia, probatione, spe. Tribulatio, fratres, velut prima justi viri concutit et conturbat infantiam: sed cum invenerit ista patientem, ad majora adolescentem jam bonae indolis tunc erudit. Tribulatio patientiam operatur. Patientia est, fratres, quae Christi juvenem [Col. 0504C] aptum probat esse virtutibus. Spes vero non confundit. Spes est quae virum perficit: et ad mensuram Christi plenitudinis indefessa producit. Perfectae virtutis est, quod in re non teneas [c 1Kb] spei robore possidere. Quia charitas Dei diffusa est in cordibus nostris per Spiritum sanctum, qui datus est nobis. Et ut diffusae in nos divinae charitatis ostenderet qualitatem, adjecit: Ut quid enim Christus, cum adhuc infirmi essemus secundum tempus, pro impiis mortuus est? Vix enim pro justo quis moritur: nam pro bono forsitan quis audeat mori? Commendat autem charitatem suam Deus in nobis, quia adhuc cum peccatores essemus, Christus pro nobis mortuus est. Si Christus genus hominum sic dilexit, ut daret pro impiis et peccatoribus mortem suam, [d 1Kb] justis quid aliud [Col. 0504D] credimus largiturum, quam vitam suam, regnum suum, gloriam suam. Ex te suscepit mortem, quam impiis impenderet super terram: reservat tibi, quod in se et per se semper possidet, et possidet in coelo. Dicamus ergo cum propheta: Quid retribuam Domino pro omnibus quae retribuit mihi? Calicem salutaris accipiam (Psal. CXV). Hoc est et ego moriar pro illo. Et quid simile? Ille sponte pro impio et peccatore, ego vix pro justo et bono: ego vix, quia [Col. 0505A] me ad mortem non tam voluntas quam necessitas ducit. Audi ipsum dicentem ad Petrum: Cum autem senueris, praecinget te alius, et ducet quo tu non vis. In adversis, fratres, necessitas voluntati non potest comparari; acquiescere necessitatis est, velle virtutis. Volenti mors ipsa subjecta est, quia semper dominata est mors nolenti. Et tamen, fratres, quia divinae charitatis nil simile potest homo redhibere, det quod potest, quia secundum quod habet acceptus est. Deficiat ad gloriam, moriatur ad vitam, pereat ad salutem. Gloriemur, fratres, de nova istius commutatione commercii; quia [a 1Kb] mors, quae erat inter homines reparatio tota pietatis, per Christum divinae commendatio est facta charitatis.



[b 1Kb] SERMO CXI. De peccato originali. In verba ejusdem: Propterea sicut per unum hominem peccatum in hunc mundum intravit.

Praesens, fratres, Apostoli lectio cum dicit, per unum hominem mundum totum suscepisse sententiam (Rom. V), non ad perorandum nos, sed ad flendum renovato et intimo dolore compellit. Si enim eximii vates singularis populi, et unius urbis, ac solius nonnumquam hominis diu lamentavere discrimen; quae mens non totis tenebris obscuretur, quos sensus non tota hebetudo confundat, quos oculos non redigat in fontes et fluenta lacrymarum, quando unius lapsus exstitit ruina cunctorum, et unius culpa omnium defluxit ad poenam, ac parentis vitium universo generi exitium ferale praeparavit, dicente Apostolo: [Col. 0505C] Propterea sicut per unum hominem in hunc mundum peccatum intravit, et per peccatum mors (Ibid.). Miserum me! ipse qui erat causa bonorum omnium, janua factus est hic malorum. Peccatum in hunc mundum intravit. In hunc mundum: miraris eum posteris obfuisse, qui facinore suo damnaverit mundum? Sed dicis, Quomodo intravit? Per quem intravit? Quomodo? Per culpam. Per quem? Per hominem. Et quid? peccatum natura est, an substantia? Nec natura est, nec substantia, sed accidens: et adversa est haec potestas quae videtur in opere, sentitur in poena, impugnat animam, vulnerat mentem, ipsam violat, confunditque naturam. Et quid plura, fratres? Hoc est peccatum naturae, quod est fumus oculis, quod febris corpori, quod dulcissimis fontibus amara salsedo. [Col. 0505D] Utique purus et lucidus est oculus per naturam, sed per fumi conturbatur et obscuratur injuriam. At corpus membrorum partibus et sensibus suis, per hoc quod est a Deo conditum, viget; sed ubi vis febriam coeperit, et procella dominari, [Col. 0506A] totum efficitur imbecillum: tunc amaritudeoris, tunc oculorum caligo, tunc gressuum nutabunda vestigia, tunc inimica aura, tunc chari graves, tunc ipsa obsequia videntur odiosa. Et fontes quantum grati sunt per suam dulcedinem et naturam, tantum efficiuntur ingrati, cum aliquod vitium ex accessione susceperint. Sed ad coepta redeamus. Sicut per unum hominem in hunc mundum peccatum intravit, et per peccatum mors. Ecce, fratres, janua, per hominem peccatum, et per peccatum intrasse videmur in mortem. Peccatum, o crudelis fera, et non uno capite in hominum genus saevire contenta! quam vidimus [c 1Kb] trino ore tota humanae stirpis germina tam pretiosa devorantem: trino ore, fratres, peccatum capit, mors devorat, deglutit infernus. Et quo, sicut diximus, [Col. 0506B] fonte lacrymarum talis nobis [d 1Kb] plane deflendus est parens, qui nos tantarum miseriarum reliquit haeredes, qui non solum collata bona perdidit, sed omnes posteros suos tam feris creditoribus obnoxios sic reliquit? O dura haereditas ac crudelis! O miseri, quibus nec adipisci libuit, [e 1Kb] nec renuntiare licuit nos haeredes! Audi quod sequitur: Et ita in omnes homines mors transivit. Sed ne injustum forte videatur cur per unum in omnes, quia omnes per unum; per eum te detestaris esse damnatum, per quem te editum esse gloriaris in lucem. Sed dicis, Si generi debeo quod natus sum, numquid et crimini, ut ante me reum faciat natura quam culpa? Huic quaestioni tuae mox qui sequitur Apostoli sermo respondet, dicendo: In quo omnes peccaverunt. Si in illo omnes peccaverunt, merito [Col. 0506C] per illum omnes suscepere supplicium. Sicut per unum hominem in hunc mundum peccatum intravit, et per peccatum mors: et ita in omnes homines pertransivit, in quo omnes peccaverunt. Sive in homine, sive in peccato; per illum et in illo omnes peccaverunt. Non ergo peccatum versum est in naturam, sed dum peccatum mortem ingerit, poenam sibi debitam exigit per naturam. Deus naturam ita fecerat ut homines crearet ad vitam: quae tamen [f 1Kb] dum morti nolens generat, illa se peccato fatetur obnoxiam, cujus poenae deservit in vita. Nam quis ista sentiat, fratres, quod exstingui velit natura partus suos, et germina sua tam chara velit necari? Sed dum ingemiscit et condolet, amissam suspirat et desiderat suspicere libertatem. Sed per quem acceperit, Joannes primus [Col. 0506D] signanter ostendit, qui viso Christo proclamat et vociferatur, dicens: Ecce agnus Dei, qui tollit peccatum mundi (Joan. I). Peccatum mundi, hoc est, fratres, quod per unum hominem Apostolus intrasse testatur. Gaudete ergo, fratres, quia peccatum quod nos gravi [Col. 0507A] pondere deprimebat ad tartarum, a Christo sublatum est, in tartara jam demersum; et nos, quos morti culpa primi parentis addixerat, secundi et divini parentis gratia a poena revocavit ad vitam. Salvari ergo sine Christo [a 1Kb] homo non poterat, quia totius mundi peccatum ante ipsius permanebat adventum. Sed tu quod per Christum justificaris, amplecteris; et quod per Adam damnatus es, tu refutas; et alterius tibi poenam obfuisse conquereris, qui tibi conspicis alterius subvenisse justitiam. Numquid non in semine tota arbor? Vitium ergo seminis vitium est totius arboris. Si sibi ipsa per se natura subvenire potuisset, numquam eam ad reparandum in se auctor ipse suscepisset. Ad vitam eam creatam credis, qui adhuc eam per auctorem dubitas esse reparatam? [Col. 0507B] Usque ad legem enim, inquit, peccatum erat in mundo. Usque ad legem cum audis, usque ad finem legis, hoc est, usque ad adventum Domini nostri Jesu Christi, accipe. Quia peccatum non imputabatur, ait, cum lex non esset. Et quando lex non fuit, [b 1Kb] quae cum ipso homine coepit? si lex non fuisset, Adam praevaricator utique non fuisset, sicut idem aperit Apostolus, cum dicit: Sed regnavit mors ab Adam usque ad Moysen. Utrique legem acceperant: sed Adam mox praevaricatus est, ut accepit; Moyses praevaricatoribus promulgavit acceptam, dicente Apostolo: Lex praevaricationum causa posita est (Galat. III). Regnavit ergo mors per legem, quia gravius praevaricatores quam peccatores; et non tantum parentis vitio, sed suo jam lapsos facinore, saeva devoravit. Sed regnavit, inquit, [Col. 0507C] mors ab Adam usque ad Moysen, etiam in eos qui non peccaverunt in similitudinem praevaricationis Adae. Quia non tantum magnos, sed devorabat et parvulos; et non tantum noxios, sed et devastabat innoxios: innoxios dico a culpa propria, non parentis. Et hinc gravius erat lamentanda conditio, quia ejus parentis solvebat poenam, cujus vix vitam degustarat infantulus; et luebat peccatum mundi, qui mundum cognitum non habebat. Acquiescamus ergo, fratres, quod per unum et unius delicto mors regnavit, si omnes per unum absolvi desideramus, et esse per Christum: quia qui vivit, Christo debet, non sibi; et Adam quod moritur id debebit.



SERMO CXII. De morte per hominem, vita et gratia per Christum habita, [Col. 0507D] deque abundantia delicti propter legem. In verba ejusdem: Si enim unius delicto mors regnavit per unum.

Si quis poculum aquae frigidae sitienti porrigit viatori, aliquantum quidem animum recreat aestuantis, et humanitati [c 1Kb] plane succurrit, non tamen penitus [Col. 0508A] sitim exstinguit: ita et magnum divinae scientiae desiderantibus nosse secretum, noster sermo non sufficit, qui ad praesens festinationi deservit et tempori. Nam si ad humana perdiscenda tota hominis brevis est vita, quod tempus sufficere credimus ad intelli gentiam posse divinam? Date ergo veniam, fratres, si intra punctum temporis et [d 1Kb] horae unius vix momentum obscura lucidare, clausa reserare, firmare dubia, profunda contingere, tot saeculorum ineffabile sacramentum per omnem modum aperire non possum, et eloqui, si vel caute aemulis, secure filiis, credentibus confidenter, constanter incredulis non valemus. Verum quia hodie apostolicus sermo claro se lumine sensibus audientium totus infudit, nec quidquam catholicis mentibus reliquit ambiguum, cum dicit: Si enim unius [Col. 0508B] delicto mors regnavit per unum (Rom. V); declamandi studium seponentes, tota simplicitate ipsis apostolicis eloquiis innitemur, ut verum scire cupientibus nulla sermone nostro generetur obscuritas. Si enim unius delicto, ut dicit, mors regnavit per unum, quare mortem ab uno et primo homine esse posteris acquisitam insinuare et approbare evangelica laborat auctoritas? Et quamvis sufficiat illa sententia, quae dicit: Deus mortem non fecit (Sap. I); quare eam tam trucem, tam crudelem, tam immitem nonnulli a Deo velint esse conditam, scire non possum. Nemo sine piaculo aestimat tam pium, tam bonum Deum, mortem creare potuisse, cujus universus mundus dolore continuo, gemitu, lacrymis, accusat et detestatur auctorem. Si mors etiam penes homines est criminum poena, quo [Col. 0508C] ausu concreata homini et poenae ante creditur innocenti Deo insita esse quam vita? Sed audiamus Apostolum: Si enim unius delicto mors regnavit per unum, multo magis abundantiam gratiae, et donationis, et justitiae accipientes in vita regnabunt per unum Christum Dominum nostrum. Ecce unum, et unum, Adam et Christus. Per illum peccatum regnavit in mortem, per istum gratia regnavit in vitam. Denique duo haec principia vitae et mortis, absolutionis et poenae, desideratae libertatis et damnationis extremae, is qui sequitur sermo Apostoli aperit et declarat. Igitur sicut per unius delictum in omnes homines in condemnationem, ita et per unius justitiam in omnes homines in justificationem vitae. Per unum et unum, aut mors regnat, aut vita conceditur. Quid hic ergo addere [Col. 0508D] sermo possit interpretis? quibus [e 1Kb] si adjunges silentium, omnis aemulorum succumbit intentio. Per unius delictum in omnes homines in condemnationem, ita et per unius justitiam in omnes homines in justificationem vitae. Sicut fonti fluvius, sicut fructus semini, ita origini deservit aut addicta aut erepta posteritas, sicut [Col. 0509A] ex his quae adjecit Apostolus plenius approbatur. Sicut enim unius hominis inobedientia peccatores constituti sunt multi, ita unius obedientia justi constituentur multi. Sit homo peccator, [a 1Kb] ut sit Deus justus, quia reatus redundat ad judicem, si poena percellit innoxium. Et ideo dixit: Sicut per unius hominis inobedientiam peccatores constituti sunt multi. Ut scirent se ejus culpae fuisse participes, cujus poenae socios se esse persentiunt. Sed jam quid lex profuerit, attestante Apostolo, audiant legis amatores. Lex autem, inquit, subintravit, ut abundaret delictum. Ecce, ut Apostolus dicit, non imminutionem delictorum lex fecit esse, [b 1Kb] sed copiam; non per se, fratres, sed per eum qui legem per imbecillitatem ferre non poterat. Non magnitudo lucis hebetat oculos, quae solis a Deo [Col. 0509B] creata est oculis, sed oculorum infirmitas lucis totam sustinere non potest, et ferre claritatem: ita et lex, fratres, quae per se satis justa erat, et satis sancta, dum ab homine fragili severam exigit disciplinam, magis magisque oneravit et prodidit delinquentem. Et hoc quare, fratres? Ut per gratiam et veniam Conditoris rediret ad vitam qui per tumorem et ignorantiam, [c 1Kb] cum male de innocentia gloriaretur, in debitum parentis deducebatur et poenam. Morbus igitur latebat occultus, per quem omnium secreta medullarum et venarum meatus in ipsorum vitalium tendebant exitium, et quamdam [d 1Kb] in omnibus generabat internis. Venit lex quae et vulnus proderet, et tandem vetusto languori [e 1Kb] supernum advenire medicum nuntiaret. Venit lex, quae mandatorum fomentis [Col. 0509C] in cutem produceret quod in altum lethaliter saeviebat. Venit lex, ut gladio praeceptorum velut apostema longi temporis aperiret, et collectam diu saniem salutaris subinde siccaret effusio. Nec tamen per se, fratres, aut vulnus claudere aut aegrotanti perfectam addere valebat ipsa sanitatem. Quod ubi vidit aegrotus, et tandem statum suum miserandus agnovit, coepit tendere festinus ad medicum, ut quod per legem proditum, et per ipsam diu fuerat ampliatum, tanti medici peritia curaretur et gratia. Ampliatum vulnus dicimus, fratres, quia post incisionem, putredo, fetor, horror, vexatio ipsi vulneri abscissione generatur, et fit per curam deterior miserandi facies ipsa languoris quam fuerat ignoranti periculum cum lateret. Venit ergo medicus; et jam fesso curis, et [Col. 0509D] curationum vexationibus perdefesso, solius verbi auctoritate subvenit. Sicut centurio ille confitetur, cum [Col. 0510A] dicit: Dic verbo, et sanabitur puer meus (Matth. VIII). Et impleretur illud propheticum: Misit Verbum suum, et sanavit eos (Psal. CVI). Et ideo sequitur: Ubi abundavit peccatum, superabundavit et gratia. Ac si diceret: Ubi dilatatum est vulnus, supereffusa est sanitas. Nemo ergo ingratus sit legi, quia quem aegrotantem et jacentem invenerat, levavit, fovit, et ut saluti traderet, ipsum usque ad medicum salubri exsultatione perduxit, ut, sicut dixit Apostolus: Quemadmodum regnavit peccatum in mortem, ita gratia regnet in vitam aeternam, per Jesum Christum Dominum nostrum. Gratia in vitam, peccatum regnat in mortem. Recta fides non mortem, non interitum hominis auctori Deo deputat, sed salutem. Mors sit hominis, sit peccati, ut vita creata et reddita solum credatur esse per Christum.


[Col. 0510B]
SERMO CXIII. De non permanendo in peccato, ut gratia abundet, et de virtutibus inserviendo. In verba ejusdem: Quid ergo dicemus? Permanebimus in peccato, ut gratia abundet? etc.

Beatus Apostolus quando nota interrogat, quando manifesta perquirit, eos videlicet objurgat et increpat qui eloquia divina sua interpretatione corrumpunt: et inde concipiunt suffragia criminum, unde assumere debuerant documenta virtutum. Sic enim hodie coepit: Quid ergo dicemus? Permanebimus in peccato, ut gratia abundet (Rom. VI)? Superius dixerat, fratres: Ubi abundavit peccatum, superabundavit et gratia; et ideo ita exorsus est, ac pro illo divino et singulari [Col. 0510C] magisterio imperitis se velut interrogatione participat, ut quae sunt prudentiae coelestis plena eruditione respondeat. Si enim ubi abundavit peccatum, superabundavit et gratia. Quid ergo dicemus? Permanebimus in peccato, ut gratia abundet? Si prona est delinquentibus pietas, si gratia copiosa peccantibus, si injustis amica largitas est divina, certe si futura bona malis praesentibus acquiruntur, quid nobis virtutum iter arduum, quid durus obtinendae justitiae labor, quid inter malos jugis servandae innocentiae cruciatus? Augeantur humana facinora, ut bonitas coelestis exuberet; faciamus mala, ut dixit, ut veniant bona (Rom. III); permaneamus in peccato, ut gratia abundet. Ad haec, fratres, idem qui interrogat Apostolus ipse respondit: Absit. Qui enim mortui sumus [Col. 0510D] peccato, quomodo adhuc vivemus in illo? Cum dicit [f 1Kb] Absit, taliter intelligentiam insipientium exsecratus [Col. 0511A] est et sensum: siquidem medicus non vulneri, sed curae proficit et saluti; nec putredini, nec morbis, sed soli congaudet ille sanitati. Ita et Deus, qui pro magnitudine vulneris adhibuit magnitudinem vigoremque medicinae, et nec peccato, sed homini largitus est gratiam; nec ad multiplicanda, sed ad delenda delicta imbrem suae pietatis effudit. Nemo, nemo sic de aegritudine gratuletur, ut velit in vulnere permanere. Ingratus medico, inimicus est curae, qui semper curari aestuat, nec umquam desiderat hic sanari; et ita Dei gratiam suis cupit exuberare peccatis, ut sibi cupiat peccata cumulari. Miser qui tali voto reus esse contendit per veniam. Fugienda, fratres, dementia ista est, fugienda, quae etiam post curam captiva tenetur amore morborum, recidiva enim lethalis est saepius [Col. 0511B] aegritudo. Quod autem dixit: Qui enim mortui sumus peccato, praesentis temporis loquitur hic figuram: quia mortuos nos dixit esse peccato, non nobis jam in toto mortuum dixit esse peccatum; quia etsi peccatum ipsum actu operis sanctis et fidelibus est defunctum, vivit tamen, et adhuc in nostram desaevit mortem. Tunc autem peccatum ipsum [a 1Kb] morietur in nobis, cum corruptibile hoc induerit incorruptionem, et mortale hoc induerit immortalitatem, et factus fuerit sermo qui scriptus est: ubi est, mors, aculeus tuus? ubi est, inferne, victoria tua? Aculeus autem mortis peccatum est (I Cor. XV). Vivit autem peccato, qui ejus, sicut in consequentibus dicit, [b 1Kb] concupiscentiis famulatur; et stimulis miserandus inservit, qui obsecundat vitiis, qui criminibus infelici et continua [Col. 0511C] captivitate succumbit, qui quod delicti est esse autumat hoc naturae, et morbo qui est accidens utitur velut opere et beneficio Conditoris. Et ideo ad arguendum talium ignorantiam addidit dicens: An nescitis quia quicumque in Christo Jesu baptizati sumus, in morte ipsius baptizati sumus? Consepulti enim sumus illi per baptismum in mortem. Audiant fideles, et intelligant: quemadmodum triduana Domini sepultura trina demersione figuratur in baptismo; ut resurrexisse cum Christo, et si necdum corpore, vitae jam novitate congaudeant; sitque totus homo virtutum domicilium, qui receptaculum fuerat ante vitiorum. Ut, sicut dixit, quomodo Christus surrexit a mortuis per gloriam Patris, ita et nos in novitate vitae ambulemus. Christus quidquid suarum virtutum est, refert [Col. 0511D] ad gloriam Patris; et homo, cujus suum nihil est, sibi vindicare quod per Christum resurrexit elaborat. Quod autem dixit: In novitate vitae ambulemus, quae superius diximus, illa confirmat, ut si necdum hoc corpore, vita tamen jam totus immutatus incedat; intelligat se, et dominetur elementis, qui elementis hactenus per ignorantiam serviebat; largiatur sua per gloriam, qui prius turpiter furabatur aliena; et qui carnis exercebat [Col. 0512A] illicita, contemnat etiam licentias corporales; et qui innocentiam hactenus impie moliebatur exstinguere, pro innocentia gloriosius ipse moriatur. Et quid plura? Si ex vetere homine jam novus effectus est, vitiorum gurgitem in fontem commutet ipse virtutum. Usque ad finem autem lectionis hoc ingerit beatus Apostolus, hoc demonstrat, illum posse cum Christo vivere, illum regnare cum Christo, qui resurgentis Christi innocentiam sequitur, imitatur vitam, implere nititur sanctitatem. Quod dicit: Ut destruatur corpus peccati; destruatur, fratres, actu, non substantia; opere, non figura, quia peccato, non Deo vult hominem perire, qui ait: Existimate vos mortuos esse peccato, vivere autem Deo. Et supernae libertati, fratres, restituere hominem tota pietate contendit, qui [Col. 0512B] dicit: Non regnet peccatum in vestro mortali corpore. Et iterum: Peccatum vobis non dominetur. Non dixit, Non veniat ad vos; non dixit, Non provocet, non titillet; sed, Non regnet, non dominetur, confligat ad vincentis gloriam, dimicet et decidat ad triumphum victoris; et tandem se doleat impia peccati dominatio a servis quondam suis tota securitate calcari; et crudelis tyrannus ingemiscat subjectum se suorum pedibus captivorum; et ad eorum triumphum, de quibus diu triumphaverat, se veteranus hostis pervenisse deploret.



SERMO CXIV. De servis legis et gratiae. In verba ejusdem: Peccavimus, quia non sumus sub lege, sed sub gratia, etc.

Sicut peregrinanti reditus ad propria dulcis semper [Col. 0512C] et charus est, et vernaculae domus vestibula sunt gratiosa post tempus, ita mihi post intervalla sermonis ad apostolicarum [c 1Kb] seriem lectionum suavior est recursus. Siquidem a proposito dicendi ordine, et continuo tramite loquendi discedere nos saepe necessitas religiosa compellit; quia sic doctrinae ordo moderandus est, ut non modo aliud impediatur ex alio. Unde quid hodie beatus Apostolus dixerit audiamus. Quid ergo ait? Peccavimus, quia non sumus sub lege, sed sub gratia? Absit (Rom. VI). Haec interrogatio, fratres, eorum arguit imperitiam qui, legis consuetudine captivati, gratiae beneficio nesciunt sentire virtutes; et quos praeceptorum legalium series prodidit contumaces, eos sola munerum commoda et festivitatum pompa observationibus vanis fecit [Col. 0512D] et reddidit obstinatos. Et cum legem tempus excluserit, quid cultor legis a lege faciet abdicatus? Judaee, quid habes quod non perdidisti? Si autem perdidisti, quid gloriaris quasi non perdideris? Ubi est templum, ubi est sacerdos, ubi sacrificium, ubi incensum, ubi purificationes tuae, ubi solemnitatum tuarum non omittenda devotio? Sed ut sis Judaeus, merito circumcideris, quia bonis omnibus abscissus es supradictis. [Col. 0513A] Scriptum est enim: Maledictus omnis qui non permanserit in omnibus quae scripta sunt in libro legis (Deut. XXVII). Si maledictus est qui in uno offenderit, quoties maledictus erit qui nihil ex omnibus probabitur effecisse? Peccavimus, ait, quia non sumus sub lege, [a 1Kb] sed sub gratia? Ac si diceret, fratres: Peccavimus, quia in cura non permansimus jam sanati? Peccavimus, quia ignem, ferrum, medicamenta reliquimus jam curati? Infelix aeger, qui post curam non vult curare tormentum. Et quid plura, fratres? Numquam curat, qui infirmantis quaerit et exspectat arbitrium? Nam [b 1Kb] cum ex humore frigido semper ignis succendatur in corpore, et rigor nimius dum membra vexat et concutit, acrius ipse efficit et gignit incendium; ita aegrotus ad augendam flammam quae suis [Col. 0513B] semper aestuat et anhelat in venis, dari sibi aquam frigidam impatienter exspectat, nesciens quod tunc [c 1Kb] calor calore restinguitur, frigore nutritur incendium. Lex ergo dum hominis semper exspectat et sustinet voluntatem, nec tamen homo peccati sarcina praepeditus sufficere legalibus praevalet obedire mandatis, cultorem suum lex non absolvit a peccati vinculo, sed crimine praevaricationis obligat. Et ideo addidit, dicens: Nescitis quod cui exhibuistis vos servos ad obediendum, servi estis ejus cui obedistis, sive peccati ad mortem, sive obeditionis ad vitam? Quid est, fratres, quod cum de lege loqueremur, hominem prodidit servum fuisse peccati? Sive peccati, ait, ad mortem, sive obeditionis ad vitam. Quia superius dixerat, peccatum vobis non dominetur; non enim estis sub [Col. 0513C] lege, sed sub gratia. Qui ergo sub lege sunt peccati, deprimuntur et incurvantur imperio, nec poterunt miseri de peccati turpissima servitute, nisi gratia manumittente, liberari. Gratias autem ago Deo, dixit, quia fuistis servi peccati. Sic gratias agit, quasi qui congaudeat hominem servum fuisse peccati? Absit. Gratias agit, non quia ante servi fuimus domini tam crudelis, sed quia etiam non sumus subjugati, sicut ex sequentibus id ipsum manifestat expressius, dicens: Obaudistis autem ex corde in eam formam doctrinae, in quam traditi estis: liberati autem a peccato, servi facti estis justitiae. Obaudivimus, fratres, beneficio vocantis, non nostro, quia captivi sic tenebamur arbitrio. Obaudistis autem ex corde in eam formam doctrinae. In quam? In Evangelii nempe, ubi novo [Col. 0513D] libertatis genere non est omissa servitus, sed mutata, quia melior est devota famulatio quam vaga et [Col. 0514A] praesumpta libertas. Servi facti estis justitiae. Haec servitus, fratres, non obligat, sed absolvit; non onerat, sed honorat; abstergit servitutis maculam, non inurit. Quid hic, rogo, non divinum est, ubi servitus pellitur servitute, ubi fugatur conditione conditio, ubi mors morte moritur, ubi perditio perditione sanatur, et ut proprie ac breviter dicatur, ubi tota adversitas ipsius adversitatis mucrone prosternitur? Quod autem dixit: Humanum dico propter infirmitatem carnis vestrae: sicut enim exhibuistis membra vestra servire immunditiae, et iniquitati ad iniquitatem; ita exhibete membra vestra servire justitiae in sanctificationem. Magnitudinem pietatis ostendit, cum evangelicam doctrinam ad tam humilia et pene verecunda deponit exempla; ut sanctitati tantum quantum [Col. 0514B] immunditiae, quantum iniquitati justitiae tantum imponat, et imperet servituti. Absurda, fratres, atque indecens videtur comparatio, quae tantum gloriae quantum turpitudini hominem cupit esse subjectum; sed utinam vel tantum! Et quando tantum Deo quantum mundo, quando tantum coelo quantum terrae, quando tantum virtuti quantum vitiis fragilitas humana famulatur? Totus homo miser sic carni deditur, sic rebus praesentibus occupatur, ut nihil in se, quod futurae vitae, quod divinis bonis deserviat, derelinquat. Illecebrae temporalis vim beatus Apostolus uno sermone humanis conscientiis convenienter aptavit, convenienter expressit, ut tanta voluntate justitiae, pudicitiae ac munditiae humana membra serviant, quanta vehementia dementiaque turpitudini [Col. 0514C] vitiisque se dederunt. Parva aut forte nulla exigit, qui cupit [d 1Kb] devicta proprietate concedere; et adimit excusationem qui possibilia tibi [e 1Kb] et usitata praecipit te repensari debere pro maximis. Da ergo, homo, Deo tantum quantum carni vitiisque tribuisti. Et quid est, quod ante vitiis, non Deo, debeas teipsum, quod a te Deus tuo tantum utique amore perquirit? Sequitur: Cum enim servi essetis peccati, liberi fuistis justitiae; nunc autem liberati a peccato, servi facti estis [f 1Kb] justitiae. Ante servi peccati, nunc servi justitiae. Per Apostolum ecce succedit servitus servituti, contumax tu nunc tempus tuae libertatis ostende; peccatum te ante mentiebatur liberum, quem tenebat [g 1Kb] miserande captivum, nunc gratia te vocat servum, quem ut vere faceret esse liberum, Dei ipsius [Col. 0514D] adoptavit in filium. Impleta est ergo Christi sententia, qua dicit: Qui vult esse dominus, sit servus (Matth. XX). [Col. 0515A] Beata est haec servitus, quae dominationem generat sempiternam. Illa enim libertas fructum poenae, et confusionem nobis intulit non ferendam, sicut dicit: Quem enim fructum habuistis tunc in his quae nunc erubescitis? nam finis illorum mors est. Ecce qualiter manumittit, ecce quali praemio honorat illam diabolus servitutem; ut mors simul et vitam finiat et inchoet poenam. At qui Christo serviunt, fratres, illusa morte [a 1Kb] cum stipendiis, sanctitatis perpetuam transferuntur ad vitam; finis enim Christi non suscipit finem, quia non interficit hominem finis iste, sed perficit.


[Col. 0515B]
SERMO CXV. De lege abrogata per gratiam. In verba ejusdem: An ignoratis, fratres, scientibus enim legem loquor, etc.

Posteaquam [b 1Kb] Davidicam citharam spiritualis intelligentiae plectro et modulatione tangentes, animos vestros et corda permulsimus, intonantis quoque Evangelii ad suscitandos sensus vestros principia metuenda praebuimus, ad Apostolicum magisterium mox credidimus esse remeandum, ut tripartitus ordo sermonis ecclesiasticae doctrinae salutiferam teneat et praebeat disciplinam. Nam et cantilena a continuo labore relaxat animos, et Evangelica auctoritas mentis reparat et exsuscitat ad laborem, [c 1Kb] apostolicus vigor a tramite recto removeri et nostros non sinit sensus evagari. Hanc beati Apostoli per ordinem sequi hodie reperimus lectionem. An ignoratis, [d 1Kb] fratres, inquit, scientibus enim legem loquor, [Col. 0515C] quia lex dominatur homini quanto tempore vivit? Et indicit similitudinem. Nam quae sub viro est mulier, vivente viro, alligata est legi; si autem mortuus fuerit vir ejus, soluta est a lege viri: igitur vivente viro, vocabitur adultera, si fuerit cum alio viro; si autem mortuus fuerit vir ejus, soluta est a lege viri. Videtis, fratres, beati Apostoli magnum coelestis magisterii documentum, quemadmodum legis tempora legalibus testimoniis asserit praeteriisse, totamque ejus praerogativam miro conjugii exinanivit exemplo. Et merito lex [e 1Kb] carnali conjugio comparatur, quae non obtinuit cum synagoga spirituale consortium. Nam cum accepisset eam ad observantiam disciplinae, ad sancti germinis fecunditatem, ad augmentum pudoris, ad custodiam castitatis, ad superni thalami sacrum [Col. 0515D] reverendumque secretum, ad mysticam thori coelestis unitatem, reperit in ea totius [f 1Kb] meretricationis illuviem. Occurrit enim tanto viro, id est legi, [Col. 0516A] non compta moribus, non monilibus ornata virtutum, non incessu gravis, non vere illo [g 1Kb] flammeo virginalis verecundiae operta velamento; sed lasciva oculis, soluta gressibus, praeventa illecebris, et tota dolis et simulationibus perfucata. Quam cum vir tantus visam justa indignatione despiceret, et eam procul a sua societate propelleret, atque toto exsecraretur judicio gravitatis; illa nec despecta erubuit, nec contempta se correxit, nec resipuit, sed repulsa, sed tota praeceps ad idolorum lupanaria convolavit, et maluit subire fornicationis infamiam atque [h 1Kb] adulterii crimen incurrere, quam male placiti habitus turpitudinem non horrere. Unde et merito eam beatus propheta deplorat, dicens: Quomodo facta est meretrix civitas fidelis Sion (Isai. I)? Cujus adulteria [Col. 0516B] quoque Ezechiel sanctus toto pene volumine praescribit. Hinc est, fratres, quod cum in Evangelio a scribis et doctoribus legis apud Dominum ista accusaretur adultera, avertit faciem suam Dominus, et declinavit in terram, ne crimen cerneret quod puniret; et maluit, fratres, in pulvere scribere veniam, quam dare in carne sententiam (Joan. VIII). Hanc Apostolus adulteram ad Christi nititur revocare consortium, nec patitur pristini lapsus timore tardari, quae vivente viro merito exstitit adultera, quia fuit cum alio viro, nunc vero non deserit legem, quae ad legis recurrit auctorem; sed moritur legi legalibus addicta sententiis, ut vivat gratiae et resurgat per veniam, quae fuerat interempta et mortificata per legem. Denique cum eam a maritali jure defuncto [Col. 0516C] viro asserat [i 1Kb] absolutam, ipsam potius, non virum, insequentibus defunctam esse testatur: quia non lex homini, sed homo [j 1Kb] moritur legi; nec mandatum praeterit, sed mandato deficit ille qui labitur a mandato. Audi quod sequitur. Itaque, fratres mei, et vos mortificati estis legi. Numquid dicit, mortua est vobis lex? Et vos mortificati estis legi. Et bene addidit, Per corpus Christi. Quia lex reum astringit, arctat obnoxium, punit et interficit criminosum. Qui ergo per corpus Christi ab omni crimine exemptus est et erutus, feliciter moritur legi, ut innocentiae vivat et gratiae. Ut sitis, inquit, alterius, qui ex mortuis resurrexit. Alterius. Alter ipse effectus est, cum nostram corruptionem in incorruptionem mutavit, et mortalitatem immortalitatis transvexit ad gloriam. Ut [Col. 0516D] fructificemus, ait, Deo. Consortes coelestis naturae per Christum, non terrae, sed Deo; non morti, sed vitae; et Deo fructum asserit deferri, non carni. Cum [Col. 0517A] enim, inquit, essemus in carne, passiones peccatorum, quae per legem erant, operabantur in membris nostris, ut fructificaremus morti. Cum dicit: Cum essemus, praeteritum tempus indicat, dum in sola carne positi, immo magis expositi, quae carni sunt tantum sapere, facere, velle cogebamur, juxta aliud Apostoli: Qui in carne sunt, Deo placere non possunt (Rom. VIII). Cum enim essemus, inquit, in carne, passiones peccatorum, quae per legem erant. Dicam sicut dictum est a Domino: Si lumen quod in te est tenebrae sunt, ipsae tenebrae quantae (Matth. VI)? Si per legem passiones peccatorum membris dominantur humanis, quid ipsae per se facient passiones, quae nascenti mox homini infeliciter et poenaliter obsecundant? Cum taliter nascentem, generatur taliter, angores deprimunt, urgent [Col. 0517B] pericula, afficiunt poenae: passiones sunt, fratres, per quas infirmatur infantia, pueritia trahitur, adolescentia insanit, juventus et senectus multis luctibus cumulantur; ipsae sunt quae totam hominis vitam inimico conturbante comitantur ad lapsum; quas lex dum prohiberet, admonuit; dum discuteret, ampliavit; dum accusaret, reddidit chariores; et quae per ignorantiam latebant, fecit esse per scientiam notiores. Et sicut per falcem spinae magis dum succiduntur accrescunt, ita dum resecantur per legem, [a 1Kb] pullulant passiones, quia intrinsecus velut in radice carnis fixae solidantur. Lex intrinsecus culturam fidei habet satis justam, nec proficit: unde ad frugem mortis ipsum cespitem humanae carnis sua excitatione perducit. Passiones, inquit, peccatorum, quae [Col. 0517C] per legem erant, operabantur in membris nostris, ut fructificaremus morti. Instrumentum quod ad vitam erat, ad frugem mortis sibi in nobis vindicant passiones. Sauciati ergo taliter per Christi gratiam, a lege mortis absolvimur, et Spiritum sanctum percipimus intrinsecus debellatorem, victoremque vitiorum; ut passiones forinsecus exclusae pulsent, tentent, provocent, sed concidant ad nostrorum gloriam triumphorum. Nobis, nobis cupit vincere, qui cum dominaretur nobis dignatus est militare, sicut dixi [b 1Kb] . Ergo serviamus in novitate Spiritus a carnis servitute jam liberi, quia vera dominatio est [c 1Kb] famulatus Dominicae sanctitatis; nam et [d 1Kb] vetus homo et vetus littera totam corrupit et perdidit disciplinam.



SERMO CXVI. [Col. 0517D] De cognitione peccati per legem. In verba ejusdem: Quid ergo dicemus? Lex peccatum est? Absit, etc.

Quoties diverso genere, sed voce consona mystica resonat cantilena, mita dulcedine pascit et delectat auditum; ita cum vario modo, sed uno Spiritu eodemque sensu divina et coelestis doctrina depromitur, [Col. 0518A] libentius et cum suavitate maxima evangelicae scientiae pandit et aperit sacramentum. Et ideo post propheticam melodiam et virtutum Christi stupenda miracula, ad apostolicarum redeamus ordinem lectionum. Talis ergo hodiernae exstitit continentia lectionis. Quid ergo dicemus? lex peccatum est? Absit. Sed peccatum non cognovi, nisi per legem: nam concupiscentiam non sciebam, nisi lex diceret: Non concupisces. Occasione autem accepta, peccatum per mandatum operatum est in me omnem concupiscentiam (Rom. VII). Audistis, fratres, quo morbo sine Christo laboraverit humana conditio, quam captiva sine gratia fuerit humana fragilitas, quae lege, quae mandatis non prohibebatur, sed armabatur ad crimina: quae ob hoc audiebat, ob hoc cognoscebat, non ut vinceret peccata, [Col. 0518B] sed faceret. Peccatum non cognovi, nisi per legem. Vitia non nosse felicitatis est, nosse periculi, vicisse virtutis est. Rex nobilis et fortis, hostibus suis longius occurrit, et ita praevenit ingruentium dolos, ut dejici nequeat fides militum, civium nequeat conturbari constantia: sic modo generosus animus per Christi gratiam corporis sui transgreditur miserandas angustias, et ita totus delicta praevenit, proculcat vitia, et crimina totus internecione prosternit, ut nequeant fucis sensus fallere, dolis ingenium depravare, tumultuationibus misera, imbecilla corda dissolvere, ardore, sanguinibus, [e 1Kb] fumantes occasiones incendere, vario passionum genere membra naturaliter infirma vexare. Quod ignis aridae segeti, hoc vitia corpori sunt humano, quae sola securius separatione vincuntur, necantur [Col. 0518C] ignorantia, et nescita feliciter evanescunt. Nam si ad mentem et sensus pervenerint, si contigerint animos, si semel membra penetraverint, inexstinguibile gignitur et exaltatur incendium: et nisi unda coelestis corda rigaverit, mentes infuderit, membra madefecerit, totum quod est roboris humani, subditur et redigitur in favillam. Lex, inquit, peccatum est? Absit. Sed peccatum non cognovi nisi per legem. Ac si diceret: Aurum avaritia non est, sed avaritiam non cognovi, nisi per aurum. Vinum ebrietas non est, sed ebrietatem non cognovi, nisi per vinum. Pulchritudo corporis non est concupiscentia, sed formae decus concupiscentiae me rapuit et perduxit ad lapsum. Sic ergo ipsa per se mala non sunt, quae a Deo ad utilitatem, ad salutem, ad gratiam sunt [Col. 0518D] creata, sed per ea delinquendi datur occasio. Ergo avarus aurum accusat, ebrius vinum, lascivus aut lepidus formae vult esse quod contigit ad ruinam. Ita et lex quae a Deo data fuerat ad salutem, quae erat per se coelestis et sancta, facta est per hominem miseri hominis ad ruinam, sicut ex sequentibus probat [Col. 0519A] Apostolus, qui dicit: Itaque lex quidem sancta, et mandatum sanctum et justum et bonum. Quod ergo bonum erat, non intulit mortem, sed peccatum, quod principaliter intulerat mortem, quod fragilem, quod imbecillem, quod humanam naturam pronam fecerat ad lapsus et vitia. Quod latebat, et hostiliter humano grassabatur in corpore, lex reprehendit, lex prodidit, dum admonet hominem de innocentia, de sanctitate, de justitia, de virtute, de fide; dum arguit de vitiis, de delictis, de criminibus. Sed homo, audire quidem coepit virtutes, coepit velle, sed non attigit; coepit detestari, sed sequi vitia; odisse delicta, sed facere; horrere crimina, sed implere: unde tarde se servum captivum, se male rabiei sensit addictum et coepit clamare: Infelix ego homo, quis me liberabit a [Col. 0519B] corpore mortis hujus? Cui respondetur: Gratia Dei per Jesum Christum Dominum nostrum. Quo audito coepit libertatem quaerere per auctorem, salutem per veniam, vitam per solam sperare gratiam. Nam diu ignoraverat unde esset difficilis innocentia, unde laboriosa justitia, anxia sanctitas, virtus ardua, fides tota periculis plena, unde sic tantas copias haberent delicta, [a 1Kb] unde crimina dum succiduntur increscunt, virtutes deficiunt dum coluntur. Lex aperuit, lex docuit, lex tota luce monstravit, crimina per peccatum, virtutes per Deum in humanis sensibus, in humana mente dominari; nec posse ante superari delicta quam delictorum fuerit auctor exstinctus, quod est peccatum, quod Christus abstulit, attestante Joanne, cum dicit: Ecce Agnus Dei, ecce qui tollit peccata mundi (Joan. I). Sine lege enim, inquit, peccatum [Col. 0519C] mortuum erat. Ego autem vivebam sine lege aliquando. Sed cum venisset mandatum, peccatum revixit. Et ego mortuus sum, et inventum est mihi mandatum, quod erat ad vitam, hoc esse ad mortem. Nam peccatum occasione accepta per mandatum seduxit me, et per illud occidit. Peccatum mortuum erat, non quia non erat, sed quia ignorabatur, et proprie dictum est, Peccatum revixit. Quia erat sepultum in ignorantia nostra: non mandatum per peccatum, sed peccatum per mandatum revixit, dum facit praevaricari qui fuerat ante peccator; dum reum perficit etiam contumacem, desertorem exsuscitat et rebellem. Unde merito homo jam tunc se exclamat mortuum, quando se unde, et quare et per quem moreretur agnovit. Peccatum, fratres, quam crudelis tyrannus sit, jam videmus. [Col. 0519D] Per mandatum seduxit me, et per illud occidit. Quia argumentum salutis tetendit in laqueum, quia curam fecit esse languorem, quia instrumentum sanitatis exitiale mutavit in vulnus, quia vitam ipsam in gladium lethalem convertit: Per mandatum seduxit me, [Col. 0520A] et per illud occidit. At quomodo sibi jam, quod esset occisus, provideret jam mortuus? nam quis poterat subvenire occiso, nisi Christus, qui vitam reparavit occisus? qui talionem morti reddidit per mortem, mortem peremit, atque eam prodidit contumacem, quae incubare jussa poenis reorum, attentare ausa est ipsum judicem, invadere ipsum innocentiae praesumpsit auctorem: unde merito mors mortua est, et in me non ego vivo, sed vivit, agit, regnat, imperat Christus.



SERMO CXVII. De Adam primo et novissimo. In verba ejusdem: Factus est primus homo Adam in animam viventem, etc.

Duos homines beatus Apostolus hodie retulit humano generi dedisse principium, Adam videlicet et Christum: duos homines pares corpore, sed merito [Col. 0520B] dispares; compage membrorum tota veritate persimiles, sed ipso sui principio tota dissimiles veritate. Factus est, inquit, primus homo Adam in animam viventem: novissimus Adam in spiritum vivificantem (I Cor. XV). Ille primus ab isto novissimo factus est, a quo est et animam consecutus, ut viveret; hic est ipso se figuratus auctore, qui vitam non exspectaret ab altero, sed ipse vitam solus omnibus largiretur; ille vilissimo plasmatur ex limo, ex utero pretioso Virginis hic procedit; in illo terra mutatur in carnem, in isto caro promovetur in Deum. Et quid plura? Hic est Adam, qui suam tunc in illo cum fingeret imaginem collocavit. Hinc est quod ejus et personam [b 1Kb] suscipit, et nomen recepit, ne sibi, quod ad suam imaginem fecerat deperiret. Primus Adam, novissimus [Col. 0520C] Adam; ille primus habet initium, hic novissimus non habet finem. [c 1Kb] Quia hic novissimus vere ipse est primus, ipso dicente: Ego primus, et ego novissimus (Isa. XLVIII). Ego sum primus, id est sine initio. Ego novissimus, utique sine fine. Sed non prius, inquit, quod spirituale est, sed quod animale, deinde quod spirituale. [d 1Kb] Prius utique terra quam fructus; sed non tam pretiosa terra quam fructus; illa gemitus exigit et labores, hic substantiam largitur et vitam. Merito propheta de tali fructu gloriatur, dicens: Terra nostra dedit fructum suum (Psal. LXXXIV). Quem fructum? Illum nempe de quo alibi dicit: De fructu ventris tui ponam super sedem tuam (Psal. CXXXI). Primus homo, ait, de terra terrenus; secundus homo, de coelo coelestis. [e 1Kb] Ubi sunt qui conceptum Virginis, [Col. 0520D] Virginis partum, mulierum partibus existimant exaequandum, cum illud de terra sit, hoc de coelo; hoc divinae virtutis sit, illud infirmitatis humanae; illud sit [f 1Kb] in corpore passionis, hoc totum sit in tranquillitate divini Spiritus, humani corporis in quiete? Sanguis [Col. 0521A] siluit, caro stupuit, soporata sunt membra, et aula Virginis tota est in coelesti commoratione suspensa, donec auctor carnis, carnis sumeret indumentum, et fieret homo coelestis, qui non solum terram redderet homini, sed homini donaret et coelum. Virgo concipit, Virgo parturit, Virgo permanet. Ergo virtutis est caro conscia, non doloris, quae magis pariendo integritatis augmenta suscipit, damna pudoris ignorat; testis potius sui partus existit, quae nullas partus pertulit passiones; et sacramentis coelestibus interfuisse se nova mater miratur, quae nascentis ordinem intelligit humanae consuetudinis nil habere. [a 1Kb] Si Deum sic nasci magus fatetur munere, fatetur dum adorat; advertite quid sentire, quid credere debeat Christianus. Sed quod sequitur audiamus. Qualis [Col. 0521B] terrenus, tales et terreni, et qualis coelestis, tales et coelestes. Quemadmodum non nati taliter, tales poterunt inveniri, non manendo quod nati sunt, sed quod renati sunt permanendo? Hinc est, fratres, quod virginei fontis uterum coelestis spiritus arcana luminis sui admixtione fecundat; ut quos [b 1Kb] origo limosae stirpis profuderat sub misera conditione terrenos, coelestes pariat, et ad similitudinem sui perducat auctoris. Ergo jam renati, jam reformati ad nostri imaginem Creatoris, quod praecipit Apostolus impleamus. Igitur sicut portavimus imaginem terreni, portemus et imaginem coelestis. Fuerit necessitas, quod de terra concreti coelestia [c 1Kb] spirare nequivimus, quod de concupiscentia nati concupiscentiam non valuimus evitare, quod illecebris dominantibus acquisiti coacti sumus [Col. 0521C] illecebrarum turpitudinem sustinere, quod saeculi hujus habitaculo recepti captivi fuimus malis; ad instar nostri Domini, sicut diximus, jam renati, quos utique concepit virgo, vivificavit spiritus, portavit pudor, genuit integritas, nutrivit innocentia, edocuit sanctitas, virtus exercuit, Deus adoptavit in filios, imaginem totam tota similitudine nostri portemus auctoris: non majestate qua solus est, sed innocentia, simplicitate, mansuetudine, patientia, humilitate, misericordia, concordia, qua dignatus est nobis fieri et esse communis. Cesset vitiorum pruritus pestifer, delictorum lethalia blandimenta vincantur; exsecrandus furor, criminum comprimatur origo; discutiatur a sensibus caligo tota pompae saecularis; abjiciatur a mentibus mundanae cupiditatis illusio; appetatur paupertas [Col. 0521D] Christi, quae divitias in coelestibus possidet sempiternas; tota sanctitas animae custodiatur et corporis, ut non magnitudine, sed actu imago Creatoris nostri portetur et clarescat in nobis. Affirmat quod diximus Apostolus, cum dicit: Hoc autem dico, fratres, quia caro et sanguis regnum Dei possidere non [Col. 0522A] possunt. Ecce quomodo carnis resurrectio praedicatur, quia ibi caro possidebitur a spiritu, non caro spiritum possidebit, sicut ex sequentibus elucescit. Neque corruptio incorruptionem possidebit. Vides quia non caro deperit, sed corruptio; non homo, sed culpa; non persona, sed crimen; ut homo in Deo, et coram Deo vivens, finem se delictorum tandem gaudeat consecutum. De resurrectione proprius sermo proferendus est, fratres, quia transcursim, et in ipso verbi fine, non convenit dici de eo quod nos ad aeterna tempora ac perpetuam transmittit ad vitam.



[d 1Kb] SERMO CXVIII. De morte et resurrectione carnis.

Quoniam tota [e 1Kb] spes fidei Christianae in resurrectione [Col. 0522B] constituta est mortuorum, ne quisquam de ea ausus sit dubitare, beati Pauli asserentis, eam auctoritate, rebus, exemplis, latissimam recitari vobis fecimus [f 1Kb] hodie lectionem, ad quam sermo noster quod adjicere possit non potuit invenire. Sed quia nostri officii vestra charitas semper exigit servitutem, repetere haec eadem, inculcare vehementius haec ipsa, resurrectionis ipsius ardore gestimus. Fratres, semper de resurrectione libet dicere, jugiter de resurrectione delectat audire, quia mori numquam libet, vivere semper delectat. Resonet ergo in ore nostro resurrectio semper, semper resurrectio ad nostrae mentis transmittatur auditum, ut mors quae nostros semper obsidet sensus, cum terrore suo, cum lamentis suis a nostris sensibus effugetur. Quia sic [Col. 0522C] agricola fructus uberes et [g 1Kb] exsatiatas epulas cantat, ut [h 1Kb] immanem vomeris laborem non sentiat et sudorem. Sic nauta portus modulatur et lucra, ne undarum ruinas, ne maris discrimina pertimescat. Sic miles, ne vulnera metuat, ut gladios non pertimescat, praedas personat et triumphos. Unde resurrectionem mente, ore, oculis, spectet, cantet, cogitet Christianus, ut totam mortis possit despicere et calcare formidinem. Mors est, fratres, desperationis domina, incredulitatis mater, germana corruptionis, inferni parens, diaboli conjux, omnium malorum regina, quae omne genus hominum tali ordine inexplebili impugnat, ut primum susurratricem suam desperationem praemittat talia suadentem: Homo, cur tua perdis tempora? Ecce domina mors tua venit, [i 1Kb] animam [Col. 0522D] tuam in nihilum redigens, carnem tuam putredine, ossa tua vetustate consumens, ut te qui non fuisti antequam nascereris, faciat non esse post mortem. Redde ergo debita ante mortem, moriturus cito, tibi, aetatibus tuis: da lusibus infantiam, da deliciis adolescentiam, da voluptatibus juventutem, da [Col. 0523A] senectutem mihi, ne sine causa de spe cogites desperatus. Post istam mittit incredulitatem suam filiam, sic minantem: Quasi non moriturus, quasi [a 1Kb] evasurus mortem, sic de vita disponis? Homo, te decipit fides, tu fidei credis, quae ut tollat praesentia, futura promittit, et ut auferat quae sunt ante mortem, nescio quae invisibilia pollicetur esse post mortem. Quis inde venit, aut quis sapiens credit tot saeculis promissa, nec reddita? O si manduces et bibas! Manduca et bibe, cras enim morieris (Isai. XXII). Tertiam germanam nequitiae suae corruptionem tali dirigit cum furore, ut aspectus hominum invadat, attrahat, occupet, per sepulcra, extremos ostendens carceres, suos jacere ibi demonstrat immobiliter vinculatos; et ut homines sensus hominis horrore toto, toto pavore [Col. 0523B] conturbet, effundit putredinem, eructat saniem, spargit fetores, atque ad unum corpus hominis innumeros [b 1Kb] carnifices a se vermes dedisse proclamat. Quare non desperationi, quare non incredulitati crederent Christiani? Haec sunt mortis bella, his ducibus, his consiliis, tali conflictu captivat, vastat, interficit omnes quos natura praesentem perducit ad vitam, [c 1Kb] ducit reges, trahit populos, gentes impellit, non divitiis redimi, [d 1Kb] non flecti precibus, non lacrymis molliri, non viribus umquam potuit ista superari. Erravere, fratres, qui de bono mortis [e 1Kb] scribere sunt conati. Et quid mirum? tunc se mundi sapientes magnos aestimant et praeclaros, si id quod est summum malum, hoc esse summum bonum simplicibus persuaserint: merito Scriptura de istis dicit: [Col. 0523C] Vae qui dicunt bonum malum, et malum bonum (Isai. V). Vae qui ponunt tenebras lucem, et lucem tenebras! Et re vera quem non isti fallerent, [f 1Kb] quem non caecare potuerunt, qui vivere malum, mori bonum, incautis credere perfecerunt? Sed haec, fratres, veritas submovet, lux fugat, impugnat fides, Apostolus notat, Christus delet, qui dum bonum vitae reddit, malum mortis prodit, damnat, excludit. Sic enim coepit Apostolus: Notum autem vobis facio, fratres, Evangelium, quod praedicavi vobis, quod et accepistis, in quo et statis, per quod et salvamini: qua ratione praedicavi vobis, tenere debetis, nisi sine causa credidistis? Tradidi enim vobis in primis, quod et accepi, quia Christus mortuus est pro peccatis nostris, et quia sepultus [Col. 0524A] est, et quia resurrexit tertia die secundum Scripturas (I Cor. XV). Dei largitas victurum, non moriturum ditat. Aut quid bonum accipit, si non erit ipse qui accipit? In quo et statis. Stat utique qui semper vivit, quia [g 1Kb] mortuus semper jacet. In quo et salvamini. Si quis moritur, perit; [h 1Kb] salvatur vero ille qui semper vivit. Qua ratione praedicavi vobis, tenere debetis, nisi sine causa credidistis. Non solum, fratres, sine causa credidit, sed et sine causa vixit, qui se ad hoc solum natum credidit ut periret. Homo quid tibi oritur quod non occidat? quid tibi quod occiderit, non resurgit? Dies mane oritur, et iterum resurgit in mane; sero sepelitur in nocte, et iterum resurgit in mane. Sol quotidie nascitur, quotidie moritur, [i 1Kb] resurgit ipse quotidie; tempora dum transeunt, pereunt; dum [Col. 0524B] redeunt, reviviscunt. Unde, homo, [j 1Kb] si Deo non credis, si non acquiescis legi, si non consentis auditui, vel oculis tuis crede, vel elementis resurrectionem tuam tibi jugiter praedicantibus acquiesce. Certe si ista longe sunt inferiora, quae in tuis manibus sunt, et de morte tuo opere suscitantur, te posse Dei opere doceant suscitari. Vade ad semen, Apostolo te docente (I Cor. XIII); tolle triticum aridum sine sensu, sine motu; duc sulcum, fodi terram, fac sepulcrum, sepeli triticum, inspice quemadmodum morte deperit, humore turgescit, putredine corrumpitur; et cum pervenerit ad totum quidquid desperatio, quidquid incredulitas, quidquid corruptela tibi superius ingerebat, tunc subito reviviscit in germine, in herba pubescit, juvenescit in caule, maturescit in [Col. 0524C] fruge, et ad illam totam ipsam, quam tu periisse deflebas, speciem resurgit et formam; ut te, homo, triticum non tam doceat manducare quam sapere, non tam cogat laborare quam credere. Reliqua nos taceamus, quia et unde, et quando, et quomodo, et per quem mors venerit, beatus Apostolus plano et satis lucido ac divino declarat eloquio. Homo, accipe fidem, quia gratis datur; crede resurrectionem, quia qui promittit illam pretium non requirit.



SERMO CXIX. De vero cursu pro corona gloriae. In verba ejusdem: Nescitis quod hi qui in stadio currunt, etc.

Beatus apostolus Paulus non solum per doctrinam [Col. 0525A] legis, sed saeculi hujus exemplo ad coronam nos gloriae coelestis hortatur. Sic enim inter caetera ait, ut audivit dilectio vestra. Nescitis quod hi qui in stadio currunt, omnes quidem currunt, sed unus accipit bravium; et addidit: Sic currite, ut comprehendatis (I Cor. IX). Secundum terrenum exemplum, multi quidem, ut ait Apostolus, [a 1Kb] in stadio currunt, sed unus accipit coronam, id est, ille qui melius currit; ita et in stadio vitae praesentis, multi quidem currunt, sed unus accipit coronam. Currunt Judaei per legem, currunt philosophi per inanem sapientiam, currunt et haeretici per falsam annuntiationem, currunt catholici per veram fidei praedicationem: sed de his omnibus unus coronam accipit, id est, populus catholicus, qui, recepto fidei cursu, tendit ad Christum, [Col. 0525B] ut ad palmam immortalitatis coronamque perveniat. Quapropter et Judaei, et philosophi, et haeretici in vacuum currunt, qui non recto fidei tramite gradiuntur. Quid enim prodest Judaeis currere per observationem legis, qui Christum, dominum legis ignorant? Currunt et philosophi per inanem [b 1Kb] sapientiam saeculi, sed superfluus et vacuus cursus ipsorum est, qui veram Christi sapientiam nesciunt. Vera enim sapientia Dei Christus est, quae non ornatur verbis, nec luculenta oratione, sed fide cordis agnoscitur. Currunt et haeretici per venenatam fidei suae assertionem, currunt per jejunia, currunt per eleemosynam, sed pervenire ad coronam nequeunt, quia non currunt; falsa enim fides eorum verae fidei gratiam accipere non meretur. Manifestat hoc Apostolus alio loco, cum dicit: Et si distribuero omnem [Col. 0525C] substantiam meam pauperibus, et si tradidero corpus meum igni ut ardeat, charitatem autem non habeam, nihil mihi prodest (I Cor. XIII). Non enim habet charitatem Christi, qui Christo non fideliter credit. Et ideo bene addidit Apostolus, dicendo: Sic currite, ut comprehendatis. Currere ergo debemus fideli cursu in fide Christi, in mandatis Dei, in operibus justitiae, ut ad coronam aeternae vitae pervenire possimus. Denique quemadmodum nobis currendum est, idem Apostolus consequenter ostendit, dicendo: Omnis, inquit, qui in agone contendit, ab omnibus continens est; et illi quidem ut corruptibilem coronam accipiant, nos autem incorruptibilem. Vide quibus nos Apostolus exemplis ad coronam [c 1Kb] promissae immortalitatis invitat. [Col. 0526A] [d 1Kb] In agone isto terreno qui vincere volunt, abstinent se [e 1Kb] a cibis quibusdam, a potu nimio, abstinent [f 1Kb] ab omni immunditia, sub tanta castitate, ut etiam propria conjugia non requirant; nec aliter se vincere posse sperant, nisi corpus suum castum [g 1Kb] pudicumque servaverint. Et post tantum laborem quid aliud quam parvam, et corruptibilem, et vilem quidem coronam accipiunt? Si ergo [h 1Kb] pro corruptibili corona tantus labor a quibusdam suscipitur, quanto magis nos omnem laborem sustinere debemus, quibus praemium coeleste et aeternae gloriae corona promittitur? Est ergo nobis agonizandum non levi certamine: certamus enim contra spiritualia nequitiae, contra diabolum et angelos ejus; certamus contra injustitiam, contra impietatem, contra [Col. 0526B] malitiam, contra impudicitiam, contra diversas illecebras peccatorum. Et si certantes [i 1Kb] vincimus, tot coronas accipimus quot vitiorum victores fuerimus. Magnus itaque agon iste est, in quo spectaculum Domino exhibemus: spectamur enim certantes a Domino, spectamur ab angelis ejus; in terra vincimus, sed praemium virtutis in coelestibus accipimus. Denique sancti martyres in agone certaminis positi, non solum vitia peccatorum, sed ipsam mortem vicerunt, et [j 1Kb] praemia immortalitatis susceperunt. In hoc agone primo Dominus et Salvator noster, et certavit et vicit, ut nobis exemplum certaminis et victoriae demonstraret. Haec ergo vobiscum tractantes, semen boni certaminis injicimus in cordibus vestris, tamquam sulcata invenientes pectora vestra [Col. 0526C] aratro justitiae. Colite igitur verbum quod sparsimus in vobis, ut possit germinare quod satum est. Deus autem visitatione sua, rore suae vos pietatis infundat; et det incrementum seminibus nostris, quo possitis in collectis manipulis meritorum ad fructum centesimum pervenire.



SERMO CXX. De figura saeculi vitanda, et forma Salvatoris assumenda. In verba ejusdem: Nolite configurari huic saeculo, etc.

Christus apostolos sal esse hodie patefecit, dicendo: Vos estis sal terrae (Matth. V). Ne quis ergo impatienter ferat, si beati Pauli verba ut grana divini salis terimus, quatenus altius soporati, sensus intelligentiam [Col. 0527A] condire possimus. Grana enim salis [a 1Kb] integra saliunt, quatenus in medullis ipsa subtilius attenuata descendant: sic sermo Apostoli communiter lectus praebet simplicem sensum, profundam scientiam praestat, lectione sedula iteratur ad illa quae ante perscrutati sumus. Hodie dicit beatus Apostolus: Nolite configurari huic saeculo (Rom. XII). Putasne beatus Paulus apostolus dicendo sic, elementorum figuris ne configuremur obsistat? neve simus ut Persarum reges, qui subjecta nunc pedibus suis sphaera, ut polum se calcare credantur, Dei vices mentiuntur: nunc radiato capite ne sint homines, solis resident in figura; nunc [b 1Kb] impositis sibi cornibus, quasi viros se esse doleant, [c 1Kb] effeminantur in lunam: nunc varias velut siderum sumunt formas, ut hominis perdant figuram, [Col. 0527B] et nihil supernae claritatis acquirant. Sed ista licet de saeculi vanitate descendant, et sapientibus tam fugienda sint quam ridenda, tamen Apostolus cum dicit: Nolite configurari huic saeculo, saeculi vitam corrigit, arguit mores, judicat institutum, castigat voluntates, luxuriam condemnat, et totam vanitatum saecularium pompam propellit, effugat, excludit a mentibus Christianis. Sed hoc modo strictim commonet quod est in principio hujus Epistolae latius exsecutus, ubi figuram saeculi in vitiis sic figurat: Repletos omni iniquitate, malitia, fornicatione, avaritia, nequitia, plenos invidia, homicidiis, contentione, dolo, malignitate, susurratores, detractores, Deo odibiles, contumeliosos, erectos, superbos, inventores malorum, parentibus non obedientes, insipientes, incompositos, [Col. 0527C] sine affectione, sine misericordia, qui cum justitiam Dei cognovissent, non intellexerunt, quoniam qui talia agunt, digni sunt morte: non solum qui faciunt illa, sed qui consentiunt facientibus (Rom. I). Fratres, audistis formam saeculi, didicistis speciem, vidistis figuram: si tamen formam et non informe monstrum, ubi confusione criminum tota rerum facies est deleta, ubi peccatorum connubio tota mundi figura est dissoluta, ubi delictorum morbis imago ipsa ablata est conditoris, ubi homo in vitiis est sepultus, ubi corrupti corporis scatent scelera, ubi homo hominis est sepulcrum, ubi in homine non homo cernitur, sed cadaver. Apostolus ergo huic formae nos prohibet esse conformes, et configurari nos huic vetat figurae; huic similitudini consimiles non esse permittit, [Col. 0527D] sed ad formam Dei reformat, ad similitudinem revocat Christi, et totam reducit ad imaginem conditoris, dicens: Sed reformamini in novitate sensus vestri. Hoc est, sitis per Christum sensibus innovati, abjecta saeculi hujus figura; et tota inveteratae imaginis [Col. 0528A] deformitate projecta, [d 1Kb] formam vestram in formam vestri reducite Salvatoris: ut novitas sensuum vestrorum in vestris actibus elucescat, et coelestis homo coelesti habitu jam gradiatur in terra. Qualiter autem componat formam novi hominis, jam patescat. Sicut enim in uno corpore multa membra habemus, omnia autem membra non eumdem habent actum; sic multi unum corpus sumus in Christo, singuli autem alter alterius membra. Habentes autem donationes secundum gratiam, quae data est nobis, differentes. Agit, agit ut corpus, quod collocat in coelesti actu, in superna vita, in moribus sanctitatis membrorum consensu et copulatione consistat: neque pes oculi ministerium, neque oculus pedis officium perverso tumore confundat; sed ut sanctitatis membra donis [Col. 0528B] contenta sint largitoris, et credant suum esse membra omnia, quod unum fecerit membrum, quia minorari nescit membrum unum, quod totum honoratur in corpus. Hinc est quod Apostolus actus membris, membra actibus sic depingit: Sive qui docet in doctrina, qui exhortatur in exhortatione, qui tribuit in simplicitate, qui praeest in sollicitudine, qui miseretur in hilaritate. Charitas sine simulatione; odientes malum, adhaerentes bono, invicem honore praevenientes, invicem benigni, sollicitudine non pigri, spiritu ferventes, Domino servientes, spe gaudentes, in tribulatione patientes, orationi instantes, memoriis sanctorum communicantes, hospitalitatem sectantes: benedicite et nolite maledicere; gaudere cum gaudentibus, flere cum flentibus; providentes bona, non solum coram Deo, sed [Col. 0528C] etiam coram hominibus. Nolite esse prudentes apud vosmetipsos, nulli malum pro malo reddentes; si fieri potest, quod ex vobis est, cum omnibus hominibus pacem habentes; non vindicantes vosmetipsos, sed date locum irae. Si esurierit inimicus tuus, ciba illum; si sitit, potum da illi; noli vinci a malo, sed vince in bono malum. Superius, fratres, Apostolus patefecit membra vitiorum, revelavit modo nobis membra virtutum; ut coeleste corpus tantis solidatum membris, nervis talibus roboratum, possit facile mundi bella prosternere, diaboli superare conflictus. Et ita vivens, ut Apostolus docuit, non prosternit mundum? non proterit carnem? non diabolum vincit? non aequatur angelis? non major est coelo? Plane major coelo, quia coelum non movetur sponte, non voluntate agit, non [Col. 0528D] judicio facit quidquam, sed sola necessitate servit semper, quia semel jussum est servire; impollutum se non viribus, non labore custodit: unde cum non sit obnoxium poenae, sic tamen nec consistit ad praemium. At homo ex terrena vilitate concretus, dum terrenam [Col. 0529A] labem vincit, dum sanguinis stimulos frangit, dum carnis exuberat passiones, transcendit coelum, ad ipsam deitatis pervolat sedem: et sic fit major coelo, meritis supergreditur angelos, non natura. Probat hoc apostolus Paulus, qui dum satis terram vincit, et intravit coelum, et transivit alium, et usque ad tertium meruit pervenire. Et juste, nam primus conscendere debet coelos; qui sic et verbo et exemplo homines penetrare docuit coelos. Erit, erit major coelo, qui vixerit sicut docuit Paulus; erit clarior sole, qui sic virtutum radiis toto orbe splendet, ut fuscari se nulla vitiorum nocte permittat. Erit, erit iste lucidior luna, qui tenebras has non tenuato lumine temperat, sed totam saeculi noctem pleno meritorum fulgore depellit: nec sicut luna quotidiana [Col. 0529B] lucis detrimenta praesentit, sed jugi factorum lampade in superni luminis claritate persistit; nec iste sicut illa menstruo interpolatur obscuro, sed in claritate Dei continua permanebit. Et si magna est illa, quod mitigat noctem, quanto hic major, cujus vita recipit nil de nocte? De stellis taceo, quia quot coelum stellis, tot sancti virtutibus elucescunt, dicente Domino: Vos estis lux mundi, lucete sicut luminaria in mundo (Matth. V). Ad summum, coelum, sol, luna, stellae (Deo dicente) transibunt (Matth. XXIV), justus autem in claritate Dei continua permanebit. Velim, fratres, de singulo Apostoli verbo singulas proferre dictiones; sed quia et frequentata lectio fastidium generat audienti, et nos diutius non possumus [a 1Kb] evangelicas tacere virtutes, gratum sit charitati vestrae quod [Col. 0529C] compendioso sermone praesentem clausimus lectionem. Deus autem noster, et quae diximus, et quae tacuimus, ipse sanctis vestris sensibus insinuare dignetur.



SERMO CXXI. De divite et Lazaro.

Audistis, fratres, hodie et paupertatis finem, et divitiarum qualis sit exitus cognovistis, dicente Domino: Homo quidam erat dives, et induebatur purpura et bysso, et quotidie epulabatur splendide (Luc. XVI). Et erat quidam mendicus nomine Lazarus, ulceribus [Col. 0530A] plenus, qui jacebat ad januam ejus, cupiens saturari de micis, quae cadebant de mensa divitis, et nemo illi dabat: sed et canes veniebant et lingebant ulcera ejus. Factum est autem ut moreretur pauper, et portaretur ab angelis in sinum Abrahae. Dives autem mortuus est et sepultus in inferno. En, fratres, quam rerum lamentanda mutatio: pauperem portant angeli, divitem deglutit infernus. En, fratres, mors pauperis totam vitam divitis vicit, et elatio sola pauperis totam divitis pompam transcendit et gloriam. Quare sic sepultura decipit oculos? quare sic exsequiarum pompa mentitur? In [b 1Kb] obsequium divitis migrat hic [c 1Kb] tota civitas, cum funus effertur; pauper vadit solus, pauperem duorum portat miseratio [d 10Kb] bajulorum, [e 1Kb] nec quatuor ut mortuo, sed duo sub uno vecte, quasi projiciendo [Col. 0530B] oneri portitores addicantur inviti. Merito ei mox angelica officia, merito divina deputantur obsequia, cui tam crudeliter negata sunt ipsa humanitatis extrema. Funus divitis antecedit lugubris turba servorum; feretrum pauperis praecedit angelorum psallentium multitudo. In marmoreo tumulo et [f 1Kb] curata veste jacet divitis corpus inclusum; pauperis caro [g 1Kb] naturali quiescit in limo, et materiali situ [h 1Kb] vermium morsus nescit, praevenit putredines et fetores. Sed requiramus, fratres, quae divitis culpa, quod crimen, quod scelus eum suppliciis addixit inferni, et ante judicium damnationis ejus, [i 1Kb] elogium tot saeculis fecit, ipso judice referente, cantari, dicente Domino: Homo quidam erat dives, et induebatur purpura et bysso, et epulabatur quotidie splendide. Et erat quidam [Col. 0530C] mendicus nomine Lazarus, qui jacebat ad januam divitis, et cupiebat saturari de micis, quae cadebant de mensa divitis. Numquid per se tantum divitiae criminosae sunt? aut solae et per se penes Deum damnandae sunt vestes? et tantum per se puniendae sunt epulae, ut non solum careant praemio bonorum, sed omnium malorum ferant et mereantur [j 1Kb] exitium? Aut ita per se probata est, et sanctificata mendicitas, ulcera tam sacrata, ut angelorum manibus Abrahae sancti rapiantur ad gremium? Et mirum, fratres, [Col. 0531A] quod Abraham, quondam dives, hunc divitem spernit, dicente Scriptura: Erat autem Abraham dives valde (Gen. XXX), et eum quem habuit in bonis praesentibus parem, nunc reprobat et patitur esse poenalem, praesertim cum neque pauperis hujus bona, neque mala divitis istius prodiderit sermo divinus. Cur ergo nunc Abraham ambit pauperem, divitem refugit et refutat? Aut quemadmodum hunc Abraham innocentem habuere divitiae, hunc fecere divitiae criminosum; illum promovere ad omnium requiem beatorum, hunc in omnium malorum barathrum deputarunt? Verum ne propositus sermo vestrum diu fatiget animum, suspendat auditum, acceleranda nobis est hujus solutio quaestionis. Abraham, fratres, non sibi, sed pauperi dives fuit, et opes non habere, sed prorogare [Col. 0531B] gestivit: magis magisque in sinu pauperis quam in horreis recondere suas studuit facultates, sicut toto vitae ejus ordine perdocetur. Nam peregrinus ipse jugiter laboravit, sicque ne peregrinus peregrinum se esse sentiret (Gen. XVIII): sub tentorio manens ipse, sine tecto advenam manere non passus est; et hospitem hospes semper ipse suscepit, extorris patria, domicilii nescius, ipse et dominus omnium fuit, et patria; sciens se non [a 1Kb] incubatorem, sed dispensatorem divinae positum largitatis, ut vindicaret oppressos, absolveret captivos (Gen. XIV), eriperet jam jamque morituros, ipsum se morti novus bellator addicit, apud quem pietas in alterum vita sua charior fuit. Abraham suscepto hospiti astitit, non assedit; et fuit iste non conviva hospitis, sed minister. [Col. 0531C] Abraham viso peregrino, dominum se esse nescivit, ipse allator prandii, ad coquinam satis delicatam sollicitus addixit uxorem: et qui se suaque omnia famulis suis credit ac committit, committere vix audet hospitem conjugi quam probatae. Et quid plura, fratres? Hujus denique humanitas sic sancta, sanctis est semper manibus praeparata, ut invitaret apud illum ipsum Deum, et compelleret hospitari. Ille ad Abraham, ille ad requiem pauperum, ille ad hospitum receptaculum venit, qui se in hospite et paupere receptum fatebitur in futuro, cum dicet: Esurivi, et dedistis mihi manducare; sitivi, et dedistis mihi bibere; hospes fui, et suscepistis me (Matth. XXII). Factum est autem ut moreretur pauper et portaretur ab angelis in sinum Abrahae. Non immerito, fratres, [Col. 0531D] sua tunc omnes sanctos suscepit in requie, [b 1Kb] et in ipsa coelesti beatitudine fungitur dispensatoris officio: quia dum semper hic suscepit peregrinos et pauperes, ipsum cum angelis suscipere Deum, ipsum sub tentorio suo videre hospitem meruit, quem semper habuit largitorem. Et revera, fratres, parum se beatum [Col. 0532A] credidit, si in ipsa superna gloria ab hospitalitatis pio cessaret officio. Et solis donis frueretur divinis, qui hic humana bona crudelem se credidit cuiquam si negaret. Abraham, fratres, venientibus longe semper occurrit, praetereuntes etiam prece vocat, nolentes magna cum supplicatione suam compellit ad mensam, [c 1Kb] prima et saginata de gregibus hospitibus semper apponit, suis et conjugis suae manibus factos calentes semper offert panes, quos frigidos et hesternos esse utique jugis humanitas non sinebat. At iste alter dives, immo divitiarum captivus, servus opum, et ipsis censibus compeditus, tantum pompae ignobile sepulcrum, in quo pietatis totus utique et visus defecerat, et auditus, non jam personam, non pauperem, sed ipsam misericordiam despicit [Col. 0532B] ad januam suam Lazaro sic jacente. Purpura, bysso, delicatis vestibus, epulis blandis ferrea viscera crudelis anima nutriebat: quem Deus humanae salutis avidus inquisitor emollire cupiens, non tam Lazarum, quam ipsum pietatis [d 1Kb] conflatorium ejus projecit ad januam; conflatorium dixi, propter ferrea viscera. Impiis ergo oculis mendicus Lazarus ingeritur, admovetur, et ut dives dare possit, magis magisque divitis census cumulatur; sed dives adamante durior, quidquid Deus pauperis propter alimoniam divitis conferebat ad censum, ille aut effundebat turpiter, aut crudeliter reponebat. Item Deus, ut non taceret, ut clamaret, ut admoneret divitem, ut panem se quaerere tantum jejunus pauper ostendat, ut vel ad minima largienda abundantis impellat animum, augetur [Col. 0532C] pauperi fames. Cupiebat, inquit, de micis saturari quae cadebant de mensa divitis. At dives variis crapulatus ferculis indigeriem suam ructabat ad coelum, ne vocem pauperis humi et taliter jacentis audiret. Itemque Deus, quia obduratis auribus unius oris nil erat vox clamantis, ad aperiendum cor divitis totum corpus pauperis vulneribus aperit, ut in admonendo divite tot essent pauperis ora quot vulnera. Solvuntur viscera, ulcera producuntur, hiatus vulnerum dilatatur, sanies effunditur, et tota pauperis caro componitur in scenam pietatis: ut quem vox esurientis non moverat, vel suspiria, vel dolores, gemitus et tota aerumnarum congeries commoveret; sed dives superbo oculo, insatiabili corde, haec omnia et audire, et videre, et sentire contemnit. Quaerit adhuc Deus [Col. 0532D] quemadmodum dives a sua obstinatione solvatur. Solvit pauperi manus a suis artubus, uti nec abigeret canes divitis, quos vulneribus suis divitis erat pasturus in vulnus: et novo modo, fratres, humanitatis ordo mutatur; fit humana mendicitas, ut cupiditas [e 1Kb] prodatur inhumana. Dives pauperem nec cadentibus [Col. 0533A] de mensa micis pascit, et Lazarus pauper, quia aliud non habebat, etiam de carnibus suis canibus humanus exstitit. Miser dives, si panem non dedisti, quare vel canes abigere noluisti? Sed [a 1Kb] mitiores te canes tui, immo tu saevior canibus tuis: nam te saeviente illi parcunt, qui non ad morsum dentes, sed linguas ad obsequium sic producunt, ut in modum spongiae non vexent vulnera, sed detergant. Dives, in canibus tuis famem pietas vicit: in te pietatem saturitas non evicit. Nam quod canes hoc studio [b 1Kb] facere curarunt, usus ipse, qui semper est in oculis, probat. Nam canes lambendo semper curant vulnera sua: canes curant pauperem magisterio naturae, et homo hominem negligit, ipsa graviter accusante natura. Verum est, verum est, quod dives nec micas dare potest, dum semper [Col. 0533B] avarus eget. Differendus est sermo, fratres, quia et dicendi [c 1Kb] tempus absumpsimus, et lectionis loca, quae nobis tractanda sunt maxime, subsequuntur.



[d 1Kb] SERMO CXXII. De eisdem.

Deberet, fratres, sermo noster hodie sancti Andreae, in quantum sufficit, referre virtutes: sed quia de divite illo et Lazaro, evangelico paupere, quod superest nos diximus reddituros, et B. Andreae apostolatus et martyrii sui praerogativa sufficit, et abundat ad gloriam, si placet, nos quae promisimus, quae debemus, ipso Domino reddente, solvamus. Scientes namque quod et dicenti et audienti semper generet lassitudo fastidium, superiore tractatu maximam partem propositae distulimus lectionis, ut reparatis animorum [Col. 0533C] viribus salutaris verbi sequentia toto vigore et [e 1Kb] debito caperemus auditu. Post illa enim quae diximus, haec sequuntur. Et elevans oculos cum esset in tormentis, Abraham vidit a longe, et Lazarum in sinu ejus. Et elevans oculos suos (Luc. XVI). Sero dives sursum levat oculos suos, quos semper depressit in terram. Dives, quos oculos levas, ipsi sunt accusatores tui; quos oculos levas, ipsi non placant judicem, sed inflammant; non reportant veniam, sed reatum; et exigunt poenarum cumulum, non solamen. Quo oculos levas? quid clamas adhuc, dives? quo respicis, dives? Ibi est Lazarus, ibi est impietatis tuae proditor, testis criminis, credulitatis assertor. Et clamavit, inquit, Pater Abraham, miserere mei. Modo cognoscis patrem, et modo tibi patrem se [Col. 0534A] esse nescis, quem in Lazaro patrem sic sprevisti: modo tibi justus occurrit, qui tunc, ut tibi pius esset, diu Lazarum passus est cruciari. Infelix quem sic ipsa [f 1Kb] origo arguit, quem sic ipse lucis auctor [g 1Kb] addicit; infelix cui in judicio pro magnitudine criminis, non misereri genitor, non pater ignoscere, non affectio potuit subvenire. Quid clamas adhuc, dives? Adhuc dives, sed crimine, non censu; non substantia, sed reatu. Quid clamas? quid postulas? Hoc loco jam non geritur postulatio, sed controversia, ubi e diverso consistit ipse qui passus est: sed agentium diversus est locus: hic agit de proximo, ille de longe; hic de sinu suggerit, clamat ille de tartaro; exorat ille de requie, queritur hic de poena. Sed quid dicit dives: Pater Abraham, miserere mei. Bene diceres, [Col. 0534B] si Lazarus in sinu residens ipsum pectus judicis non teneret; bene diceres, si Lazarus justissimi cognitoris tota non possideret arcana. Gratis rogat judicem, quem sic innocens confessor accusat; et frustra sibi credit judicem posse subvenire, quando ore judicis pronuntiat ipse tanta qui pertulit. Miserere mei, et mitte Lazarum. Adhuc tu in Lazarum sic crudelis? Lazarum mitte. Quo? Ad infernum de gremio, de solio sublimi ad profundissimum chaos, ad tormentorum stridorem de sancta quiete, de tanto silentio beatorum. Et mitte Lazarum. Ut video, quod agit dives, non est novelli doloris, sed livoris antiqui, et coelo magis incenditur quam gehenna. Est grave illis malum, est illis incendium non ferendum quos aliquando habuere contemptui videre felices. Adhuc [Col. 0534C] divitem malitia non deserit, quem jam possidet poena, qui non se ad Lazarum duci postulat, sed ad se Lazarum vult deduci. Ad cruciatus tui stratum, dives, pius Abraham Lazarum mittere non potest, quem tu ad mensam tuam non es dignatus admittere. Jam vobis versae sunt vices: vides ejus gloriam, cujus supplicium sic sprevisti; videt ille cruciatus tuos, qui te tunc tua mirabatur in gloria. Sed videamus, fratres, quare sibi mitti Lazarum sic deplorat. Mitte Lazarum, ut intingat extremum digiti sui in aqua, et refrigeret linguam meam. Erras, dives, haec flamma non tam linguae quam mentis est, non tam linguae quam cordis est; et adhuc iste conscientiae calor est, non illud extremum quid te manet et exspectat incendium. Nam si te jam novissimi [h 1Kb] judicii totus ignis ambiret, [Col. 0535A] et illius desperatae damnationis sententia jam teneret, numquam levares oculos, numquam patrem colloqui, numquam pro te rogare, numquam praesumeres intervenire pro fratribus. Certe si te jam possidet totus ignis inferni, si te gehennae flamma complecitur, quare solius linguae aestibus desideras subveniri? Nisi quia cum pectus tuum anhelat flamma sui criminis et reatus, magis lingua uritur, ardet, aestuat, quae insultavit pauperi, quae misericordiam denegavit: haec praecedit ad judicium, haec antea degustat et patitur cruciatus, haec de toto corpore prima sentit ardorem, quae cum prima hic varios deliciarum cibos, et odorata degustaret pocula, mandare pietatem noluit, fieri misericordiam non praecepit, sed et ipsa cum alii facerent, derogabat. Ipse est qui induebatur [Col. 0535B] purpura et bysso. Quid est, dives? ab aestu byssus non defendit? purpura non resistit inferno? Remanserunt ista; deseruerunt ista, et ipse nunc nudus sudas, aestuas, qui aliquando insultabas aestibus [a 1Kb] artificiosa nuditate vestitus. Et mitte Lazarum ut intingat extremum digiti sui in aqua, et refrigeret linguam meam. Quid est dives? ubi sunt torrentes torcularium tuorum? ubi sunt horrea ad famem pauperis non minus cupiditatibus dilatata quam copiis? ubi sunt vina ad inopiam pauperis [b 1Kb] annositatibus et ipsa temporum oblivione servata? ubi sunt effusiones, lapsus, flumina [c 1Kb] ministeriorum tuorum? Ista omnia tibi periere, non crimini, qui sitis extremi digiti guttam, quam si vel solam dedisses pauperi, non sitires. Immisericordem te gutta, et mica reddidit inhumanum, [Col. 0535C] in quibus totus pauperis et victus consistit et vita. Velim scire, dives, si vel ipsi tibi in poena positus ignoscis, quia ad haec mala non venisses, si de tantis horreis micam, guttam de tantis torcularibus tunc dedisses. Parum est quod caro eget, quod natura exigit, quod sufficit vitae; avaritia causa est quod homo magna et multa recondit non sibi, sed aliis ad suum plane praesentem vel posterum cruciatum. Sed dicis, dives: Ego et si vinum negavi, aquam peto, quam communem cunctis animantibus auctor ipse omnium praestitit et natura. Puto, dives, quod et aquam pauperi tu negasti, cui ne ingrederetur januam tuam, ne ad tuum puteum perveniret, [d 1Kb] canes quam plurimos objecisti. Quid est autem quod dicis? Mitte [Col. 0536A] Lazarum ut intingat extremum digiti in aqua, et non deferat aquam? ergo juxta est aqua: et si juxta est, quare de proximo non sumis? quare? quia vinctae sunt manus tuae merito, dives, quia solutis debilitate Lazari manibus subvenire contempsisti. Debet homo, debet debilibus sua membra partiri: quae cum Job non daret, sed redderet, sic dicebat: Ego fui oculus caecorum, pes autem claudorum; ego eram pater invalidorum (Job. XXIX, juxta LXX). Homo, si non habes nummum, da pauperi manum, quia majorem misericordiam facit, qui ad mensam suam manu pauperem debilem ducit. Ipsum se pauperi dedit, qui se aptavit in obsequium pauperis, aptavit in pauperis servitutem. Iterum, fratres, praesentis verbi plenitudinem differamus, ut tertia auditione quam sententiam ab [Col. 0536B] Abraham beatissimo pertulerit dives proloquamur.



SERMO CXXIII. De eisdem.

Inverecundi debitoris est, aut differre credita, aut promissa denegare; honesti, sine mora et mox utraque persolvere. Promisimus ut omne quod restat de illo divite redderemus, qui cum in Lazarum visus sit immitis, in se magis saevus exstitit et crudelis. Hactenus quid dives ad Abraham locutus fuerit, et sanctus evangelista, et noster sermo, in quantum potuit, declaravit. Dictum est: Et elevans oculos suos cum esset in tormentis, vidit Abraham a longe, et clamans dixit: Pater Abraham, miserere mei, et mitte Lazarum, ut intingat extremum digiti sui in aqua, et refrigeret linguam meam, quia crucior in hac flamma. [Col. 0536C] Cui nunc respondit Abraham, Fili, recepisti bona in vita tua (Luc. XVI). O mira pietas! adhuc vocat filium, quem degenerasse propria crudelitate sic respicit. O singularis bonitas! adhuc vocat filium, quem vidit inferni vernulam, poenarum sobolem, extremum mancipium jam gehennae. Sed vocat filium, ut magis magisque filii prodatur impietas, quando [e 1Kb] cum tali etiam paterni sermonis pietas perseverat. Tu vocas patrem, [f 1Kb] ego voco filium ut te graviter doleas perdidisse quod natus es. Adhuc voco filium, ut amarius doleas perdidisse te quod tibi gratia dederat et natura; quia non habuisse doloris non est tanti, quanti habita moeroris est perdidisse. Voco filium, ut intelligas judicii esse quod pateris, [g 1Kb] non [Col. 0537A] furoris: voco filium, ut in me mea patientia, et in te tua [a 1Kb] maneat poena. Sed iste, fratres, intelligit se non esse filium, qui fatetur et pensat de suo merito esse quod tam pii patris perdidit de natura. Qui tunc utique respondisset generi, si pius, si hospitalis, si misericors, in pauperem si fuisset humanus. Qui genitoris opera non facit, negat genus, Domino sic docente: Si filii Abrahae essetis, opera Abrahae faceretis (Joan. VIII). Ille fidem generis probat, [b 1Kb] qui paterni operis assertor assistit. Sed quid dicit Abraham? Fili, recepisti bona in vita tua. Si tantum divitis hujus istud est crimen, quia [c 9Kb] recepit bona; quantum reus, qui invadit indebita? Si tantum criminosus qui sua claudit, qui non largitur accepta, quam poenalis est, qui et suis incubat, et aliena pervadit? [Col. 0537B] Fratres, demus nostra, si tamen nostra; demus tamen quae putamus nostra; vitemus aliena, declinemus extranea; certe si cui aliquid tulimus, tota celeritate reddamus: ne hic relinquentes omnia, illuc censu pauperes, crimine divites, ad istum divitem perducamur. Discat tamen dives quia [d 1Kb] recepit bona, non accepit. Videtis, fratres, quia Abrahae sancti verbo istius divitis animus proditur, sensus arguitur, intellectus punitur, qui non sibi data, sed reddita credidit quaecumque Domino largiente possedit. Intelligite quo sensu incesserit, quo corde ambulaverit, qui Deum sibi credidit debitorem, et dominum suum male dives usuris suis addixit obnoxium: ignorans quia Dominus, etsi pauper incessit in terra, dives tamen ascendit in coelum. Et dedit ille, non [Col. 0537C] accepit in fenore, qui dedit uni quinque talenta, alii duo, alii unum; unde et promittit se exacturum, non redditurum usuram, cum dicit ad servum: Serve nequam et piger, dedisses pecuniam meam nummulariis, et ego venissem, et exegissem eam utique cum usuris (Matth. XXV). Hinc autem plus impius dives iste, quia non in alium pius exstitit: qui etsi recepit bona, non pro bonis bona, sed pro malis bona recepit indignus. Sed transeamus ad Lazarum, et quaeramus quid est quod dicit: Et Lazarus similiter recepit mala. Et id sufficiat ad meritum, abundet ad gloriam, si non fecit bona, sed recepit mala. Plane beatus est, fratres, qui se a Deo accipere bona, [e 1Kb] mala recipere fideliter credit. Beatus qui Deo semper reddit debita: certe si non potest, vel dimitti sibi debita tota humilitate deposcat, ipso Domino [Col. 0538A] sic docente: Dicite: Dimitte nobis debita nostra (Matth. VI). Beatus qui Deo debita, et cum non intelligit se contraxisse persolvit, altius propheta instituente cum dicit: Quae non rapui tunc exsolvebam (Psal. LXVIII). Beatus qui se apud Deum semper ut excuset, accusat, Scriptura taliter admonente: Justus in primordio sermonis sui accusator existit (Prov. XVIII, juxta LXX). Et si justus, quare se justus accusat? quia non justificabitur in conspectu tuo omnis vivens (Psal. XLII). Homo coram homine de justitia, de innocentia, de merito forsitan glorietur; coram Deo qui se de innocentia jactat, de sua justitia gloriatur homo non est. Hinc est, quod ille Pharisaeus cum non orat, sed justitias suas computat, imputat, ructat, injustus et publicano deterior abscedit [Col. 0538B] (Luc. XVIII). Sed accedamus ad reliqua. Nunc autem hic consolatur, ait, tu vero cruciaris. Videte, fratres, intelligite, fratres, ex his quae dicta sunt, quia justos et injustos etsi [f 1Kb] discretio locorum, una tamen inferni adhuc regio continebat; atque eos etsi chaos jam magnum, nondum tamen coelestis habitatio separabat; et si dividebat illos hiatus tristis, nondum tamen deputata superius angelis altitudo. [g 1Kb] Flammea romphaea (sicut legislator refert) paradisi volvebatur in janua, ne illuc homini [h 1Kb] pateret accessus (Gen. III): aereis januis et ferreis vectibus portae inferi obseratae claudebantur, ne animabus, quae illuc jactatae fuerant de supernis, ullus pateret egressus. Nam et chirographum paterni debiti, quod morti singulos adjiciebat, stylo culpae et reatus ipsius atramento [Col. 0538C] tenebatur ascriptum, et ad sobolis noxam multa temporum currebat usura. Nec erat idoneus qui paradisum introiret, flammam exstingueret divinitus institutam, aut aperiret januas inferni coelitus obseratas, aut solveret chirographum, quod in arca legali Dei praecepto tenebatur inclusum. Hinc est quod ipse Dominus, primi hominis, id est, contumacis servi, exsulator advenit; ipse Dominus qui obseravit paradisum, qui clausit infernum, ad terras et ad inferos tota potestate descendit, ut accensa exstingueret, clausa protinus aperiret, protoplasti facinus aboleret. Hinc est quod arietem suae crucis portat aggressurus infernum, ut conterat et confringat ipsas tartari januas aere munitas, et ferro. De latere fundit aquam, ut paradisi viam temperet; [Col. 0538D] ignem ex parte sanctorum exstinguat inferni, totum [Col. 0539A] chirographum debiti diluat, et solvat antiquum, et patiendo hoc remittat ipse, quod ipse intulit importando. Agnoscite, fratres, laetamini, fratres, post triumphum Christi sanctorum custodiam dissolutam et in sanctos ultra inferni nil deberi: quando Christus ut justos, non injustos absolveret, ad inferos usque penetravit. Intelligamus, fratres, quantum Christus profuerit; immo quam sine Christo in nullo fuerit salus, cum praeter istam corporum solutionem, sanctorum quoque animae apud inferos tenebantur astrictae. Beatus ergo Lazarus, qui totum Deo debuit, ut crimini nil deberet. Beatus quod hic recepit tot mala, ut ibi bona omnia possideret. Et adjecit Abraham, dicens: Neque hinc ad vos transire neque huc transmeare quis potest. Terret, fratres, terret nimis [Col. 0539B] hujus vocis auditus, quae ostendit post mortem, et semel apud inferos poenali [a 1Kb] custodiae deputatos ad sanctorum quietem non posse transferri, nisi Christi gratia jam redempti, ab hac desperatione sanctae Ecclesiae intercessione solvantur; ut quod sententia negat, Ecclesia mereatur, praestet gratia. Hic tamen dives rogat adhuc, et dicit: Pater Abraham. Adhuc vocat Patrem, qui meritis suis et patrem et patriam sic amisit. Pater Abraham. Hic miser et in poena mentitur. Pater Abraham, mitte eum in domum patris mei. Si vere hunc patrem vocat, cujus domum patris alterius tunc requirit? nisi forte eum se in absentia habere patrem credit, quem in praesenti se taliter conspicit perdidisse: et sic sibi credit ejus patris domum ejus gratia custodiri, cujus ibi negari sibi sinum [Col. 0539C] videt, videt requiem pernegari. Pater Abraham, mitte eum. Quem? Nempe Lazarum. Ubi? In domum patris mei. Modo, et tarde, dives Lazarum ad domum patris sui non misericors, sed miserandus invitat, quem toto tempore substantiae miseratione suis [b 1Kb] incumbentem januis non recepit; et sub specie pietatis ad pristina vulnera, ad praeteritos gemitus Lazarum vult redire, quem prima petitione ad suos devocare non potuit cruciatus. Ante dixit: Mitte ad me. Modo dicit, Mitte ad fratres meos. Dolet, agit infelix, ne videat felicem, quem aliquando putaverat infelicem, Mitte ad fratres meos. Ubi? In domum patris mei. Ut quid? Habeo enim, inquit, quinque fratres, ut testetur illis, ne et ipsi veniant in hunc locum tormentorum. Cui pius, qui sibi sic impius? Impudenter [Col. 0539D] praesumit aliis impetrare poenitentiam, qui sibi tam crudeliter ad veniam nil providit. Mitte Lazarum in domum patris mei, habeo enim quinque fratres. Et putas quod quinque fratribus tuis sufficiat [Col. 0540A] Lazarus, qui tibi tanto tempore, tot vulneribus suis, toto clamans corpore nil profecit? Merito ei respondit Abraham: Habent Moysen et prophetas, audiant illos. Sine Lazarum tantos requiescere post labores, et tu defle tuas, quas tuo merito sustines, poenas. Deus autem fratribus tuis et omnibus, non pro tuo consilio, sed pro suo munere olim prospexit ad salutem: dedit per Moysen legem, prophetiam largitus est per Eliam; audiant ergo illos, ne tuos sentiant cruciatus. Respondit dives: Non, pater Abraham, sed si quis ex mortuis resurrexerit, credent ei. Cui respondit Abraham: Si Moysi et Eliae non credunt, neque si quis ex mortuis resurrexerit credent ei. Nihil tam verum, fratres, qui de coelo loquenti per legem, de coelo venienti Christo credere noluit, jam non [c 1Kb] merebitur [Col. 0540B] credere ab inferis revertenti. Ipse Christus, fratres, Deus et Dominus noster ad Moysen est locutus de coelo, ipse in terra terreno est locutus in corpore, ipse cum terreno corpore ab inferis est reversus: et tamen referenti quae bona in coelis, quae sint apud inferos mala, fratres, divitis illius, qui Judaicis intelliguntur in populis credere tota obstinatione noluerunt. Verum, fratres, quia nos, qui sit dives, aut quis Lazarus pauper, et qui sint quinque divitis fratres, dicere nunc tempus excludit, nec quid in hac historia spiritualis intelligentiae lateat aperire permittit, edocti per Christum, quid apud ipsum justos maneat, quid apud inferos exspectet injustos, agamus, curramus verbo, opere, misericordia, ut et superna bona apprehendere, et mala perterriti vitare [Col. 0540C] et declinare possimus.



SERMO CXXIV. De eisdem.

Quoties nobis a Deo dives ingeritur purpuratus, quoties vulneratus pauper apponitur, toties nobis [d 1Kb] misericordiae panditur, toties nobis stadium pietatis aperitur; ut de spectaculo coelesti possimus attendere, quam brevi quantumvis pauper ad palmam, dives pervenit ad ruinam. Homo, inquit, erat dives, et induebatur purpura et bysso, et epulabatur quotidie splendide. Et erat quidam mendicus nomine Lazarus, qui jacebat ad januam ejus, cupiens saturari de micis quae cadebant de mensa divitis (Luc. XVI). Induebatur dives purpura, pauper livore; dives bysso, pauper squalore; auro dives, pauper fetore; [Col. 0540D] dives plumeo decumbebat in sigmate, jacebat durissima pauper in terra; dives ructabat epulas, sanie pauper anhelabat; fundebat vina dives, pauper lacrymas; exsatiatus dives projiciebat panes, micas [Col. 0541A] pauper esuriens non habebat; pascebat oblatrantes pauperem dives ferculis suis, pauper vulneribus suis saturabat divitis canes. Ac ne plurimis, ad divitem bona omnia, ad pauperem mala omnia perlegimus provenisse; neque tamen pauperem fregerunt adversa, aut diviti omnia secunda profuerunt: immo pauperem provexit ad philosophiam paupertas, ad virtutem dolor, contemptus ad patientiam, necessitas ad voluntatem, fames ad jejunium, sitis ad tolerantiam, ad vitam mors, ad praemium poena, ad coelum terra, egestas ad regnum; et divitem sic extulit purpura ad superbiam, byssus ad luxum, ad inhumanitatem copia, abundantia ad impietatem, unguenta ad marcorem, ad caecitatem splendor, sublimitas ad ruinam. Ergo neque prospera ignavos erigunt, neque [Col. 0541B] fortes adversa prosternunt: quia neque divitiae, neque paupertates, sed animus aut ducit gratos ad praemium, aut ad poenam deducit ingratos. Januae divitis pauper apponitur ulceribus plenus: ac fit hoc non humano casu, judicio fit divino, ut divitis et pauperis conflictus esset in terra, spectaculum maneret in coelo. Dives totus indutus divitiarum stabat armis; et contra pauper jacebat ipsa vestitus in carne, nisi forte lorica erat illi, unum totius corporis vulnus. Dives morabatur [a 1Kb] servorum in choris, pauper exutus cute dolorum stimulis agebatur. Jaciebat impietatis tela dives, clypeum miserationis Lazarus opponebat, crudelitatem suam dives pauperis vibrabat in vulnus, frustrabatur diviti [b 1Kb] sontem animam pauperis robur, quia corpore se deserente, [Col. 0541C] totus migravit in animam, et calcata carne in spiritum totus armiger supernus ascendit, ne ubi possit [c 1Kb] ferire divitis crudelitas inveniret. Ob hoc enim egerat Deus ut dives pauperis, pauper divitis in oculis semper essent, quatenus vicissim sibi ambo curam de vario languore praestaret. Aegrotabat pauper corpore, mente dives. Hinc est quod differebatur cura pauperis, ut dives sumeret de vulnere medicinam, de gemitu compunctionem, de lacrymis poenitentiam, de patientia exemplum, de fame misericordiam, de siti sensum; ad summam, coeleste de terrena compassione consortium: certe ut tantis dives bonis fultus Deo gratus esset, quando gratus Deo pauper in malis omnibus, vidente divite, permanebat. Merito ergo portabatur ab angelis qui jacebat; qui lugebat, [Col. 0541D] Abrahae consolabatur in gremio; et vivit Deo semper, qui se sibi vivere nec scivit in mundo. Factum est, inquit, ut moreretur pauper, et portaretur ab angelis in sinu Abrahae. Mortuus est autem dives, et sepultus est in inferno. Miser accepit ante animae, quam corporis sepulturam, nec ante quieti corporis quam poenali traditus est sepulcro; ut vivat poenae semper, cum [Col. 0542A] sit semel mortuus vitae. Et sepultus est in inferno: et vidit Abraham de longe, et Lazarum in sinu ejus. Immutatio quanta rerum! quo descendit dives! quo pauper ascendit! Respicit ibi sursum, quem despexerat hic deorsum; et videt eum de inferno in sinu Abrahae, quem jacentem se coram superbo de sigmate non videbat. Pater Abraham, miserere mei. Stulte petit a patre misericordiam, quam negaverat fratri. Miserere mei. Quid illi cum misericordia, cui jam totum cessit in poenam? Aut quae illi supplicatio apud patrem poterit subvenire, cui in sinu patris residet accusator? Pectus patris Lazarus tenet, et totam sancti cordis pulsat aequitatem, quatenus se filii patrem boni, mali judicem servet. Pater Abraham, miserere mei: et mitte Lazarum ut intingat extremum [Col. 0542B] digiti sui in aqua, et refrigeret linguam meam, quia crucior in hac flamma. Mitte Lazarum: ut ipse qui cruciatus mei causa est, jam refrigerii minister extremum digiti sui solamen modo ipse porrigat, cui ego jacenti manus meae totius solatium tunc negavi. Et mitte Lazarum ut intingat extremum digiti sui in aqua, et refrigeret linguam meam. Sitit itaque guttam, qui vini lacus cum pauper sitiret, effudit; et stilla digiti extremi credit gehennae flammas exstinguere, qui mensuris per totam diem ebrietatis non exstinxit incendia. Sed hanc sibi guttam ad refrigerium dari petit, ad ardorem pauperis quam negarat. Ista gutta est, dives, quae te facit crudelem; ista gutta est, quae os Lazari a te negata siccavit, quia ad refrigerium corporis et gutta sufficit, et mica. Cupiens, inquit, [Col. 0542C] saturari de micis, quae cadebant de mensa. Spargebatur panis, fundebatur vinum, et quod ad extremam vitam pauperis negabatur, hoc totam diviti peribat ad pompam. Et mitte Lazarum, ut intingat extremum digiti sui in aqua; et refrigeret linguam meam. Lingua in capite, caput mali; ipsa derogat egeno, insultat pauperi, pietatem latrat, misericordiam carpit: et merito prima est in gehenna, in cruciatu praevia, dux poenarum, quia ipsa interdixit misericordiam, cui datum fuerat ut juberet. Et quamvis series lectionis et me compellat dicere, et vos invitet audire, qui sit purpuratus dives, qui sit Lazarus pauper, qui sint quinque fratres divitis, quomodo ante diem judicii dives cruciatus [d 1Kb] sentiat gehennae; attamen dolor revocat ad dicendum: Mortuus est dives et sepultus est in inferno. [Col. 0542D] Et si est sub terra carcer, si est [e 1Kb] ardens, si est inferus sine fine crucians, si est [f 1Kb] apparitor tristis, qui nos ad ista rapiat post saeculi labores; quid stupemus? ubi sumus? quis est iste qui nos eludit somnus? quae est ista quae nos tenet oblivio lethalis? quare non omnibus contemptis evadendi a malis talibus nobis sola sit cura, ne viventes mundo, ne aliis currentes, [Col. 0543A] ad tantas, tales, tam crudeles subito rapiamur poenas? Et si est ascendendi possibilitas ad superna, si est facultas vivendi in coelestibus, si est Abrahae sinus bonis omnibus ad requiem praeparatus, si est Lazarus in sinu patris tanti; immo quia dubium non est, ubi et loca, et personae, et nomina describuntur, quare non coelo mutamus terram? quare non caducis emimus aeterna? quare non perituris manentia comparamus? ut et supplicia devitemus inferni: et haec quae audire desideramus anguste, late videre, habere et tenere possimus.



SERMO CXXV. De villico iniquo.

Omnium quidem ciborum sal salubre est condimentum, si mensura non desit: alioqui sine modo et [Col. 0543B] ipsum perit, et quod salierit perdit; [a 1Kb] amarat enim nimietas quod poterat condire mensura. Sic qui in nobis est sensus, si teneat modum, dat saporem, intellectum parit, prudentiam generat, cor dilatat, auget ingenium, maturat dicenda, audienda componit, fitque sibi dulcis, fit degustantibus tota dulcedinis plenitudo; et plane erit ille melleus sensus, qui ore profert nil amarum. Hoc praemisimus, ut sit nobis in evangelicis sensibus nostri sensus constringenda mensura: quatenus vitalem cibum, divinum pastum, coelestem saporem non violet, sed cautissima nobis sobrietate custodiat, juxta illud Apostoli: Non plus sapere quam oportet sapere, sed sapere ad sobrietatem (Rom. XII). Sed jam quid Dominus dixerit audiamus: Homo quidam erat dives (Luc. XVI). Et quis erat homo [Col. 0543C] iste, nisi Christus? Quis dives, nisi ipse, qui in paupertate nostra totas creaturae divitias possidebat? Homo quidam erat dives. Hoc Judaeis saepius inculcabat, ut intelligerent quod inesset ei locuples deitas, cui erat humana paupertas. Erat dives. Erat in majestate sua dives, qui oculis Judaeorum erat pauper. Et quomodo dives non erat, cui ministrabant angeli, virtutes parebant, elementa serviebant, et quae non erant, fiebant jussa, vocata veniebant? Homo quidam erat dives: et habebat villicum. Quem nisi hominem, cui ad colendum mundum [b 10Kb] tota fuerat commissa possessio? Homo quidam erat dives, et habebat villicum: et hic [c 1Kb] diffamatus est apud illum. Quasi non praescierit, quasi non praeviderit, cui occulta nota sunt, cujus oculis etiam illa nuda sunt quae teguntur. [Col. 0543D] Et hic diffamatus est apud illum. Ergo ille famae credidit? fama nuntiante cognovit? Absit. Sed quia illa [Col. 0544A] quae noverat, quae pietate velabat, quaerere tunc coepit quando accusabat terra: Vox sanguinis fratris tui clamat de terra (Gen. IV), clamabat terra, clamabat coelum, dolebant angeli, quando jam tota saeculi fama loquebatur. Et hic diffamatus est apud illum quod dissipasset substantiam ejus. Filius junior ante istius hominis lectus est substantiam dissipasse, nunc ipsius bona villicus dissipasse perhibetur. Sicut idem Deus et homo Christus, idem paterfamilias et pater; sic hunc eumdem esse et villicum constat et filium: est hic causarum diversitas, est mutatio nominum, non est varietas personarum. Et diffamatus est apud illum quod dissipasset bona ipsius, et vocavit eum. Vocavit per Evangelium. Et ait illi. Et quid per Evangelium non agit, per quod mores arguit, occulta nudat, conscientiam [Col. 0544B] pandit, commissa castigat, dinumerat mala, et in his [d 1Kb] persistenti minatur poenam, quamvis converso veniam repromittit? Et vocavit eum, et ait illi: Quid hic audio de te? Cognita velut audita imputat, quia in reum non vult accelerare sententiam; et convictum penes se, velut accusatum convenit, qui judicium gestit venia sic praeire. Quid hoc audio de te? Redde rationem villicationis tuae, jam enim non poteris villicare. Tam piis tam severa cur jungit? cur ante a villicatione submovet quam rationem agnoscat? Redde rationem, jam enim non poteris villicare. Rationem modo instar hominis expetit, modo sicut Deus instantia denuntiat et futura. Redde rationem, jam enim non poteris villicare. Rationem petit, non ut exigat, sed relaxet; petit, ut petatur; petit hic, ne petat tibi; [Col. 0544C] petit in saeculo, ne petat in judicio; petit cito, ne poenarum tempus, tempus satisfactionis excludat. Redde rationem villicationis tuae: jam enim non poteris villicare. Quare? Quia venit finis vitae, tempus mortis, jam te apparitio superna constringit, jam judicium vocat. Festina ergo, ne satisfactionis tempus perdas; qui tempus operis perdidisti. Redde rationem. Hoc est dicere, compone rationem, compone tua, ne reddas mea; compones autem, si jam desines dissipare. Priora debita suscepi ego, cum te suscepi; solvi ego, cum te absolvi; ego cognitor pro te cognitori audiendus astiti; judicium intravi judex; rei mei reus factus sum, a poenalibus suscepi poenas, a damnatis sententiam non refugi; mortis perditor mortem excepi; penetravi inferos destructor inferni, ut te per ista [Col. 0544D] non modo subducerem tuae poenae, sed et meae consortem facerem dignitatis. Age ergo, ut te quem [Col. 0545A] tempus tuae villicationis exclusit, perpetuitas [a 1Kb] meae damnationis non includat. Sed villicus quid responderit jam perscrutemur. Ait intra se: Quid faciam? Quid faciam modo? semper homo bona facere tunc cupit, quando mors faciendi tempus ademit. Ait intra se. Quaerit intra se consilium, qui foris unde sibi jam succurreret non habebat. Ait intra se. Pungit cor suum, stimulat mentem suam, et omnia vexat interna, ut a se poenitentiam quam pro se dare possit extorqueat. Fodere non valeo. Non vires isti, sed tempora defecerant ad laborem. Fodere non valeo, mendicare erubesco. Confusionem futuri judicii pertimescit, in quo jam non poenitendi tempus est, sed poenarum, et ubi reus plus de conscientia quam de gehennae erubescit incendio. Mendicare erubesco. Et quis non erubescit [b 1Kb] [Col. 0545B] in coelestibus mendicare? Miser quem temporalitas habuit divitem, mendicum sempiternitas possidebit; et habebit hunc nudum tartarus, quem locupletem suscipere coelum potuit et tenere. Praesens figura tendit ad populum, sed bonum nobis, bonum nimis, si ad nos ista aptemus singuli, si ad nos ista referamus, qui in terra nos debemus sentire villicos, [c 1Kb] dominos non putare; prorogationis temporariae ministerium suscepisse, non invenisse jus perpetuum possidendi; cavere ne ad patremfamilias fama eversae substantiae nos praecedat, juxta illud Apostoli: Quorumdam peccata manifesta sunt, praecedentia ad judicium; quosdam autem et subsequuntur (I Tim. V). Non pervenit ad statutum terminum vitae, qui villicationis amittit tempus, quem sonarit credita dissipasse. Hinc, [Col. 0545C] hinc est immaturus exitus, hinc est ante diem mors, hinc est vocatio amara, hinc est seipsa acerbior redhibitio, sicut propheta lamentatur, clamans: Viri sanguinum et dolosi non dimidiabunt dies suos (Psal. LIV). Sed utinam, quando nos de vocatione commonet aegritudo, quando febris a villicatione inclementer excludit, quando vis doloris ad reddendam villicationem properare compellit, praesentis villici factum sensumque sequeremur, converteremur ad animae consilium, ad compunctionem cordis, ad mentis poenitentiam, ad misericordiae suffragium, ad pietatis patrocinium, ad confessionis advocationem! certe peteremus Dominicorum [d 1Kb] chirographa debitorum; et si non tota, vel media, sicut iste villicus, ad nostram veniam solveremus; ut qui bona credita dissipando [Col. 0545D] iniquitatis vocamur villici, in novissimis pia fraude ipsius laudem judicis consequamur. Et laudavit, [Col. 0546A] inquit, villicum iniquitatis. Et quia evangelici factum villici non parvam generat quaestionem, qui reus de multis unam legitur placuisse per fraudem: quare placuerit sic, vel quis sit iste, sequenti per Deum plenius sermone pandemus.



SERMO CXXVI. De eodem.

Quam sit commodum, quam lucrosum debitorum nodos solvere, [e 1Kb] cautionum vincla laxare, praesentis villici nos edocet et informat exemplum: qui dum chirographorum cumulos [f 1Kb] prudenti moderatur assensu, non modo evasit [g 1Kb] arctissimas discussionis angustias, sed etiam discussoris laudem mansuram saeculis conquisivit. Et nos, fratres, quod de praesenti lectione vobis fecit [h 1Kb] promissio me debere, auditu [Col. 0546B] piissimo temperate, ne me vosque simul oneret severa discussio, quos intelligentia poterit benigne relevare. Unde quae supersunt lectionis jam sequamur, et consilium villicus quod invenerit audiamus. Ait, inquit, intra se: Quid faciam, quia dominus meus aufert a me villicationem? Fodere non valeo, mendicare erubesco. Scio quid faciam . . . Convocatis itaque singulis debitoribus domini sui, dicebat primo: Quantum debes domino meo? At ille dixit: Centum cados olei. Dixitque illi: Accipe cautionem tuam; et sede cito, scribe quinquaginta. Deinde dixit alii: Tu vero quantum debes? Qui ait: Centum coros tritici. Et ait illi: Accipe litteras tuas, et scribe octoginta. Et laudavit dominus villicum iniquitatis, quod prudenter fecisset (Luc. XVI). Vel nunc liquet in evangelicis lectionibus obscuratas mysteriis divinis, supernis velatas [Col. 0546C] sensibus, contineri quamplurimas quaestiones, nec facile humano intellectui subjacere quod ore Christi de coelestibus profertur arcanis. Et laudavit, inquit, dominus villicum iniquitatis, quod prudenter fecisset. Rogo quid hoc loco mundanus capit animus? quid hic communis capit et recipit auditus? ubi inter villicum et dominicos debitores [i 1Kb] versutae fraudis laudatur inventio, ubi debitoris honestas tollitur, aufertur pudor, [j 1Kb] violatur innocentia, verecundia tota sepelitur, ubi villicus reddendae rationis tempore plus ardet in fraude, quam tempore villicationis anhelavit in luxu; in articulo discussio is ipsum dominicum plus in dispendium saevit quam diebus suae fudit et disperdidit actionis; et qui ante substantiam vacuaverat dissipando, vacuando chirographo quod remanserat plus [Col. 0546D] evertit; nec curat unde possit sarcire quod deerat, sed quod remansit, quemadmodum minorare possit, [Col. 0547A] excogitat. Dicebat debitori: Quantum debes domino meo? Non dicebat, quantum debes mihi? Conveniebat conscientiam, testabatur debitoris animum, sic dicendo. Et quid est quod sine respectu domini, debitorem ad tantam fraudem villicus [a 1Kb] provocabat? Quantum debes domino meo? Dicit ille: Centum cados olei. Accipe cautionem tuam, et scribe quinquaginta. Ad tantam fraudem villicus conspirabat et agebat, ut totam fidem perderet, dum meditat [b 1Kb] cautionem. Quantum debes domino meo? Sciebant ambo quia praesens erat ubique et semper supernus creditor, nec poterat fraude praeveniri; sed neque in oculis dominicis desinit, semel coeperit qui furari. Esto tamen sit humani moris ut debitor quaerat compendia fraudulenta, et villicus sibi consulat, sic furando: dominus [Col. 0547B] iterum quare probat fraudem? furta collaudat? praedicat falsitatem? Quod est nequitia, prudentiam dicit, et hoc pium judicat quod multis pessimum falsitatis praestat exemplum? Sapiat ita carnalibus sensibus; spiritualibus, quod est divini luminis, jam lucescat. Iterata est parabola per villicum, quae fuerat juniorem praelibata per filium. Villicus iniquitatis a [c 1Kb] mammona iniquo gentium populus nuncupatur. Facite vobis, inquit, amicos de mammona iniquitatis, qui relicto Creatore totum se mammonae tradiderat servituti. Quisquis est ab hujus mammonae captivitate liber, et pecuniae jam crudeli pondere non gravatur, consistat in specula coelesti, et inde despectet mammonam mundo, et mundanis tyrannico furore dominantem. Imperat gentibus, jubet regnis, bella mandat, comparat [Col. 0547C] bellatores, sanguinem vendit, agit mortes, prodit patrias, urbes destruit, subdit populos, arces urget, vexat cives, foro praesidet, jus delet, fas nefasque confundit, et ad mortes usque tendendo, fidem tentat, violat veritatem, famam carpit, honestatem dissipat, solvit affectus, innocentiam tollit, pietatem sepelit, necessitudinem scindit, amicitiam subruit. Et quid plura? Hoc est mammona, dominus iniquitatis, qui inique humanis et corporibus dominatur et mentibus. Hujus ergo mammonae villicus, hoc est gentilis populus dissipatae taliter substantiae reus a Domino per Evangelium convenitur, ut reddat rationem villicationis suae, id est, naturalis boni. Cui tunc dicitur: Jam non poteris villicare. Quando ei finis saeculi nuntiatur. Credit denique juxta Apostolum figuram praeterire [Col. 0547D] mundi (I Cor. VII), transire tempora villicationis humanae; et intra se, in se reversus, quid facere deberet, interrogat. Ait intra se, Quid faciam? Ingemuit cor, doluit mens, respondit fides, credulitas dedit [Col. 0548A] consilium salutare, ut villicus ad verum dominum jam rediret, et erogando mammonam saevum dominum suae victor subderet servituti, ut fieret salutis occasio, quod perditionis exstiterat [d 1Kb] instrumentum. Pergit ergo villicus gentilis quondam jam Christianus, ad primum debitorem domini sui. [e 1Kb] Quem? Judaeum debitorem, quem quid quantumque domino suo debeat interrogat; quasi nesciat modum debiti. Portitor cau tionis noverat jam per Evangelium, sed interrogando confessionem taliter requirebat; denique et qualitatem, et quantitatem debiti confitetur, dicens: Centum cados olei. Quare non argenti, vel auri pondus? quare non centum decem, aut nonaginta, sed centum? Ut et de debito et de numero coeleste luceat sacramentum. Debebat Judaeus oleum, quod chirographo legis [Col. 0548B] ad ungendos reges, prophetas et sacerdotes, Christiani chrismatis acceperat in figuram, donec ad ipsum regum, et prophetarum, et sacerdotum principem perveniret, cui tota reddenda et infundenda erat centenaria chrismatis plenitudo. Sed quia contra cautionis fidem debitor, ne debitum redderet, occidit impius creditorem, legalis ipsa cautio pervenit ad gentes, hoc est lex: ut Judaeus convictus per gentilem, quia debitum convertit in crimen, poenitentiae solvat usuram. Vides ergo quia villicus non fraudem, sed poenitentiam suadet: sollicitat ad acquirendam misericordiam, non impellit ad falsum, cum dicit: Accipe cautionem tuam, sede cito, et scribe quinquaginta. Quinquagesimum numerum ad misericordiam pertinere David pandit, cum psalmum quinquagesimum cantat, [Col. 0548C] clamans: Miserere mei, Deus, secundum magnam misericordiam tuam (Psal. L). Quinquagesimus numerus patefecit misericordiam, dum quinquagesimum annum, qui est jubilaeus, lex debitorum omnium, omnium contractuum delere et solvere ligamenta perscribit (Levit. XXV). Villicus ergo iste agit, ut per misericordiam Christi idoneus sit Judaeus, qui per cautionem legis insolubilibus confusus debitis tenebatur. Debet Judaeus oleum, qui juxta Apostolum (Rom. XI) feracis in se olivae pinguedinem incredulitatis sterilitate siccaverat. Unde et evangelicae fidei calore jam tota redit in ramos [f 1Kb] Christianos, totamque reviviscit in gratiam. Deinde alii dicebat: Tu vero quantum debes? Qui ait: Centum coros tritici. Posteaquam granum tritici, quod est Christus, satum est in terra nostrae carnis, et ad [Col. 0548D] ubertatem supernam per Dominicam fecundatum est sepulturam, factum est ut homo centesimum fructum suo jam debeat auctori. Nisi, inquit, granum frumenti cadens in terram mortuum fuerit, ipsum solum manet [Col. 0549A] (Joan. XII). Videns ergo villicus satis providet, cum dicit: Accipe cautionem tuam, et scribe octoginta. Quia sicut quinquagesimus misericordiam confert, ita octogesimus totam fidem praefigurat et gratiam. Hic est numerus, in quo decalogum legis esse et ogdoadem gratiae satis gnarus legis, satis studiosus Evangelii lector intelligit. Itaque villicus cum dicit, Scribe octoginta, id agit, ut per gratiam solvat quod reddere non poterat per naturam. Bene ergo iste villicus meruit laudem domini sui, qui in chirographis non fraudem molitus est, sed salutem. Quod autem dixit: Prudentiores sunt filii saeculi in generatione sua quam filii lucis, ita intelligendum est, quia qui erant filii saeculi quondam, id est, gentiles, nunc electi sunt Dei: et qui erant filii Dei, hoc est Judaei, nunc in filiis saeculi sunt relicti. In generatione sua. Qua renati sunt, non qua nati sunt. Scribantur [Col. 0549B] haec, inquit, in generatione altera (Ps. CI). Altera haec est generatio quaerentium Dominum (Psal. XXIII). Deus autem scientiae et illuminationis illuminet corda vestra, et totam scientiae suae plenitudinem in vestrae mentis infundat arcanum.



[a 1Kb] SERMO CXXVII. De decollatione D. Joannis Baptistae.

Hodie nobis Joannis virtus, Herodis feritas dum refertur, concussa sunt viscera, corda tremuerunt, caligavit visus, intellectus hebuit, aufugit auditus. Aut quid constat in sensibus humanis, quando perdidit virtutum magnitudinem criminum magnitudo? Herodes, inquit, tenuit Joannem et alligavit eum, et posuit in carcere (Matth. XIV). Joannes virtutum schola, magisterium vitae, sanctitatis forma, norma justitiae, virginitatis [Col. 0549C] speculum, pudicitiae titulus, castitatis exemplum, poenitentiae via, peccatorum venia, fidei disciplina; Joannes major homine, par angelis, legis summa, Evangelii sanctio, apostolorum vox, silentium prophetarum, lucerna mundi, praeco judicis, praecursor Christi, [b 1Kb] metator Domini, Dei testis, totius [c 1Kb] medius Trinitatis, [d 1Kb] datur incestae, traditur adulterae, addicitur saltatrici. Merito ergo concussa sunt viscera, corda tremuerunt. At Herodes ipse est qui profanavit templum, sacerdotium sustulit, confudit ordinem, temeravit regnum, corrupit quidquid erat religionis; quod vitae, quod legis, quod morum, quod fidei, quod disciplinae, [Col. 0550A] perdidit et confudit. [e 1Kb] Herodes sicarius in cives, in nobiles latro, populator in socios, in domesticos praedo, interemptor plebis, occisor filiorum, homicida in extraneos, in proprios parricida, inebrians cruore terram, in siti sanguinis permanebat. Hinc est quod Joannis sanguinem pium ingenti poculo crudelitatis absorbuit: sed ipsa lectio jam loquatur. Herodes, inquit, tenuit Joannem, et alligavit eum. Qui vincula solverat peccatorum, peccatoris vinculis alligatur, ut vincta venia locum veniae non relinquat. Alligavit eum et posuit in carcere. Herodes, tu [f 1Kb] adulterium facis, et in carcerem vadit Joannes? Sic judicas sedens in loco judicis reus, in loco vindicis innocentiae persecutor? Rogo ubi rerum facies? ubi fama? ubi pudor? ubi existimatio publici cognitoris? certe [Col. 0550B] ubi Deus? ubi homo? ubi fas? ubi lex? ubi ipsius jura naturae? Simul omnia sunt, Herodes, te agente, te judicante, te jubente confusa. Tenuit, inquit, Joannem, et alligavit eum, et posuit in carcere. Herodes, te causa petit, te arguunt vincula, te carcer accusat, te divulgat producta in publicum Joannis injuria: causam custodiae qui requirit, invenit in te quod puniat, et in Joanne quod doleat. Joannes orbi notus, fama virtutis cognitus, celebratissimus sanctitate, dum trahit ad se suae inquisitores injuriae, facit ut tuus cunctis innotescat incestus; [g 1Kb] agit ut te habeat confusio publica, quem corrigere non potuit secreta correctio. Herodem Joannes monitis, non accusatione pulsabat; corrigere voluit, non perire: sed Herodes facibus libidinis ardens perire maluit quam redire, et uxorem fratris illicite possidere. Captivis criminum, [Col. 0550C] innocentiae inimicis odiosa fit semper libertas, virtus contraria vitiosis, sacrilegis exosa sanctitas, inimica castitas impudicis, corruptis integritas poena, luxuriosis adversa frugalitas, crudelibus misericordia, pietas impiis, injustis justitia non ferenda. Probat hoc evangelista cum dicit: Dicebat enim illi Joannes, non licet tibi habere uxorem Philippi fratris tui. Ecce unde Joannes [h 1Kb] offendit, ecce unde Herodes furit: malos qui monet, offendit; incurrit odium, qui arguit criminosos. Dicebat Joannes quod erat legis, quod justitiae, quod salutis; certe quod erat non odii, sed amoris: ecce qualem consecutus est ab impio pro pietate [Col. 0551A] mercedem. Volens, inquit, occidere eum, timuit populum. Facile deviat a justitia, qui in causis non Deum, sed homines pertimescit. Hic timor peccandi facultatem differre potest, auferre non potest voluntatem: unde etiam quos suspenderit a crimine, avidiores reddit ad crimen, et aestuat animo quousque perficiat, quod cogitat malum. Solus est Dei timor, qui mentes corrigit, fugat crimina, innocentiam servat, perpetem tribuit facultatem. Sed audiamus ipsam Joannis beatissimi passionem. Die natalis Herodis saltavit Herodiadis filia in medio triclinio, et placuit Herodi: unde jurejurando pollicitus est dare ei quodcumque postulasset ab eo. At illa praemonita a matre sua, da mihi, inquit, hic in disco caput Joannis Baptistae. Haec est mulieris antiqua malitia, quae Adam [Col. 0551B] ejecit de paradisi deliciis (Gen. III); haec coelestes homines fecit esse terrenos, haec humanum genus misit in infernum, haec vitam abstulit mundo propter unius arboris pomum. Hoc malum quod homines ducit ad mortem, hoc malum fugit Elias propheta (III Reg. XIX); et cujus lingua [a 1Kb] clavis facta est coeli, tamquam reus fugit a facie mulieris; haec invenit verum laborem et pressuram, quae nunc occidit Joannem Baptistam, dejicit pueritiam, perdit juventutem, illicit et inquietat emortuam senectutem. Praemonita a matre sua, Da mihi, inquit, in disco caput Joannis Baptistae. De matris pectore dans rugitum [b 1Kb] nova bellua, contempta corporis praeda, caput ipsum truncatura pervadit. Et contristatus est rex, propter jusjurandum tamen, et propter discumbentes jussit dari, misitque decollari [Col. 0551C] Joannem, et allatum est caput ejus in disco, et datum est puellae, et puella dedit matri suae. Audistis, fratres, quanta sit nata de voluptate crudelitas, de libidine impietas. Et allatum est caput ejus in disco. [Col. 0552A] [c 1Kb] In arenam vertitur domus, mensa migrat in caveam; fiunt de pransoribus spectatores, furore mutatur convivium; fit cibus caedes, vinum transit in sanguinem, finis apponitur natali; in ortu exhibetur occasus, convivium in homicidium commutatur, organa [d 2Kb] tragoediam personant saecularem; intrat bestia, non puella; quaerit amputare, non saltare; discurrit fera, non femina; spargit jubas [e 1Kb] per cervicem, non capillos; membra dilatat anfractibus, saevitiae crescit augmentis; fit grandis crudelitate, non corpore; et singularis fera usque dum capiat praedam, fremit ore, dentibus frendit; ferrum non suscipit, sed producit. Verum ne quis existimet declamare nos velle de ta libus, nos non declamare volumus, sed clamare, ut festivitatum gaudia sint cauta vestrarum, [f 9Kb] nataliumque [Col. 0552B] vestrorum solemnitas teneat in exsultatione men suram, epulis nostris intersit Christus, in facie prandeatur auctoris; honestate convivii natura ipsa, quae vos produxit, honoretur; laetitia mensae vestrae pertingat ad pauperes, familia vestra innocentiae tripudiet disciplina, [g 1Kb] luxus absistat, fugetur effusio; saltatricum pestis, lenocinia cantorum, voluptatum fomenta, ventris onera, naufragia [h 1Kb] mentium cum Herodiadis conviviis abscindantur; ut praesens gaudium vestrum ad laetitiam perveniat sempiternam. Hodie, fratres, sermonem tulimus, non in Herodem tantum, sed etiam in Herodiadem; quia satis auditor intelligit quanta sit felicitas martyris, quando miseriam persecutoris audierit: scire tamen nos convenit quia et Joannes de morte sua natus est, et de natali suo [Col. 0552C] mortuus est Herodes.



[i 1Kb] SERMO CXXVIII. In divum Apollinarem episcopum et martyrem.

[j 2Kb] Beatus Apollinaris, primus sacerdotio, solus [Col. 0553A] [a 2Kb] hanc Ecclesiam Ravennatem vernaculo [b 1Kb] atque inclyto martyrii honore decoravit. [c 8Kb] Merito Apollinaris, quia juxta mandatum Dei sui, hic perdidit animam suam, ut eam inveniret in vitam sempiternam. Beatus qui ita cursum consummavit, fidem servavit, ut vere primus a credentibus suo reperiretur in loco. Nec eum quisquam [d 1Kb] confessoris vocabulo minorem credat esse quam martyrem, quem Dei nutu quotidianum et multiplicem reversum conspicit [e 1Kb] ad agonem. Audi Paulum dicentem: Quotidie morior (I Cor. XV). Semel mori parum est eum qui potest regi suo gloriosam saepe de hostibus referre victoriam. Non tam mors quam fides et devotio martyrem facit, et sicut virtutis est in acie, in conflictu, [f 1Kb] pro regis amore succumbere, ita perfectae virtutis est diu agere et consummare [Col. 0553B] certamina. Non ideo persecutus est martyrem, quia non statim intulit mortem; sed probavit martyrem, quia non elicuit fidem; injecit tela quae potuit, et omnia armorum suorum genera callidus exegit inimicus: nec tamen fortissimi ductoris movere mentem potuit, aut temerare constantiam. Summum est, fratres, pro Domino praesentem vitam, si necesse sit, contemnere, sed gloriosum est etiam cum vita mundum suo temnere et conculcare cum principe. [Col. 0554A] Festinabat Christus ad martyrem, martyr suum festinabat ad regem. Bene diximus festinabat, juxta illud prophetae: Exsurge in occursum mihi, et vide (Ps. LVIII). Sed ut propugnatorem suum sibi Ecclesia sancta retineret, Christo vehementer occurrit, ut vincenti justitiae reservaret coronam, et sibi belli tempore praeliatoris sui praesentiam condonaret. Fundebat saepe confessor sanguinem suum, suisque vulneribus, fide mentis suae, testabatur auctorem. Coelum suspiciens carnem [g 1Kb] despiciebat et terram. Vicit tamen, tenuit, et a suo desiderio retardari martyrem tenera adhuc [h 2Kb] Ecclesiae impetravit infantia. Infantiam dico, fratres, quae totum semper obtinet, quae plus lacrymis quam virium ratione contendit. Neque enim tantum vultus et sudor fortium quantum possunt lacrymae [Col. 0554B] parvulorum, quia ibi corpora, hic corda franguntur; ibi mentis judicia vix moventur, hic tota pietas inclinata descendit. Et quid plura, fratres? Egit, egit Ecclesia sancta mater, ut nusquam a suo separaretur antistite. Ecce vivit, ecce ut bonus pastor suo medius assistit in grege, nec umquam separatur spiritus, qui corpore praecessit ad tempus; praecessit dico habitu, caeterum ipsa [i 1Kb] inter nos corporis sui habitatione quiescit. Exstinctus est diabolus, persecutor occubuit: [Col. 0555A] ecce regnat et vivit, qui pro rege suo desideravit occidi, qui vivit et regnat cum Patre in unitate Spiritus sancti Deus, per omnia saeculorum saecula.



[a 1Kb] SERMO CXXIX. In D. Cyprianum martyrem.

Quoniam hodie Deo in natali sancti Cypriani martyris convenimus, in quo miro certamine de diabolo triumphavit, et quia nobis virtutum suarum gloriosum reliquit exemplum; ideo exsultare nos convenit et laetari. [b 1Kb] Natalem ergo sanctorum cum auditis, charissimi, nolite putare illum dici quo nascuntur in terram de carne, sed de terra in coelum, de labore ad requiem, de tentationibus ad quietem, de cruciatibus ad delicias, non fluxas, sed fortes, et stabiles et aeternas, [Col. 0555B] de mundanis risibus ad coronam et gloriam. Tales natales digne martyrum celebrantur. Cum ergo hujusmodi festivitas agitur, noli aestimare, charissime, quod in solis prandiis et [c 1Kb] profusioribus epulis natales martyrum celebrentur: sed imitandum tibi proponitur quod in memoria martyris celebras. Aspice ergo, charissime, alacritatem populi circumstantis. In hac enim die aliquando turba astitit impiorum, cum sanctus Cyprianus jussu tyranni feriretur, turbae erant malorum, exspectantium chori; nunc multitudo fidelium ad collaetandum devota confluxit: tunc turba saevientium, nunc exsultantium; tunc desperatorum, nunc sperantium. Idcirco ergo natales martyrum annua laetitia celebrantur, ut quod semel actum est, per omne aevum in memoria maneat devotorum. Gesta res [Col. 0555C] est, charissime, ne te diceres ignorare; celebrantur annua, ne dicas, oblitus sum. Ad haec ergo imitanda vos animate, charissimi, hanc magnanimitatis gratiam concupiscite; hoc petite dari vobis, quod ille meruit adipisci. Omnes enim coelestia cupientes terrenorum bonorum laqueis irretiri non possunt, quia conversationem suam in coelestibus statuerunt: sicut ait sanctus [Col. 0556A] Apostolus: Nostra autem conversatio in coelis (Phil. III). Dirigatur ergo cordis nostri desiderium ad habitationem coelestem, ubi cum dispersus fuerit pauperibus thesaurus vester, illic erit et cor vestrum. Thesaurus autem bonorum omnium Christus est, qui vos cum Patre et Filio et Spiritu sancto donis coelestibus, et nunc, et in aeternum cumulare et replere dignetur.



[d 2Kb] SERMO CXXX. In consecratione episcopi.

Sicut magnae promissionis longa exspectatio accendit animum, mentem fatigat, ita sensus omnes, et interna ipse viscerum suscitat optatus promissionis effectus. Hinc est quod hodie, sicut dixit Isaias (Isai. LII), Ecclesia mater sancta festiva, tota gaudens et [Col. 0556B] compta processit, induit se tunicam jucunditatis suae; et sicut sponsa imposuit [e 1Kb] sibi mitram, ac vario se composuit et decoravit ornatu, ut coelum stellis fulget luminibus, et terra vernat floribus suis; et ut hortus producit germina sua, ita produxit laetitia in conspectu omnium filiorum suorum. Quia juxta pollicitationem David: Hodie pro patre natus est ei filius (Psal. XLIV), qui eam non pondere inclinet, non auctoritate deterreat, non commotione sollicitet, non asperitate conturbet, sed fideli sustentet obsequio; cura pervigili faciat persecutam, sollicito labore necessaria procuret, familiam blanda institutione componat, hospitibus occurrat, parentibus serviat, regibus obtemperet, potestatibus collaboret, det senibus reverentiam, pueris gratiam, fratribus amorem, parvulis impendat [Col. 0556C] affectum, liberam per Christum cunctis exhibeat servitutem. David dixit: Audi, filia, et vide (Psal. XLIV). Ego dicam: Audi, mater, et vide, pro patribus tuis nati sunt tibi filii. Sint prudentia senes, gravitate patres, charitate filii, virtute juvenes, dulcedine soboles, innocentia infantes, malitia parvuli, quae mundi sunt nescientes: totam regni Dei praesentiam [Col. 0557A] possidentes, attestante Domino, cum dicit: Sinite parvulos venire ad me, talium est enim regnum coelorum (Matth. XIX). Tales generat perpetuae virginitatis copula, tales generat coelestis vitae conjunctio, sexus nescia, conceptus conscia, gnara partus, corruptionis ignara, pudore integra, integritate clausa, casta pignoribus, fecunditate diffusa. Haec tam pia mater dum unius germinis sui hodie [a 1Kb] natalitia festa celebrat, sinus aperit, extendit amplexus, emittit vocem, divinis cantat [b 1Kb] in canticis, ut omnes advocet, omnes capiat, omnes ad congaudendum sibi gremio charitatis includat. [c 1Kb] Adest ipsa etiam mater Christiani perennis et fidelis imperii, quae dum fide, opere misericordiae, sanctitate [d 1Kb] in honore Trinitatis beatam sectatur et imitatur Ecclesiam, procreare, amplecti, possidere, [Col. 0557B] [e 2Kb] augustam meruit Trinitatem. Sic remunerat Trinitas in sui amore et ardore ferventes, ista meruit ut daret sibi honorem, gauderet quod sibi fecit [f 1Kb] Dei gratia religionem consimilem. Ista meruit ut [g 1Kb] genitricis dignitas per genitricem redundaret in posteros. Orate, fratres, ut Christiani principes, quia pia devotione dignantur nostris occurrere gaudiis, nostris solemnitatibus interesse, ipsos quoque pari gratia omnium sacerdotum longo in tempore obsecratio devota commendet.



[h 1Kb] SERMO CXXXI. De Deo, ut videatur; de livore et pertinacia Judaeorum, deque hominis morte.

Saepe diximus quod Deus corporeis oculis non videtur, quod divinitas non clauditur mente carnali, [Col. 0557C] quod humana ratio rerum non capit conditorem, sed Deum sola fides attingit, credulitas sentit tota, nec quantus est, sed quia est, hominis, quantuscumque [Col. 0558A] est, intuetur aspectus. Denique Moyses, qui de servo in amicum, de homine promovetur in Deum, Dei faciem quaerit, sed non invenit; petit, sed non accipit; et ut posteriora tantum Dei videat, admonetur (Exod. XXXIII): quatenus homo Deum quaerat sequi, non praecedere; neque ante Deum quae sint quaerere praesumat; sed quod per Deum sint omnia adorator agnoscat. Crebro Deus hominibus formam hominis demonstrat, et magnitudinem suam tantam, brevem nostri operis colligit in figuram, ut praesentiam divinam possit infirmus noster oculus intueri, angustus noster recipere possit aspectus. Sic ad Abraham Deus venit in hominis forma, succedit hospitis in figura, et lassi viatoris in mortem accepit pedibus suis aquam (Gen. XVIII); sed et invitatus ad mensam vituli [Col. 0558B] et panis appositione saturatur: et ita se totus humano credit et committit obsequio, ut ipso tactu, visu, verum hominem videatur explere, et hoc eo tempore quo verus Deus sterilitati extremae senis desperatae patefactis visceribus in partum sobolem largiturus advenit. Sic Jacob vianti conviator occurrit (Gen. XXXII), et ita se humano collegio socium praebet, ut provocanti homini Deus totus in luctam inseratur, et tunc videbatur nervis aut lacertis vincere, quando victor coelestia dat dona, munera dat divina. Sic Isaias Deum regali habitu sedere conspexit (Isai. XVI), ut agnosceret nisi a Deo rege regantur reges, ipsos cum sint homines, nihil regere posse rectores. Sic Daniel Deum Patrem, crine niveo, senectute reverenda, antiquitate terribilem, septum [Col. 0558C] angelis, ignitum sede, ad judicandum residere conspicit (Dan. VII). Sic ipsum Filium Dei in hominis filio venientem cum coeli nubibus intuetur, [i 1Kb] ut ignotum [Col. 0559A] ante tantis perfidis Christum, fidelibus notum semper fuisse cognoscat. Si toties Deus ab hominibus in figura hominis videtur, quid est quod Judaeus modo hominem videns Christum, sic exasperatur, nisi forte figura, honor, veritas, putatur injuria? Retulit evangelista hodie Christum dixisse: Si quis sermonem meum servaverit, non videbit mortem in aeternum (Joan. VIII). Ad quod verbum responderunt Judaei: Nunc cognovimus quia daemonium habes: Abraham pater noster mortuus est et prophetae; et tu dicis: Si quis sermonem meum servaverit, non gustabit mortem in aeternum. Numquid tu major es patre nostro Abraham? Quem teipsum facis? Omnes perfidia qualiter excepit! o qualiter oculos claudit livor! quantum judicium cordis nequitia praejudicata confundit! o [Col. 0559B] quam dure amputat obstinatio rationem! sensus humanus perversus audire non potest, quod semel statuit odisse, malis bonitas exosa, justitia injustis inimica. Hinc est quod homines mendaces cognoscere nequeunt veritatem, judex animus invenire verum non potest inter nuntia [a 1Kb] falsitatum. Quod vult, non quod est, audit semper, qui decrevit errare. Dixerat Christus: Si quis sermonem meum servaverit, mortem non videbit in aeternum. Judaeus non discutit audita, interpretari sibi dicta non quaerit: quod ipse impossibile aestimat, exigit ut ille astruat qui promittit; sed mox de conceptu mentis blasphemiam parturit, serit injurias, maledicta diffundit, et auctoritatem dicentis ita contumeliis vacuare nititur, ut et aeterna dare posse mortalibus non credatur, qui sic humanis videtur [Col. 0559C] subjacere. Nunc scimus quoniam daemonium habes. Daemon mali auctor, mala promittit, non bona; occidere, non vivificare consuevit; nec vult aeternos esse homines, quos nec temporales esse permittit. Ergo non est daemon, [b 1Kb] sed Deus est Christus, qui redonat quam donaverat vitam, et verbo suo aeternos facit homines, quos diabolus persuasione sua fecerat temporales. Abraham, inquit, mortuus est et prophetae, et tu dicis: Si quis sermonem meum servaverit, mortem non videbit in aeternum. Audiat fidelis, ut fide revelante cognoscat quod infidelis nescit audire, quod videre non potest qui semet incredulitatis demersit obscuro. Dixit Christus: Mortem non videbit. Obstinatio tua, Judaee, merito dicere falsitatem quaerit. Abraham et prophetae verbum audientes [Col. 0559D] tenaciter servaverunt, sed tamen mortui sunt, sed non in aeternum. Ergo cum dicit: Mortem non videbit, et addidit In aeternum, [c 1Kb] resurrectionem promittit, non temporaliter negat esse morituros. Judaee, quos mors in praesenti saeculo [Col. 0560A] faciebat non esse, nos resurrectio perpetuos reficit in futurum. Audi apertius hoc dicentem: Omnis qui crediderit, non morietur in aeternum, sed transibit de morte ad vitam (Joan. V et XI). Quomodo non moritur? Quia de morte transit ad vitam. Moritur ergo, moritur omnis qui nascitur de conditione mortali; sed vivit, et in aeternum vivit, omnis qui renascitur de generatione vitali. Sed dico, qui potuit auferre mortem, quare hominem voluit transire per mortem? gratior enim videtur medicus qui anticipat morbos, quam qui morbis ingerit seram et non sine dolore medicinam. Judaee, fecisset et hoc medicus Christus, si medico aegrotus non fuisset ingratus. Ille et vitam dedit, et homini mortem venire praedixit: sed ille qui adversa non senserat, prospera servare nescivit. Bona, quam [Col. 0560B] sint bona, scire, nisi malorum cognitione non possumus. Ergo magnificabitur Christus, qui et ante inhabitam vitam dedit, et perditam modo reddit: et homo plus gnarus vitae, erit sibi cautior, erit plus gratus auctori. Numquid major es, inquit, patre nostro Abraham? Plane major et tanto major, quantum servo dominus, quantum Deus homine, quantum factura factor, quantum vivificans mortuo, [d 1Kb] quantum suscitans suscitato. Respondit Jesus, Abraham exsultavit ut videret diem meum; vidit, et gavisus est. Ille, ut ostenderet vivere Abraham, dixit illum vidisse diem suum, id est [e 1Kb] diem quo mundo natus est Christus. Dierum conditor non tenetur die, temporis auctor tempora nescit; sed Christus propter hominem homo natus, et diem suscepit et tempus. Abraham exsultavit [Col. 0560C] ut videret diem meum. Si Moyses et Elias in monte occurrunt, ut promissum conspicerent Christum, quomodo nec Abraham occurrit ad partum Virginis, ut promissam benedictionem in gentibus, id est, in semine suo, patientissimus exspectator intenderet? Amen, amen, inquit, dico vobis quia ante Abraham ego sum. Si omnia per ipsum facta sunt, et sine ipso factum est nihil (Joan. I), et hic est cui Pater dixit: Faciamus hominem ad imaginem et similitudinem nostram (Gen. I), quomodo Abraham non vidit? Faciamus hominem ad imaginem, et similitudinem nostram. Angelus et Deus, ut diversa est substantia, sic imago. [f 1Kb] Ergo non nisi ad Filium loquitur Pater, cum dicit: Faciamus hominem ad imaginem et similitudinem nostram, quibus est imago eadem, eademque substantia. [Col. 0560D] Tulerunt lapides, ut mitterent in illum. Et aedificantes turrem, ut altius caderent, ipsi sibi lapides providerunt; et isti lapides, non ut Deum occiderent, sed unde se occiderent, miserabiles attulerunt. Jesus abscondit se. Non timens, sed ignoscens: [Col. 0561A] Deus peccatorem cum fugit, parcit; Deus rebellem non vult perdere, cum declinat.



SERMO CXXXII. De unitate fidelium.

Si perfecta omnia, si robusta, si nullius indiga gigneret et proferret natura, profecto aboleretur pietas, ingenium deficeret, ars periret, aurum obscuraretur in terra, gemma occultaretur in lapide: utraque tamen invenit, purgat, distinguit, elimat opifex disciplina; et ars eadem usque ad murenulae pretiosae speciem, gratiamque perducit; et quod terra naturae largo de fonte producit, aut asperatur sentibus, aut agresti luxuria dominante silvescit, nisi illud ad cultum suum solers agricolae revocet industria; et [Col. 0561B] ne longius evagemur, uno et vernaculo ea in quibus nitimur afferamus exemplo. In cunabulis jam natus homo in homine est, [a 1Kb] sed latet; est corpus, et non est; membra videntur, et non sunt; vivunt quae non vigent sensu; inclinatur pietas, desudat industria, ars laborat; et ut plenius dicam, quot membra hominis, tot magisteria ut hominem perficiant, elaborant. Et quid plura? cuncta quae natura generat vel producit, pietas nutrit, industria excolit, ars decorat. Et quid mirum, fratres, si Deus, qui pati propter hominem voluit, ut hominis honoraret industriam, in rebus praesentibus infirmari voluit et naturam? Hinc est quod [b 1Kb] sensus in littera latet, occultatur divinum in humano sermone mysterium; ut quae credentibus adhuc futura jam patent, perfidis et non credentibus [Col. 0561C] obscurentur, ac si infidelium poena fidelium redundet ad gloriam. Non enim parvi est cruciatus visa non cernere, audita nescire, salutifera velut noxia declinare, virtutes quasi vitia sic cavere, dicente ipso Domino: In parabolis loquor, ut videntes non videant, et audientes non audiant (Marc. IV; Luc. VIII); et ad fideles: Vobis autem datum est nosse mysterium Dei (Matth. XIII). Nulli ergo, fratres, simplicitate sua aut communis aut vilis sermo evangelicus habeatur, praesertim cum ipsa [c 1Kb] personans evangelicae lectionis tuba bene petentibus et pie cupientibus praedixerit denegandum, dicendo: [d 1Kb] Quia si duo ex vobis convenerint super terram, de omni re, quamcumque petierint, fiet illis a Patre meo (Matth. XVIII). Audistis quantum possit et praevaleat sanctae petitionis assensus: [Col. 0561D] non dixit illud aut illud, sed totum se promittit quidquid unitas postulationis concupierit, praestaturum, cum dicit: De omni re, quamcumque petierint, fiet illis. Salva tamen ea cautela et reverentia, ut a Deo, quae Deo [e 1Kb] digna sunt, postulentur; qui enim mala a Deo postulat, Deum mali judicat et sentit auctorem: [Col. 0562A] et quia vilia et indigna precatur, praestantis potestatem et potentiam degener petitor ignorat. Non ergo impia, sed pia; non terrena, sed coelestia; non illecebris, sed virtuti congrua; non digna odiis, sed apta concordiae, a tali semper exoranda sunt largitore. Ubi sunt qui praesumunt Ecclesiae conventum posse contemni, et solitarias preces venerandae congregationi autumant anteferri, si duobus vel tribus simul positis [f 1Kb] medium se futurum, et omnia se promittit quae postulatus fuerit praestaturum (Matth. XVXI)? Qui nil negat tam paucis, quid in conciliis et congregatione sanctorum poscentibus denegabit? Sic credens propheta hoc adeptum se gloriatur cum dicit: Confitebor tibi, Domine, in toto corde meo, in concilio justorum et congregatione (Psal. CX). Toto [Col. 0562B] corde confitetur, qui totum sibi in concilio sanctorum quod poposcerit, [g 1Kb] audit esse praestandum. Sed nonulli sub specie fidei, contemptus sui excusare nituntur ignaviam; ut neglecto venerandi coetus et congregationis ardore, illud se tempus orationi deputasse confingant, quod domesticis dederint et impenderint curis; et dum propriis desideriis mancipantur, divina contemnunt et despiciunt instituta. Isti sunt qui corpus Christi dissipant, membra dispergunt: nec ad decorem suum patiuntur formam Dominici habitus pervenire, quam propheta cum vidisset in spiritu, sic canebat: Speciosus forma prae filiis hominum (Psal. XLIV). Habent quidem singula membra proprium sui munus officii, quod tamen tunc implere poterunt, si connexa sibi et compaginata perfecti [Col. 0562C] corporis perveniant ad decorem. Hoc ergo interest inter congregationis plenitudinem gloriosam, et separationis praesumptam de ignorantia aut negligentia vanitatem; quod in salute et honore integri corporis species est unitas membrorum et in separatione viscerum est foeda, lethalis et horrenda pernicies. Homo, quid aliud te docuit in tuo corpore, aut sic divisa conjunctio, aut tam conjuncta divisio, nisi ut ex multis unus, et unus in multis viveres? Est membrorum commercio salutari pretiosus oculus, sed si perseverat in corpore; alioqui ubi corpori defuerit, sibi non aderit: debent illi membra omnia suae lucis obsequium; sed et ipse oculus sentit corpori se debere quod lux est, qui utique cum omnibus membris [h 1Kb] ministerium membrorum provideat, evulsus [Col. 0562D] a corpore nec videt. Quisquis ille est qui se putat esse aliquid, tali institutus exemplo maneat in Ecclesia, ut sit aliquid; alioqui ubi defuerit illi, sibi esse mox definit. Quod qui plenius nosse desiderat, Apostoli de corpore Christi loquentis perlegat instituta, quia nos illa percurrere sermonis brevitas amica [Col. 0563A] non patitur (I Cor. I). Lex est data non uni, sed omnibus. Christus non pro uno, nec ad unum, sed ad omnes, et pro omnibus venit; ut redintegraret omnes in unum, solum bonum, solum jucundum propheta futuri praescius, sic proclamat: Ecce quam bonum et quam jucundum habitare fratres in unum (Psal. CXXXII). Quia Deo non singularitas est accepta, sed unitas. Spiritus sanctus apostolis in unum congregatis ubertate tota sui fontis illabitur (Act. II), cujus ut simul discipuli operirentur adventum Dominica sunt praeceptione commoniti. Fratres, amittit divina munera, perdit gratiae largitatem, charitatis fraudatur bonis, unitatis illum benedictio non manebit, qui de se maleficus, et ex defectu suo stulte sibi sufficiens, sic praeter Ecclesiam vitam quaerit, quam [Col. 0563B] in ipsa tantum esse propheta testatur, dicendo: Ecce quam bonum et quam jucundum habitare fratres in unum (Psal. CXXXII); quia illic mandavit Dominus benedictionem et vitam usque in saeculum.



[a 1Kb] SERMO CXXXIII. In D. Andream apostolum.

Beatus Andreas merito natus hodie creditur, quando non ad praesentem vitam [b 1Kb] materno est effusus ex utero, sed [c 1Kb] conceptu fidei, martyrii partu, coelestem noscitur generatus ad gloriam. Quando non eum materna cunabula suscepere vagientem, sed superna triumphantem secreta receperunt; quando non infirmum [d 1Kb] lactis pastum genitricis trahit ex pectore, sed pro rege suo devotissimus miles virtutis [Col. 0563C] sanguinem fudit. Vivit, quia mortem coelestis militiae bellator occidit. Sequitur hic moriendo Domino aestuans et anhelans, ac toto virtutis gradu Dominicis incumbit haerere vestigiis, ne eum cursus faciat disparem fratri, quem natura similem, vocatio socium, [Col. 0564A] parem gratia ipsa perfecerat. Ad unam vocem Domini sicut ille patrem, patriam, censum reliquit: laboribus, opprobriis, itineribus, contumeliis, vigiliis, [e 1Kb] Christo largiente, se indefesse germani societati donavit: solum est quod tempore Dominicae Passionis fugit, sed neque hoc impar, quia fugit. Negare autem si aliqua putatur culpa, non est gravius fugere quam negare. Sed tacenda sunt alia: aequavit, fratres, venia, quos sic discreverat culpa. Et subsecutus martyrii fervor devotos perprobavit, quos metus improbaverat antecedens. Nam crucem quam refugerant, postea conjunctis viribus ardenter invadunt, ut unde reatum sumpserant, inde conscenderent coelum, inde praemium sumerent et coronam. Petrus namque crucem, arborem conscendit Andreas; ut qui [Col. 0564B] Christo compati gestiebant, in semetipsis figuram formamque ipsius exprimerent passionis; et redempti ligno, consummarentur ad palmam. Sic Andreas noster etsi cedit ordini, praemio tamen non cedit et labori.



[f 2Kb] SERMO CXXXIV. In D. Felicitatem martyrem.

Quoniam varios martyrum multiplicesve triumphos, quos persecutoris crudelitas toties illusa cumulavit, tempus nos dinumerare non patitur, ad illam tota nostri sermonis confugit oratio, quae meruit filios tot habere quot dies [g 1Kb] mundus accepit. Vere mater luminum, fons dierum, quae septenario corusco germinis sui toto orbe splendet. Beata, quae [h 1Kb] non solum pro lege patitur, sed ipsius [i 10Kb] legis heptalismum [Col. 0564C] meruit mater sancta generare: heptalismum, fratres, qui non unius et temporalis tabernaculi illustraret arcanum, sed Ecclesiam sempiternam sacro illuminaret incenso. Felix, quae meruit portare tot virtutum pignora quot illa arca [j 1Kb] praeceptorum volumina [Col. 0565A] sacrata gestavit (Exod. XXV); et ut illa verbo, ita haec doceret exemplo. Jam tunc eos, fratres, martyres genuit, quando eos partus sui septenario numero consecravit et mystico. Huc, huc sanctus Paulus veniat, qui adhuc parturit donec Christus formetur in homine (Galat. IV). Ecce mulier iterum atque iterum parturit, donec in virtutem mutetur infirmitas, caro transcendat in spiritum, terra transferatur in coelum. Ardebat, anhelabat, ut eos uno die sacros martyres pareret, quos vix parvulos per annorum curricula generabat. Ecce mulier, ecce mater, quam vita filiorum fecit anxiam, mors securam. Beata, cui in futura gloria tot astant candelabra, quot germina; beata, quae tot praemisit ad regnum; beatior, quae suum in saeculo [a 1Kb] nil amisit. [b 1Kb] Discurrebat laetior inter confossa cadavera quam inter cunabula chara [Col. 0565B] filiorum, quia internis oculis tot cernebat bravia quot vulnera; quot tormenta, tot praemia; quot victimas, tot coronas. Et quid plura, fratres? Non est, non est vera mater, quae nescit filios sic amare.



[c 1Kb] SERMO CXXXV. In D. Laurentium.

Hodiernus [d 9Kb] dies baptismi martyris Laurentii corona illustratur, cujus egregii martyris merita [e 1Kb] nulla pars Romani orbis ignorat. Passus est in ipso capite gentium, id est, in ipsa urbe Romana. Ibi enim diaconus ministravit, et in ipso juventutis suae flore decorem juventutis suae sanguine purpuravit. Passio ejus insignis est, multumque mirabilis: hanc breviter, Domino adjuvante, narrabo. [f 12Kb] Illo tunc archidiacono [Col. 0565C] beatus Sixtus erat episcopus, cujus triumphus martyrii ante triduum fuit. Cum ergo sanctus Laurentius episcopum suum Sixtum pergentem ad martyrium sequeretur, fide fultus, tristis affectu, non quia ille patiebatur, sed quia ab illo ipse deserebatur, respexit venerabilis senex venerabilem juvenem, et ait illi: Noli esse tristis, fili, post triduum me [Col. 0566A] sequeris. Tunc ille ebibita prophetia, jam corde paratissimus, ex spiritu ebrius, certum speravit futurum quod praedixerat ille qui noverat. Deinde apprehensus, est adductus: et quoniam erat archidiaconus, apud illum esse utique [g 1Kb] credebantur opes Ecclesiae, quas desiderabat persecutor, non tam avarus quam furiosus. Oderat quem occidebat: sed amabat apud eum quod ille contemnebat. Erat autem sanctus Laurentius pauper opibus, dives moribus: non se negavit Ecclesiae habere divitias, sed ut eas ostenderet, tridui dilationem petiit, deinde mandavit congregari agmina pauperum. Tunc deinde ipso die coronae suae praesentatus examini, tamquam demonstraturus quod ille quaerebat, demonstravit quod habebat. Tunc ait persecutor: Ubi sunt Ecclesiae facultates? At ille manum extendens in pauperes: Hae [Col. 0566B] sunt, inquit, Ecclesiae facultates. Verum dixit, sed amarum. Quid autem mirum, si veritas auxit odium? Irrisum se dolens crudelis tyrannus et avarus inimicus, qui forte mitiorem poenam cogitaverat, ferro interficere venerabilem juvenem, parari flammas praecepit; plus ardebat quam urebat; urebat in carne, ardebat in corde. Supplicium ejus tanto erat gravius, quanto interius. Tunc oblata est torrenda, et ut verius dicam, assanda martyrio [h 1Kb] nobilis illa Laurentii craticula: astrictus est ferro, sed ille craticulam supplicii, lectum quietis putabat: supplicium dixi, secundum animum punientis, non secundum conscientiam patientis. Nullum est enim supplicium damnati, ubi non est poena peccati. Itaque beatissimus martyr ostendens quam quiete jaceret in illo [Col. 0566C] ignito ferro, ait circumstantibus: Jam me versate, [i 1Kb] et si una pars cocta est, vorate. Miramur patientiam, donum Dei miremur. Ibi fides non solum non arsit, sed et consolabatur ardentem. Quare fides consolabatur ardentem? Quia fidelem tenebat promittentem. Ut fides non deficeret, ut spes non averteretur, ut charitas inter poenas igneas corporales [Col. 0567A] plus accenderetur, Dei dona erant. Fratres mei, nemo arroget potentiae suae quod non dat nisi Deus. Merito Apostolus alloquens martyres, ut in Epistola ejus hodie cum legeretur, audistis: Vobis, inquit, donatum est pro Christo, non solum ut credatis in eum, sed etiam ut patiamini pro eo (Phil. I). Ergo martyrum merita velut Dei dona laudemus, amemus, oremus, subinferamus voluntatem nostram. Voluntas enim sequitur, non praevenit. Sed tamen non deest charitas, si non desit voluntas; ipsa enim ardens voluntas vocatur charitas. Quis est qui timeat volens? quis est qui amet nolens? ferveat oratio, et festum martyris celebretur: sed ut non sit inanis qui celebrat, imitetur.



[a 1Kb] SERMO CXXXVI. In Adelphum episcopum.

Habet hoc [b 1Kb] Adelphi antistitis sanctus animus, et plena pietate dignatio, ut dives pauperis intret hospitium, pauperis se ponat ad mensam, et humilibus se faciat esse communem, quem divitiae, potestas, honor fecit et reddidit singularem. Inter maximas enim virtutes numeranda est ista voluntas, quae contempto obsequii sui fastu, despecta magnificae domus reverentia, calcato etiam suae fastigio potestatis, et abjecta opum suarum interna conscientia, unde tumor maximus humanis semper dominatur in mentibus, ad vilissimas inopis se inclinavit angustias, ut suo pauperem contubernio sublimaret. Beatus plane iste animus, et ab omni morbo arrogantiae remotus, qui ad hoc pauperis diversorium prius intravit ut [Col. 0567C] ante humanitatis debitor quam largitor [c 1Kb] existeret. Imitari Deum evidenter iste gestivit, qui ante humana in corpore suscepit obsequia, quam beneficia homini divina concederet. Quod pontificem Dei summi praesentem Adelphum fecisse conspicimus: qui cum sit verbo dives, scientia copiosus, magnus ingenio, [d 1Kb] loco primus, egeni sensus et mediocris eloquii nostri audientiam concupivit, illius prophetae instar qui illius viduae victum esurivit extremum, et parvulorum ejus sua fame vexavit angustias, novum differens sua petitione ministerium, ut petendo tribueret, esuriendo saturaret, et exhauriendo deficientibus horreum divina largitate cumularet (III Reg. XVII). [Col. 0568A] Et nos, filioli, quod habuimus, dedisse non poenitet: quia etsi nos factum conturbavit ad tempus, relevat et solatur exemplum. Cito ad verbum hujus Dei hominis exiguitas ingenii nostri, ut viduae illius pastus, coelesti proficiet incremento; ac deinceps a reposito cordis nostri non vitae substantia deficiet, sed ipsa inopia abolebitur et defectus. Felix vena, quae suo ditatur irriguo, et fluenta putei sui tota acquirit atque attrahit [e 1Kb] ubertate. Ecce venit, et sublimes vestros animos coelestis imber infudit: totoque impetu superni fluminis, quae in vobis est, civitatem Dei suo rigavit illapsu, ut terra nostra divino rore madida centesimum usque fecundetur ad fructum. Aperite sensus, corda dilatate, et gremium vestrae mentis extendite: ut quidquid de coelestibus iste thesauris [Col. 0568B] vobis [f 1Kb] largiter effuderit, ad aeternam gloriam et censum perpetem possidere possitis.



SERMO CXXXVII. De praedicatione D. Joannis Baptistae.

Posteaquam legis vomere et jugi cultu exinanita Judaici cespitis est ubertas, beatus Joannes gentium convolans ad desertum, sentes criminum spiritus igne succendens, infructuosas arbores excidens ultionis securi, complanans asperos superbiae colles, humilitatis convalles erigens exaequando, et planitiem terrae totam (gramine perdito) aptans, nutricibus submittens irrigua Jordanis: ac sic Evangelico semini novalia diffusa praeparat, fecunda componit. Factum est, inquit, verbum Domini super Joannem Zachariae filium in deserto (Luc. III). Verbum caro factum est, et [Col. 0568C] habitavit in nobis (Joan. I). Super Joannem? Quare non ad Joannem, sed super Joannem? Quia quod desursum est, super omnes est. Factum est verbum Domini super Joannem. Quia Joannes vox est, Deus Verbum. Factum est verbum Domini super Joannem. Deus super Joannem, super servum Dominus, super vocem verbum. Sed dicis mihi: Quid, quod vox praecedit verbum? Praecedit, sed non praecellit: antecedit ad sequentis obsequium, non ad propriae potestatis indicium. Vox non est ipsa judex, sed est nuntia judicantis: verbum judicat, vox praetonat: jubentem potestas respicit, non clamantem. Sed hoc fateatur, testetur, asserat vox ipsa, praeco [Col. 0569A] ipse, qui clamat: Qui post me venit, inquit, fortior me est (Matth. III). Quare? Quia in me terror est, in illo est sententia. Venit in omnem regionem Jordanis. [a 1Kb] Venit ad Jordanem, quia Judaicas sordes non poterat hydria jam lavare, sed flumen. Sicut scriptum est: Erant, inquit, hydriae lapideae secundum purificationem Judaeorum (Joan. II). Venit ad Jordanem. Ut poenitentes portaret aqua, non vino. Venit in omnem regionem Jordanis, praedicans baptismum poenitentiae in remissionem peccatorum. Erat penes Joannem venia, sed non sine poenitentia; erat remissio, sed luctibus comparata; erat cura vulneris cum dolore; erat baptisma quod culpam tolleret, conscientiam non [b 1Kb] deleret. Et quid plura? Per baptisma Joannis [c 1Kb] purificabatur homo ad poenitentiam, non [Col. 0569B] promovebatur ad gratiam. At vero Christi baptisma sic regenerat, sic immutat, sic hominem reddit ex vetere novum, ut praeterita nesciat, non recordetur antiqua, qui de terreno coelestis jam coelestia possidet et divina. Hinc est, quod redeunti post luxuriam filio pater immortalitatis reddit stolam primam, [d 1Kb] annulum libertatis imponit, occidit vitulum saginatum, aquas poenitentiae, gratiae convertit in vinum, ut convivium gratiae jam pocula mera satiarent (Luc. XV): quatenus conscientiae dolores, poenitentiae gemitus, peccatorum lamenta, sobria Dominici calicis aboleret ebrietas: dicente propheta: Et calix tuus inebrians, quam praeclarus est (Psal. XXII). Quantum enim terrena ebrietas est deformis, tantum praeclara et decora ebrietas est coelestis. Dicebat ergo ad turbas quae exibant [Col. 0569C] ut ab illo baptizarentur: Progenies viperarum, quis ostendit vobis fugere ab ira ventura? Facite ergo dignos fructus poenitentiae, et ne coeperitis dicere, Patrem habemus Abraham. Dico enim vobis, quod potens est Deus de lapidibus istis suscitare filios Abrahae. Jam enim securis ad radices arborum posita est. Omnis arbor non faciens fructum bonum excidetur, et in ignem mittetur. Progenies viperarum. Exemplo corripit, [Col. 0570A] comparatione notat, figura prodit, ut jam non mores solum, sed ipsam naturam possit venenosi germinis immutare. Progenies viperarum. Quia quos Deus creaverat homines, fecerat filios Abrahae, malitia peperit et [e 1Kb] convertit in viperas; et quos conditor coelestis dulcedine pietatis infuderat, hos impietas amara fecit lethales vomitus, serpentinum virus effundere; et infando crudelitatis auspicio de morte patris concipi, matris de morte generari. Progenies viperarum. Soboles ingrata naturae, cujus ortus est genitoris exitium, cujus vita est mors parentis. Progenies viperarum. Vipera conceptus sui tempore intra os suum receptum caput conjugis [f 1Kb] refertur abscindere, ut per cruenta oscula non fetum concipiat illa, sed crimen; ac si carnifices sceleris sui pariat filios, vindictae ordine, [Col. 0570B] non naturae. Nam genimina patris concepta de caede, sanguinis antequam lactis exigunt nutrimentum, et ultionem petunt; matris namque uterum viperae dicuntur exscindere, et scelestum conceptus sui domicilium adhuc immaturis visceribus, maturo furore confringere, ut hoc sit illis vivere, matrem suam, matrem quae illos tales genuit, non videre. Compulsi latius comparationis quam sanctus Joannes fecerat typum descripsimus et figuram, ut non maledicti, sed veritatis sit, quod ab illo Judaei taliter nuncupantur. Progenies viperarum. Synagogam, fratres, ejusque filios tales fuisse demonstrat, ad quam Christus affectu conjugis cum venisset, dicente Joanne: Qui sponsam habet, sponsus est (Joan. III): inter amplexus et oscula cruenta Judae, Christi caput est expetitum, [Col. 0570C] et ore petitum, cum dicitur: Crucifige, crucifige (Joan. XIX). Unde pignora sanguine concepta, tanto mox ad matris armantur interitum, ut disrupto synagogae utero, ad vocem Joannis concurrerent et regenerarentur ad Dei progeniem. Progenies viperarum, quis ostendit vobis fugere a ventura ira? Quae est ista ira ventura? Illa quae non habet finem, quae hominem non absolvit morte, sed colligat: nec [Col. 0571A] jam veniae spem habere permittit, quam semel tartari deputarit ad poenam. Admoniti taliter, cognoscunt et genus, et crimen, et ideo responderunt, dicentes: Quid faciemus ut salvemur? Qui respondens, ait illis. Quod dicturus est, fratres, timeo dicere, ne quot auditores hodie video contemptores, ille tot faciat contumaces. Quid faciam? Dicere timeo, tacere non possum: aliud me prohibet pietas, ad aliud impellit utilitas: pietas, [a 1Kb] ne auditor dum contemnit, incurrat: utilitas, ne qui facturus sit non audiat, et per hoc doctor offendat. Dico, fratres, ut et nudus se vestiat, et ego me exuam. Qui habet, inquit, duas tunicas, det non habenti; et qui habet escas, similiter faciat. Putasne satis petit, qui de duabus tunicis unam petit? Non satis petit, quia non petit gemmam, sed tunicam; [Col. 0571B] non aurum, sed panem. Et si qui de duabus tunicis non dederit unam, reus est; qualis est unam de plurimis qui negarit, qui ad hoc vestes suas carcerat, et panem claudit, ut pauper fame pereat, frigore consumetur? Ille vestes sepelit, non reponit; non credit diligentiae, sed sepulcris: qui quod negat pauperi, dat tineis: et ipse vestibus suis corporis vorator est, dicente Domino: Vermis eorum non morietur (Isa. LXVI), quia Christum concussit pauperis fames; dolor hominis Dei prosilivit ad viscera, captivi gemitus ad Christi penetravit interna, inopis contemptus ad creatoris sui redundavit injuriam, profitente ipso, cum dicit: Esurivi, et non dedistis mihi manducare, nudus fui, et non vestistis me (Matth. XXV). Venerunt et Publicani dicentes: Quid faciemus? Audiant publicani: [Col. 0571C] Nihil amplius quam constitutum est vobis petatis. Prodidit quae res reum faciat publicanum, ne amplius petatis. Qui plus petit, [b 1Kb] fraudis exactor est, non tributi: cogitent quam Deo reus est, qui defessum et depressum publicat; magis ac magis sua fraude deprimit et fatigat, et ad debita vix sufficienti superimponit, et auget indebita. Venerunt et milites, dicentes. [c 1Kb] Audiant et milites quid etiam militibus interrogantibus responderit hic magister: Et nos quid faciemus? Et ait illis: Neminem concutiatis, neque calumniemini, contenti estote stipendiis vestris. Verus miles est, qui non concutit, sed defendit; qui calumniam non ingerit, sed repellit; qui currit ad regis stipendia, non qui currit ad praedam. Beatus Joannes sic divina docuit, ut non turbaret humana: instituit [Col. 0571D] rempublicam, non dimovit; probavit a Deo ordinata [Col. 0572A] esse quae docuit, posse facere et servare justitiam. Quid sit autem inter baptisma Joannis, et Christi baptisma, quia latius explanandum est, [d 1Kb] nunc tacemus.



[e 1Kb] SERMO CXXXVIII. De pace.

Melius quidem fuerat, fratres charissimi, si pater ac [f 1Kb] magister noster communis imperitiam nostram latere permitteret, nec publicaret penuriam, quae in nobis hactenus velamento propriae verecundiae tegitur. Melius fuerat, ut qui tam copiose abundat in spiritualibus doctrinae divitiis, de navicula pauperis nequaquam tenuis verbi vectigal exigeret. Quid enim aut egenus divitibus, aut peregrinus civibus, aut agrestis et ignarus studiosis conferat? Tamen quoniam jussis parere cogimur, eadem nos humilitatis [Col. 0572B] ratio, quae excusare videtur, ad dicendum cogit, cogit ad obediendum. Quid igitur est, o religiosa plebs Domini, quod vobis quamvis pauperes, quamvis ineruditissimi, attamen decenter offerimus? Pacem sine dubio, quam Dominus noster Jesus Christus ingredientes nos offerre omni domui jubet (Luc. X): unde et nos in principio salutationis nostrae [g 1Kb] pacem vobis a Domino exoravimus, quae et habenda semper est, et [h 1Kb] semper oranda; non illa infida et instabilis hujus mundi pax, quae vel pro commodis quaeritur, vel pro timore servatur; sed pax Christi, quae secundum sententiam apostoli Pauli, superat omnem mentem, et credentium corda custodit (Phil. IV); pax quae charitatis fecundis nutritur uberibus; pax alumna fidei, columna justitiae; pax futurae spei pignus idoneum; [Col. 0572C] pax quae praesentes sociat, absentes invitat; pax quae terrena coelestibus et divinis humana conciliat; sic enim dicit Apostolus: Quod Dominus noster Jesus Christus pacificavit per sanguinem suum, non solum quae in terris sunt, sed quae in coelis (Colos. I). Haec ergo vobis, charissimi, pro viribus pauperis viatici, peregrinus viator exposuit, exspectans magis una vobiscum apud mensam potentis magistri affluentibus, et copiosis dapibus saginari. Deus autem pacis, qui coelestibus terrena conjunxit, concedat nobis eadem sapere in alterutrum, et plena unanimitate gaudere, per Christum Dominum nostrum, per quem est Deo Patri omnipotenti gloria in saecula saeculorum. Amen.



SERMO CXXXIX. De remittendo fratri delicto.
[Col. 0572D]

Sicut in terra latet aurum, ita divinus sensus verbis [Col. 0573A] celatur humanis: et ideo quoties Dominica nobis eloquia panduntur, mens evigilet, animus intendat, ut intellectus possit scientiae coelestis intrare secretum. Quare Dominus hodie sic coeperit, audiamus. Attendite, inquit, vobis(Luc. XVII). Quid sibi ista novitas elocutionis? Quo ista tendit admonitio praeter usum? Attendite, inquit, vobis. Ille attendit sibi, qui non alienis actibus importunus, impudens, curiosus intendit. Attendite, inquit, vobis. Vagus oculus, [a 1Kb] lascivus intuitus, improbus aspectus, suas non respicit ad ruinas, alienos currit, et decurrit ad lapsus; sua caecus ad crimina, ad aliena errata perlucet; malorum suorum nescius, alienorum est accusator et testis; suum tepidus ad reatum, ad alterius et innocentis flammatur et excandescit examen. Et ne multis, sicut dixit [Col. 0573B] Dominus: Oculus in se trabem non videns, videt in alio festucam (Matth. VII). Nonne oculus praevaricationis est auctor? Et vidit, inquit, mulier quod bonum esset lignum ad manducandum, et quod gratum oculis ad videndum (Gen. III). Mortis janua, invidiae fax, livoris caminus, toto cupiditatis incendio velocius per aliena percurrit, quam currit ignis arida et terrena per gramina. Dei est quod oculus in orbem sic apertus arctatur angustissimus in pupillam, quatenus moderate visum videat, non invideat; praevideat, non proripiat; prospiciat, non despiciat: oculus sit animae fenestra, speculum sit mentis, sit lumen corporis, membrorum dux sit, non introitus vitiorum. Sed ad praefata redeamus. Attendite, inquit, vobis. Vobis, non dixit tibi, quia quidquid alii attenderit homo, attendit [Col. 0573C] sibi; et quantum videbit ipse alteri, videbit alter ipsi, sicut ex sequentibus elucescit: Si peccaverit. inquit, in te frater tuus, increpa illum; et si poenitentiam egerit, dimitte illi. Age, homo, mandante Deo, dimitte, dimitte peccata: esto misericors ad delicta, in te commissorum tu remissor esto peccatorum, tu modo ne perdas in te divinae infulas potestatis; quidquid in alio tu non remiseris, tibi in alio tu negabis. Si peccaverit in te frater tuus, inquit, increpa illum. Increpa ut judex, ut frater remitte, quia juncta libertati charitas, charitati mixta libertas, et terrorem comprimit, et suscitat fratrem: frater est in febre cum laedit, est in furore proximo cum delinquit, est sui nescius, est humanitatis extraneus: huic qui per compassionem non subvenit, hunc qui per patientiam non curat, non [Col. 0573D] per veniam sanat, sanus non est, aegrotat, infirmatur, viscera non habet, et ab humano sensu monstratur alienus. Furit frater, ascribe aegritudini, tu illum juva ut frater; ascribe tu, quod sic geritur, febri, et fratri non poteris imputare commissum; dabisque tu prudenter infirmitati culpam, fratri veniam; ut illius sanitas [Col. 0574A] ad tuam gloriam recurrat, illius venia tuum redundet ad praemium. Si peccaverit, inquit, in te frater tuus, increpa illum; si poenitentiam egerit, dimitte illi. Nemo ista audiens censuram sibi remittens assumat, et imponat fratri delinquenti vana praesumptione personam: ac sic durum putet remittere delicta. Se peccatorem, peccaturum se homo cogitet: et tunc incipit amare veniam, non amare vindictam. Audis tu quia remittere debeas, et quia tibi remitti debeat non audis. Peccabis et tu illi cras, qui tibi hodie peccavit; et erit tibi judex, qui tibi erat reus ante, et reddet tibi veniam, si dedisti: si non dedisti, aut negabit veniam, aut si dederit, [b 1Kb] imputabit amplius quam donabit. Remitte peccanti, remitte poenitenti, ut cum tu peccaveris, repensetur in venia, non donetur. [Col. 0574B] Bona semper venia, sed tunc dulcissima cum debetur. Vicit poenam, judicem praevenit, evasit judicium, qui remittendo ante sibi veniam quam delinqueret jam providit. Et si septies, inquit, in die peccaverit in te, et septies in die conversus fuerit ad te, dicens: Poenitet me, dimittes illi. Quare veniam lege constringit, angustat numero, fine concludit, quam sic pulsat per misericordiam, per gratiam sic relaxat: [c 1Kb] si septies, si octies? vincit numerus gratiam? bonitati calculus obsistit? et addicit una culpa poenae quem commissa septem veniae jam dederunt? Absit. Nam sicut felix ille qui septies remisit, ita felicior est iste septuagies septies qui remisit. Petrus mandati immemor hujus interrogat Dominum, dicens: Si peccaverit in me frater meus, quoties remittam illi? septies (Matth. [Col. 0574C] XVIII)? Respondit Dominus: Non solum septies, sed septuagies septies. Praescriptus ergo numerus non angustat veniam, sed dilatat, et quod praecepto finit, sine fine relinquit arbitrio; ut [d 1Kb] si quantum jusserit remiseris, et tantum sit obedientiae, sit praemii. Verum septimus numerus, qui numerus videtur parvus, invenitur amplissimus sacramento: nam septimus numerus per dies gradiens sabbatum facit, quod benedixit Dominus, et deputavit ad requiem, tam sui operis quam laboris humani. Septimus numerus [e 1Kb] per ogdoadas currens, sic septemplicat septimanas, ut Pentecosten nobis impletam mysterii solemnitate concludat, totumque sancti Spiritus imbrem in ecclesiasticam segetem coelesti sonitu tunc effundat. Septimus numerus, cum per menses properat, septimi mensis festa [Col. 0574D] consecrat tota nobis jejunii sanctitate (Levit. XXIII). Septimus numerus cum vadit per annos, septimanas facit, facit annum qui requiem dat terrae, nexus omnes fraternae obligationis absolvit (Deut. XV). Septimus numerus annorum cum circuit septimanas, annum quinquagesimum, qui jubilaeus vocatur, ad plenitudinem [Col. 0575A] totam veniae et remissionis adducit (Levit. V); ut tollatur servitus, redeat libertas; ut cautionum documenta et monumenta rumpantur; resurgat debitor, debitum sit sepultum; redeat ut ager pauperis, ut pereat divitis totus de cupiditate contractus. Et si septimus numerus septemplicatus per dies, per menses, per annos, totum contulit remissionis et veniae, septemplicatus septuagies septies septimus numerus quid afferre possit, Christianus aestimet et advertat auditor. Tunc vere cessabit crediti contractus et debiti, tunc vere abolebitur tota conditio servitutis, tunc illa, illa veniet sine fine libertas, tunc aeternus ager victurus semper remeabit. Veniet, veniet remissio tunc vera, quando abolebitur etiam necessitas ipsa peccandi, quando pereunte immunditia vere [Col. 0575B] mundus jam vocabitur mundus, quando redeunte vita mors non erit, quando regnante Christo diabolus jam peribit. Orate, fratres, et ut nobis Dominus augeat fidem, quatenus haec bona credere, videre, et tenere possimus.



[a 2Kb] SERMO CXL. De Annuntiatione D. Mariae Virginis.

Satis modo sit oculorum nostrorum [b 1Kb] pura acies, ut possit in divini ortus intendere claritatem: nam si nascentis jubar solis oculorum nostrorum vix suffert sanitas tota, vel puritas, quanta interni visus est praeparanda sinceritas, ut splendorem sui ferre possit orientis et radiantis auctoris? In Sexto autem mense missus est, inquit, [c 1Kb] angelus Gabriel in civitatem Galilaeae cui nomen Nazareth, ad virginem desponsatam [Col. 0575C] viro cui nomen erat Joseph (Luc. II). Locum, tempus, personam, sanctus evangelista designat, ut relationis [Col. 0576A] veritas manifestis ipsarum rerum comprobetur indiciis. Missus est, inquit, angelus ad virginem desponsatam. Ad virginem Deus aligerum portitorem mittit: nam [d 1Kb] dat arrham, dotem suscipit, qui fert gratiam; fidem refert, et tradit munera virtutis, qui mox virginei consensus [e 1Kb] resolvit sponsionem. Pervolat ad sponsam festinus interpres, ut a Dei sponsa humanae desponsationis arceat et suspendat affectum, neque auferat a Joseph virginem, sed reddat Christo, cui est in utero [f 1Kb] pignorata cum fieret. Christus ergo suam sponsam recipit, non praeripit alienam; nec separationem facit, [g 1Kb] quando suam sibi totam jungit in uno corpore creaturam. Sed quid egerit angelus audiamus: Ingressus ad eam, dicit: Ave, gratia plena, Dominus tecum. In hac voce oblatio est, oblatio muneris, [Col. 0576B] [h 1Kb] non simplex salutationis officium. Ave. Hoc est accipe gratiam. Ne trepides, ne sis sollicita de natura. Gratia plena. Quia in aliis gratia, in te tota [i 13Kb] gratiae pariter veniet plenitudo. Dominus tecum. Quid est in te Dominus? Quia ad te non visitandi studio venit, sed in te novo nascendi illabitur sacramento. Adjecit congrue: Benedicta tu in mulieribus. Quia in quibus Eva maledicta puniebat viscera, tunc in illis gaudet, honoratur, suspicitur Maria benedicta. Et facta est vere nunc mater viventium per gratiam, quae mater exstitit morientium per naturam. Quae cum audisset, turbata est in sermone ejus. Quid est quod personam videt, et de sermone turbatur? Quia venerat angelus blandus in specie, [j 1Kb] fortis in bello, mitis in habitu, in sermone terribilis, [k 1Kb] humana proferens, divina repromittens. [Col. 0576C] Unde et virginem, quam leviter visus sollicitaverat, nimium turbavit auditus; et quam missi [Col. 0577A] praesentia parum moverat, concussit toto pondere mittentis auctoritas. Et quid plura? Mox sensit in se supernum suscipi Judicem, ubi ante jam coelestem vidit et contemplata est [a 1Kb] metatorem. Quamvis enim blando motu, affectu pio, virginem sibi Deus in matrem, servam sibi verteret Dominus in parentem, turbata sunt tamen viscera, mens refugit, ipsa est tremefacta conditio, cum Deus, quem tota creatura non capit, totum se intra pectus recepit et condidit humanum. Et cogitabat, ait, Virgo quae esset ista salutatio. Advertat vestra charitas, ut diximus, consensisse Virginem salutationi, non verborum, sed rerum; et vocem fuisse non communis obsequii, sed supernae vim totam fuisse virtutis. [b 1Kb] Cogitat ergo Virgo, quia cito respondere est facilitatis humanae, cogitare vero [Col. 0577B] ponderis est maximi et judicii permaturi. Quantus sit Deus satis ignorat ille qui hujus Virginis mentem non stupet, animum non miratur: pavet coelum, tremunt angeli, creatura non sustinet, natura non sufficit, una puella sic Deum [c 1Kb] in sui pectoris capit, recipit, oblectat hospitio, ut pacem terris, coelis gloriam, salutem perditis, vitam mortuis, terrenis cum coelestibus parentelam, ipsius Dei cum carne commercium, pro ipsa domus exigat pensione, pro ipsius uteri mercede conquirat, et impleat illud prophetae: Ecce haereditas Domini, filii merces fructus ventris (Ps. CXXVI). Sed jam se concludat sermo, ut de partu Virginis, donante Deo, et indulgente tempore, gratius proloquamur.



SERMO CXLI. [Col. 0577C] De Incarnatione Christi.

Quantum secretum cubiculi sit regalis, quali reverentia, quo tremore locus habeatur, ubi ipsa principis requiescit potestas, quam nulli extraneo, immundo nemini, nulli infideli pateat illuc et [d 1Kb] permittatur accessus; quam munda, quam casta, quam fidelia, ibidem praestolentur obsequia, imperialis aulae manifestis docetur insignibus. Quis ad ipsas palatii fores vilis, quis propinquat indignus? Certe ad thalamum sponsi nisi satis proximus, nisi satis intimus, nisi bonae conscientiae, nisi laudabilis famae, nisi probabilis vitae nullus admittitur. Intra thalamum vero ipsum virginem Deus capit solam, suscipitur sola [Col. 0578A] virginitas illibata. Unde, o homo, his admonitus exemplis, aestima quis sis, quantus sis, qualis sis, et tunc demum cogita utrum possis Dominicae nativitatis penetrare secretum, utrum merearis ad illius pectoris cubiculum pervenire, ubi tota superni Regis, tota divinitatis requiescit majestas; utrum debeas humanis oculis, corporeis sensibus, conceptum virginis temerarius discussor attendere; utrum possis ipsas Dei manus operantes sanctum sibi corporis templum intra alvum genitricis audax et curiosus arbiter intueri, conspectibus tuis absconditum saeculis nudare mysterium, revelare tibi ipsis [e 1Kb] angelis invisibile sacramentum; et ita coelesti fabricae praesidere, ut deprehendas liquido tu quomodo Deus penetrale clausae carnis intraverit, quemadmodum sacri corporis [Col. 0578B] in illo venerabili utero praeter Virginis conscientiam lineamenta pinxerit, quomodo praeter concipientis sensum mansura saeculis ossa solidaverit; qualiter, praeter hominis ordinem, hominis veram produxerit formam; quemadmodum, praeter carnis sollicitudinem, totam carnis assumpserit veritatem; qua ratione, praeter naturam [f 1Kb] nostrae carnis, integram susceperit qualitatem: et si ad haec tibi liber non perpatuerit accessus, jam Deus ex carne nunc assumere non potuit, quod in principio assumpsit ex limo? Immo quia totum Deo est possibile, et tibi ne ad minima quidem operum Dei possibile est pervenire, conceptum Virginis noli discutere, sed crede; Deum voluisse nasci pie senti, quia facis injuriam si requiris; magnum Dominicae nativitatis sacramentum [Col. 0578C] fide percipe, quia ne minima quidem operum Dei assequi poteris sine fide, dicente Scriptura: Omnia opera ejus in fide (Psal. XXXII). Sed tu hic totum vis de [g 1Kb] ratione constare, ubi totum consistit ex fide, quod tamen non sine ratione subsistit, sed ratione Dei, non tua, homo. Quid tam rationabile, nisi ut Deus quidquid voluerit possit? Qui quod vult non potest, Deus non est. Quae ergo mandat Deus, [h 1Kb] exsequitur angelus, implet Spiritus, efficit virtus, Virgo credit, natura suscipit, coeli narrant, annuntiat firmamentum, ostendunt stellae, magi praedicant, pastores adorant, pecora cognoscunt, attestante propheta: Cognovit bos possessorem suum, et [i 2Kb] asinus praesepe Domini sui (Isa I). Tu homo, si non mox cum angelis, agnosce [Col. 0579A] vel tardissime cum jumentis; ne dum moraris, ipsis jumentis, quibus ante comparatus fueras, postponaris. Ecce jumenta adulantur caudis, blandiuntur auribus, linguis lambunt, et motu quo possunt auctorem suum fatentur contra naturam in tuam venisse naturam; et tu cum Judaeis discutis, carpis, qui excluserunt a diversoriis suis Dominum suum, quem jumenta suis in praesepibus susceperunt. Unde si tandem vel angelis es pium praestaturus auditum, quae ab angelo dicenda sunt, si non feliciter vel dignanter admitte: quod nos hodie differre, et sequenti referre sermone, [a 1Kb] sancti fratres, satis vobis necessarius sermo compellit.



[b 1Kb] SERMO CXLII De Annuntiatione D. Mariae Virginis.

[Col. 0579B] Audistis hodie, fratres charissimi, angelum cum muliere de hominis reparatione tractantem. Audistis agi, ut homo [c 1Kb] cursibus eisdem quibus dilapsus fuerat ad mortem, rediret ad vitam. Agit, agit cum Maria angelus de salute, quia cum Eva angelus egerat de ruina. Audistis angelum de carnis nostrae limo templum divinae majestatis arte ineffabili construentem. Audistis in terris Deum, in coelis hominem sacramento incomprehensibili collocari. Audistis inaudita ratione in uno corpore [d 1Kb] Deum hominemque misceri. Audistis fragilem nostrae carnis naturam ad portandam totam deitatis gloriam angelica exhortatione roborari. Denique ne tanto ponderi coelestis fabricae in Maria, subtilis nostri corporis arena succumberet, [e 1Kb] et in virgine totius generis humani portatura [Col. 0579C] fructum virga tenuis frangeretur, fugatura metum vox angeli mox praecessit, dicens: Ne timeas, Maria (Luc. I). Ante causam dignitas virginis annuntiatur ex nomine: nam Maria [f 1Kb] Hebraeo sermone, Latine, domina nuncupatur: vocat ergo angelus dominam, ut dominatoris genitricem trepidatio deserat servitutis, quam nasci, et vocari dominam ipsa sui germinis fecit et impetravit auctoritas. Ne timeas, Maria, invenisti enim gratiam. Verum est, quia qui invenit gratiam, nescit timere. Invenisti gratiam. Apud quem? Apud Deum. Beata quae inter homines audire sola meruit prae omnibus. Invenisti gratiam. Quantam? [Col. 0580A] quantam superius dixerat: plenam. Et vere plenam, [g 1Kb] quae largo imbre totam funderet et infunderet creaturam. Invenisti enim gratiam apud Deum. Haec cum dicit, et ipse angelus miratur, aut feminam tantum, aut omnes homines vitam meruisse per feminam: stupet angelus totum Deum venire intra virginalis uteri angustias, cui tota simul angusta est creatura. Hinc est quod [h 1Kb] remoratur angelus, hinc est quod Virginem vocat de merito, de gratia compellat, vix causam prodit audienti, sane ut sensum promoveat, vix longa trepidatione componit. Aestimate, fratres, qua reverentia, quo tremore nos tanto interesse deceat et conveniat sacramento, quando ipse angelus non sine metu metum discutit audientis. Ecce concipies in utero. Bene concipies, quod caro nescit, conditio [Col. 0580B] non habet, non admittit natura. Ecce concipies in utero. Quis ante ad fructum pervenit quam terrae laborem sentiat et sudorem? Quis ante poma carpit quam plantae suam tribuat et impendat industriam? [i 1Kb] Quis praeter viam ad ullam pervenit mansionem? Quis praeter naturam naturae suscipit incrementum? Beata ergo et vere beata Maria, quae praeter generandi curas, praeter materni doloris fastidia, tantam germinis pervenit ad gloriam. Beata, quam divinum pignus sic suo suscepit et servavit in pectore, ut illud tota corporis externa nesciret. Beata, quae quod de supernis [j 1Kb] angelo referente susceperat sic menti suae solae commisit et credidit. Intra domum Virginis negotium coeleste sic geritur, ut manentibus claustris, ipsa domus septa non sentiant. Concipies, [Col. 0580C] et paries filium. Qui ingreditur et egreditur, et introitus sui et exitus nulla vestigia relinquit, divinus habitator est, non humanus; et qui conceptu suo virginem servat, et ortu suo relinquit virginem, non terrenus homo est, sed coelestis. Nostrae ergo carnis ordo secedat; hic sibi natura nostra nil vindicet, ubi ad divinam progeniem coelestis ordo divinam instituitur in naturam. Conceptus et partus sermo audientis animum non fatiget, nec leviter sensum [k 1Kb] moveat Christiani, ubi ad coelestem progeniem [l 1Kb] virtutis Dei divina peraguntur insignia. Concipies et paries filium. Non dixit tibi, dixit tuum. Quare? Quia sanctum [Col. 0581A] vocabitur Filius Dei. Virgo te gratia matrem praestitit, non natura; genitricem te dici pietas voluit, quam non sinebat integritas; in tuo conceptu, in tuo partu crevit pudor, aucta est castitas, integritas roborata est, est [a 1Kb] solidata virginitas, omnes perseveravere virtutes. Virgo, si tibi salva sunt omnia, quid dedisti? Si virgo, quomodo mater? Si sponsa, genitrix quomodo? Ille, quo tibi aucta sunt omnia, nil minuit, Virgo. Virgo, concipitur ex te [b 1Kb] auctor tuus, tua ex te oritur origo, [c 1Kb] in tuo germine est genitor tuus, in tua carne est Deus tuus, et ipse lucem mundi [d 1Kb] per te recepit qui lucem mundo dedit. Monita ergo per angelum, Virgo, [e 1Kb] ne praesumas hunc vocare filium tuum, sed mox ut genueris, invoca salvatorem: quia virginitas non sibi parit filium, [Col. 0581B] sed parit pignus auctoris, et integritas suum gestat dominum, non alumnum, dicente angelo: Et vocabis nomen ejus Jesum, quod Salvator Latino vocabulo nuncupatur. Dixit autem Maria ad angelum, Quomodo fiet istud? Ecce Maria interrogat: et si qui interrogat, dubitat, cur solus Zacharias velut querulus percunctator incurrit? Quia pectorum cognitor non verba, sed corda pervidit; non quid dixerint, sed quid senserint, judicavit; erat enim interrogantium causa dissimilis, species perdivisa. Haec contra naturam credidit, ille dubitat pro natura; haec integrae rei ordinem quaerit, ille quae Deus jubet fieri non posse perscribit; ille impellentibus exemplis non accedit ad fidem, haec sine exemplo percurrit ad fidem; haec miratur de partu virginis, ille de conceptu disputat [Col. 0581C] conjugali. Merito ergo haec loquitur, haec Deum suo cognoscit et confitetur in corpore; ille tacet, donec Joannem quem negabat, convictus proprio redderet ex corpore. Quomodo fiet istud? Quare? Quia virum non cognosco. Mulier, quem virum quaeris? quem tu in Paradiso perdidisti? Redde virum, mulier, redde depositum Dei, redde ex te quem perdidisti per te: praetermitte naturae ordinem, recognosce ordinem Creatoris. Ille ex te assumet et faciet virum, qui in principio te fecit et assumpsit ex viro; ne quaeras virum, cesset opus hominis, quia ad reparationem hominis sufficit ars divina. Hinc est quod Deus ipse ad te venit, quia te poenituit ad hominem pervenisse [f 1Kb] . Nec jam caro ad carnem; [Col. 0582A] sed Spiritus sanctus superveniet in te. Quia quod de carne natum est, caro est; et quod de Spiritu, spiritus est (Joan. III). Qui ergo de Spiritu nascitur, sine controversia Deus est, quia Spiritus est Deus. Spiritus sanctus superveniet in te, et virtus Altissimi obumbrabit tibi. Obumbrat Dei virtus, ne portatura Deum, [g 1Kb] fragilitas humana succumbat. Et virtus Altissimi obumbrabit tibi. [h 1Kb] Aestus nostri corporis nescit quam divinae protegit umbra virtutis; nec secretum mundanae habitationis inquirit, quae se septam superni splendoris circumspicit velamento. Propterea quod nascetur ex te sanctum, vocabitur Filius Dei. Nemo hic communiter accipiat sanctum, sed illa singularitate qua clamatur in coelestibus: Sanctus, Sanctus, Sanctus, Dominus Deus Sabaoth (Isai. VI). Mittitur [Col. 0582B] autem Maria ad Elisabeth, virgo ad sterilem, infans ad anum, ut certamine pio sumant ambae, percipiant pariter, altera de novitate fidem, altera de necessitate virtutem. His auditis, respondit Maria: Ecce ancilla Domini, fiat mihi secundum verbum tuum. Quae vocatur ab angelo domina, ipsa se cognoscit et confitetur ancillam. Quia devotus animus [i 1Kb] infulis beneficiorum crescit ad obsequium: augetur ad gratiam, non ad arrogantiam prosilit, non ad superbiam pertumescit. Fiat mihi secundum verbum tuum. [j 1Kb] Quae credit verbo, merito concipit Verbum: In principio erat Verbum, et Verbum erat apud Deum, et Deus erat Verbum (Joan. I); et ad totam rem pervenit, quae secretum [k 1Kb] fidei consentit auditu. Quantum peccat haereticus, qui post causam non [Col. 0582C] credit, cum tantum hanc credidisse conspicit ante causam?



[l 1Kb] SERMO CXLIII. De eadem.

Debetur quidem vobis natalitius sermo, sed ineffabile Nativitatis Dominicae sacramentum credere magis convenit quam referre. Virgo peperit. Quod natura non habet, usus nescit, ignorat ratio, mens non capit, pavet coelum, stupet terra, creatura miratur, quomodo sermo narrabit humanus? Denique evangelista conceptum Virginis, Virginis partum sicut humano sermone pandit, ita divino claudit arcano: et hoc facit ut homo, quod credere jussus est, discutere non praesumat. Quis attingit arcanum [Col. 0583A] Dei, partum Virginis, rerum causas, saeculorum negotium, commercium divinitatis et carnis, hominem Deumque unum Deum? Evangelista sic ait: Missus est angelus Gabriel a Deo in civitatem Galilaeae cui nomen erat Nazareth, ad virginem desponsatam viro cui nomen erat Joseph, et nomen virginis Maria (Luc. I). Missus est angelus a Deo; ubi [a 1Kb] mediator est angelus, humana cesset opinio; ubi coelestis est nuntius, interpretatio terrena pellatur. Curiositas humana torpescat, ubi supernus habetur interpres. Missus est angelus a Deo. Qui audit attentius, quia a Deo missus sit, deitatis refugit perscrutari secretum. Quod per angelum Deus mandat, ille meretur scire, qui timet scire. Audi Dominum dicentem: Super quem respiciam nisi super humilem, et mansuetum, [Col. 0583B] et trementem verba mea (Isai. LXVI, juxta LXX)? Humilem, et mansuetum: quantum mansuetus est ille qui jussis obtemperat, immansuetus tantum est ille qui jussa discutit. Missus est angelus ad virginem. Quia semper est angelis cognata virginitas. In carne praeter carnem vivere non terrena vita est, sed coelestis. Et si vultis scire, angelicam gloriam acquirere majus est quam habere; esse angelum felicitatis est, virginem esse virtutis; virginitas enim hoc obtinet viribus quod habet angelus ex natura. Angelus ergo et virgo divinum agunt officium, non humanum. Ingressus, inquit, angelus ad eam dixit: Ave, gratia plena, Dominus tecum, benedicta tu inter mulieres. Ave, gratia plena, Dominus tecum: videtis quibus est virgo oppignorata muneribus. Ave, gratia plena, [Col. 0583C] Dominus tecum. Ave, hoc est accipe. Quid? Virtutes munerum, non pudoris. Ave, gratia plena. Haec est gratia quae dedit coelis gloriam, terris Deum, fidem gentibus, finem vitiis, vitae ordinem, moribus disciplinam. Hanc gratiam detulit angelus, accepit Virgo salutem saeculis redditura. Ave, gratia plena. Quia singulis gratia se est largita per partes, Mariae vero simul se totam dedit gratiae plenitudo. Omnes, inquit evangelista, de plenitudine ejus accepimus (Joan. I). Unde et David dicit: Descendit sicut pluvia in vellus (Psal. LXXI). Vellus cum sit de corpore, nescit corporis passiones; sic virginitas cum sit in carne, vitia carnis ignorat. Coelestis ergo imber virgineum in vellus placido se fudit illapsu, et tota divinitatis unda bibulo se nostrae carnis celavit in vellere, [Col. 0583D] donec per patibulum crucis expressum terris omnibus in pluviam salutis effunderet. Et sicut stillicidia stillantia super terram (Ibid.). Ut vitalibus [Col. 0584A] partita stillicidiis tempora fidei rigarent germina, non necarent. Ave, gratia plena, Dominus tecum. Missus est angelus a Deo, et quid dicit? Dominus tecum. [b 2Kb] Ergo erat cum Virgine, qui ad Virginem miserat. Praecessit nuntium suum Deus, sed a Deo non recessit: teneri locis non potest, qui omnibus habetur in locis; et totus ubique est, sine quo nihil est totum. Benedicta tu inter mulieres. Vere benedicta virgo, quae et virginitatis possidet decus, matris et pertulit dignitatem. Vere benedicta, quae et superni conceptus meruit gratiam, et sustulit integritatis coronam. Vere benedicta, quae et divini germinis suscepit gloriam, et regina totius exstitit castitatis. Vere benedicta, quae fuit major coelo, fortior terra, orbe latior; nam Deum quem mundus non capit, [Col. 0584B] sola cepit. Portavit eum qui portat orbem, genuit genitorem suum, nutrivit omnium viventium nutritorem. Sed videamus quid ait evangelista: Maria, inquit, ut vidit angelum, turbata est in sermone ejus. Turbata est caro, concussa sunt viscera, mens tremuit, tota cordis obstupuit altitudo: quia in ingressu angeli virgo sensit divinitatis ingressum. Turbabatur humani corporis templum, et carnalis domicilii movebantur angustiae, cum se in virgineo pectore tota Dei conderet magnitudo. Sed si placet, priusquam fidei Christianae penetremus arcanum, loquamur ad eos qui partum virginis, qui magnum pietatis sacramentum, qui reparationem salutis humanae referunt ad divinitatis injuriam. Venit ad virginem Deus, hoc est, ad opus suum opifex, creator ad creaturam [Col. 0584C] suam. Quando ad opificis honorem operis restauratio non redundat? Quando honor non deputatur ad gloriam, si factor facturam suam reparet? Ne amittat quis opus suum, nonne cum veterascit revocat, et cum cadit erigit, et cum destruitur in melius non reformat? Ergo quod in partu virginis agitur, non est Creatoris injuria, sed salus est creaturae. Si Deus fecit hominem, quis arguit cur refecit? et quod ex limo formasse digne creditur, quare ex carne reformasse judicatur indignum? Quid pretiosius, caro aut limus? Ergo reparationis nostrae quanto pretiosior materia, tanto major est gloria. Aut quando Deus non in utero plasmator est hominis? Audi Job: Manus tuae fecerunt et finxerunt me. Et post: Ut caseum coagulasti me: ossibus et nervis inseruisti me, vitam et [Col. 0584D] misericordiam dedisti mihi (Job. X)Et David: Tu formasti me, et posuisti super me manum tuam (Ps. CXXXVIII). Et ad Jeremiam Deus: Priusquam esses in utero, novi [Col. 0585A] te, et in vulva sanctificavi te (Jerem. I). Si ergo parentis in alvo Job lineamenta depinxit, si matris in utero David membra compegit, si Jeremiam genitricis sanctificavit in vulva, si Joannem sterilis in utero replevit Spiritu sancto, quid mirum modo, si virginis habitavit in utero, qui mulierem hominis sumpsit ex latere? Ipse hominem mulieris resumpsit ex utero, qui virginem viri formavit ex corpore; ac perinde, homo, quae tibi videntur nova, Deo habentur antiqua. Sed dicis: Quae nascendi necessitas Deo cui suppetit faciendi potestas? Quae? Ut ipsam naturam nascendo reficeret, quam fecerat operando: quia quae facta fuerat ut generaret ad vitam, ipsa generabat ad mortem. Per peccatum primi hominis natura lethale vulnus accepit, et coepit esse origo mortis, quae erat [Col. 0585B] initium vitae. Hoc ergo negotium nativitatis quod nasci compulit Christum, ut naturae curam nativitas daret auctoris, et naturae curatio esset vivificatio filiorum.



SERMO CXLIV. De eadem.

De nativitate Christi nos comperendinare sermonem altitudo rei facit, et cogit mysterii magnitudo. Virgo peperit, quis loquetur? Verbum caro factum est, quis narrabit? Si Verbum Dei infantiae dat vagitum, homo imperfectus quomodo clamabit in verbo? Quantam stella magis nocte dedit quaerentibus lucem, tantam doctoris sermo ortus Dominici praebet audientibus claritatem: ut Christum invenisse gaudeant, discurrere non praesumant, honorent muneribus infantiam, [Col. 0585C] non minorent. Sed orate, fratres, ut qui nostro sensim crevit in corpore, paulatim nostro crescere dignetur in verbo. Evangelista hodie angelum retulit sic locutum: Ne timeas, Maria, invenisti enim gratiam apud Deum (Luc. I). Ne timeas, Maria, quare? Quia invenisti gratiam. Timet non qui invenit, sed qui perdit. Invenit, invenit haec concipiendo superni germinis gratiam, quae pariendo non perdidit virginitatis insignia. Ne timeas, Maria. Quid timet, quae securitatem rerum concipit, parit gaudia saeculorum? Timor non est, ubi divinum est negotium, non humanum; ubi virtutis conscientia est, non pudoris. Quid timet, quae suscepit eum quem timent omnia quae timentur? Quid timet, [a 1Kb] cui judex causae est assertor, [Col. 0586A] integritas testis innocentiae? Ne timeas, Maria, invenisti enim gratiam apud Deum (Joan. I). Quod erat in principio apud Deum, [b 1Kb] Verbum Deum intra se virgo reperit, et factum est magnum deitatis templum, quae erat pusillum humanitatis hospitium, et quem non capiebat pusillitas humani corporis, coepit virginalis [c 1Kb] uteri magnitudo. Ecce inquit, concipies in utero. Propter reverentiam dixisse suffecerat concipies; quod exaggerat, in utero, quid est? Ut conceptus esset veritas, non figura; ut partus esset proprietas, non imago, ut sicut de Deo vero Deus verus natus est, sic de vero conceptu [d 1Kb] veritas humani corporis nasceretur. In ortu Christi, fratres, humani corporis injuria sublata est, non natura; nec est creatura deleta, sed culpa damnata. Est ergo haeresis, [Col. 0586B] quae Christum [e 1Kb] aerium corpus assumpsisse mentitur: nec habuisse carnem, [f 1Kb] sed hominem simulasse confingit. Concipies in utero, et paries filium, et vocabis nomen ejus Jesum. Quod Hebraice Jesus, Graece , hoc dicitur Latine [g 1Kb] Salvator. Merito ergo Virgini salva sunt omnia, quae omnium genuit Salvatorem. Et vocabis nomen ejus Jesum, quia in hoc nomine deitatis tota adoratur majestas: omnes qui commorantur in coelis, universi qui habitant terram, cuncti qui in profundo tenentur inferni, huic prosternuntur nomini, hoc adorant. Audi Apostolum dicentem: Ut in nomine Jesu omne genu flectatur, coelestium, terrestrium et infernorum (Phil. II, 10). Hoc nomen quod dedit caecis visum, auditum surdis, claudis cursum, sermonem mutis, vitam mortuis, totamque [Col. 0586C] diaboli potestatem de obsessis corporibus virtus hujus nominis effugavit. Et si nomen tantum est, quanta potestas? Sed quis est iste qui vocatur hoc nomine? Jam dicat angelus. Et Filius [h 1Kb] Altissimi vocabitur. Videtis quia quod concipit Virgo, non terrenum germen est, sed coeleste. Virgo peperit, sed Deus suscepit Filium. Ergo qui de hac nativitate humano modo disputat, ad omnem tendit tanti genitoris injuriam. Et dabit, inquit, ei Dominus sedem David patris sui. Hinc [i 1Kb] haereticus generat perfidiae suae nebulas, hinc sibi fingit erroris materiam. Ecce, inquit, non ego dico, sed angelus, Dabit illi Dominus Deus; numquid non major est qui dat, quam qui accipit? et qui accipit, antequam acciperet non habebat. [Col. 0587A] Sed nos ista, fratres, audiamus, non ut perfidi, sed ut fideles; et sit nobis argumentum fidei, quod illis est erroris occasio. Dabit illi Dominus Deus. Quis dat, aut cui dat? utique Deus homini dat, divinitas carni. Dabit illi Dominus Deus. Quis Deus? utique Verbum quod erat in principio semper Deus. Cui dat? quod caro factum est, et habitavit in nobis (Joan. I). Audi Apostolum dicentem: Deus erat in Christo mundum reconcilians sibi (I Cor. XV). Sibi utique non alii. Hic ergo Deus, qui in Christo erat, regnum sibi dabat in Christo, et conferebat suscepto corpori quod semper sua divinitate possederat, sicut ex ipso angeli probatur eloquio. Dabit illi Dominus Deus sedem David patris sui. Vides, quia quando accipit, David filius dicitur; quando dat, Dei Filius nuncupatur, [Col. 0587B] ipse dixit: Omnia quae habet Pater, mea sunt (Joan. XVI). Et quae necessitas accipiendi, ubi est habendi potestas? Ait, omnia quae habet Pater, mea sunt. Quis accipit quae sua sunt? Aut in gratia dantis est, si accipientis est quod donatur? Fatemur quia accepit, sed iste qui natus est, qui suscepit carnem, qui suscepit infantiam, qui cunabula pertulit, qui suscepit aetates, qui laborem sustinuit, qui famem sensit, qui sitim passus est, qui [a 1Kb] tot injuriarum genera non refugit, qui ascendit crucem, qui subiit mortem, qui intravit sepulcrum: haeretice, huic quod accepit ascribe. At putas quod honorem a Deo dedignatur accipere, qui ab hominibus tantas accepit injurias? Aut existimas quod conferri sibi regnum a patre fastidit, qui ab inimicis poenas, mortemque suscepit? [Col. 0587C] Haeretice, quod est injuriae, quod infantiae, quod aetatis, quod temporis, quod dati, quod accepti, quod minorationis, quod mortis, si intellexeris non esse divinitatis, sed corporis, tu nullam Filio irrogabis injuriam, nullam tu facies in Trinitate distantiam. Sed revertamur ad nos, et quae sunt nostra jam loquamur. Dabit illi, inquit, Dominus Deus sedem David patris sui, et regnabit in domo Jacob in aeternum, et regni ejus non erit finis. Qui in coelo semper consedit Patri, nunc sedem David accepit in terra: qui regnabit sibi semper, modo nobis in [b 1Kb] domo Jacob regnum sortitus est aeternum. Gaudeamus, fratres, quia qui sibi regnavit regnaturus est nobis; gaudeamus, quia venit regnaturus in terra, ut nos cum illo regnare possimus in coelo. Audi Apostolum: Si compatimur, et conregnabimus (II Tim. II). Nobis natus [Col. 0587D] est, nobis utique regnum venit donaturus, ipso promittente, cum dicit: Venite, benedicti Patris mei, percipite regnum, quod vobis paratum est ab origine mundi (Matth. XXV). Vobis dixit, non mihi. Venit, ut sit nobiscum semper, ut nostris sit semper in oculis, qui [Col. 0588A] nunc tantum nostris habetur in cordibus. Veniet, ut quibus est gloria de regno, sit de familiaritate fiducia. Et regni ejus non erit finis. Qui ejus adventum credis, gaude, quia regnum sine fine promisit, ubi est [c 1Kb] sine successore militia, ubi sunt perpetuae dignitates. Sed quid est quod permansura non ambiunt qui ambiunt transitura? Quid est? Quid est quod caducos honores auro comparant, et nolunt gratis accipere sempiternos? Fratres, hic parantur officia, hic decernuntur loca, hic honores designantur, hic qui non de Evangelii fide acceperit codicillos, ibi aeternarum infulas non habebit dignitatum. Ergo si delectat militia, si volumus semper militare, arripiamus arma Christi, vigilemus, sobrii simus, vincamus diabolum, prosternamus vitia, ut possimus [d 1Kb] accipere praemia [Col. 0588B] pariter et coronas ab ipso Domino nostro Jesu Christo, qui cum Deo Patre regnat nunc et semper, et per omnia saecula saeculorum. Amen.



[e 1Kb] SERMO CXLV. De generatione Christi, et de Joseph Mariam dimittere volente.

Audituri estis hodie, fratres, quemadmodum nobis beatus evangelista generationis Christi retulit sacramentum. Christi, inquit, generatio sic erat: Cum esset desponsata mater ejus Maria Joseph, antequam convenirent, inventa est in utero habens de Spiritu sancto; Joseph autem vir ejus cum esset justus, et nollet eam traducere, voluit occulte dimittere eam (Matth. I). Et quomodo justus, qui conceptum sponsae duxit non discutere? Suspecti non exquirit causam pudoris, [Col. 0588C] conjugii famam non vindicat, sed [f 1Kb] requirit? Voluit occulte dimittere eam. Hoc pio magis videtur convenire quam justo; sed humano judicio, non divino. Penes Deum neque pietas sine justitia est, neque sine pietate justitia; coelesti sensu sine bonitate aequitas, sine aequitate bonitas non habetur. Virtutes si separatae fuerint, dilabuntur; aequitas sine bonitate saevitia est, et justitia sine pietate crudelitas. [g 1Kb] Joseph ergo merito justus, quia pius; et pius, quia justus. Denique dum pietatem cogitat, crudelitate caruit; dum causam temperat, judicium custodivit; dum vindictam differt, crimen evasit; dum refugit accusatorem, fugit sententiam. Aestuabat animus sanctus negotii novitate perculsus, stabat sponsa praegnans sed virgo; stabat plena pignore, sed non vacua pudore; stabat de conceptu sollicita, sed de integritate [Col. 0588D] secura; stabat vestita materno munere, sed non honore virginitatis exclusa. Sponsus quid faceret ad ista? Accusaret de crimine? Sed erat ipse innocentiae testis. Culpam diceret? Sed erat ipse custos pudoris. [h 1Kb] Urgeret adulterium? Sed erat ipse virginitatis assertor. [Col. 0589A] Quid faceret ad ista? Cogitat dimittere, quia non poterat vel foris prodere, vel intus quod evenerat continere. Cogitat dimittere, et dicit Deo totum, quia quod homini diceret non habebat. Et nos, fratres, quoties res turbat, fallit species, facit color negotii interna nescire, declinemus judicium, subtrahamus vindictam, sententiam fugiamus, dicamus Deo totum, ne dum facile innocentum forte gestimus in poenam, ipsi nobis noxiam sententiam proferamus, dicente Domino: In quo judicio judicaveritis, judicabitur de vobis (Matth. VII). Certe si nos tacuerimus, clamabit Deus, respondebit angelus, qui Joseph, ne innocentiam desereret, sic praevenit: Joseph, inquit, fili David, noli timere accipere Mariam conjugem tuam; quod enim in ea natum est, de Spiritu sancto est. Pariet [Col. 0589B] autem filium, et vocabis nomen ejus Jesum; ipse enim salvum faciet populum suum a peccatis eorum. Joseph fili David. Videtis, fratres, in persona genus vocari, videtis [a 1Kb] in uno totam prosapiam nuncupari, videtis in Joseph seriem Davidici stemmatis [b 1Kb] jam citari. Joseph fili David. [c 1Kb] Vicesima octava generatione natus, quomodo David filius dicitur, nisi quia generis aperitur arcanum, fides promissionis impletur, superna conceptio coelestis partus virginea jam signatur in carne? Joseph fili David. Tali voce ad David prolata fuerat promissio Dei Patris: Juravit Dominus David veritatem, et non frustrabitur eum: de fructu ventris tui ponam super sedem tuam (Psal. CXXXI). Quod factum quidem tali gloriatur in cantico: Dixit Dominus Domino meo, Sede a dextris meis (Psal. CIX). De [Col. 0589C] fructu ventris tui, bene fructus ventris tui, bene de utero, quia coelestis hospes, supernus habitator sic in uteri descendit hospitium, ut corporis claustra nesciret; sic de habitaculo ventris exiit, ut virginalis janua non pateret, et impleretur illud quod cantatur in Cantico Canticorum: Hortus clausus, soror mea sponsa; hortus clausus, fons signatus (Cant. IV). Joseph fili David, noli timere. Sponsae causas sponsus ne [Col. 0590A] timeat admonetur; et vere pius animus dum compatitur, plus pavescit. Joseph fili David, noli timere. Ne cum de conscientia securus sis, de sacramenti cognitione succumbas. Joseph fili David, noli timere. Quam vides virtus est ista, non crimen; hic non humanus lapsus est, sed est divinus illapsus; hic praemium est, non reatus; hic incrementum coeli est, non corporis detrimentum; hic non est proditio personae, judicis est secretum; hic palma cognitoris est, non supplicii poena; hic hominis furtum non est, thesaurus est Dei; hic non est mortis causa, sed vitae. Et ideo noli timere quia quae vitam parturit, non meretur [d 1Kb] occidi. Joseph fili David, noli timere Mariam conjugem tuam accipere. Sponsam vocari conjugem legis est hoc divinae: sicut ergo manente virginitate mater est, ita [Col. 0590B] [e 2Kb] conjux dicitur pudore permanente. Joseph fili David, noli timere accipere Mariam conjugem tuam; quod enim in ea natum est, de Spiritu sancto est. Veniant, audiant, qui requirunt quis sit quem Maria genuit. Quod in ea natum est, de Spiritu sancto est. Veniant, audiant, qui Graeco turbine [f 59Kb] Latinam nubilare nisi sunt puritatem, , , ut tollerent, blasphemantes. Quod in ea natum est, de Spiritu sancto est. Et quod de Spiritu sancto natum est, spiritus est, quia Deus spiritus est (Joan. III et IV). Quid ergo requiris quis est qui de Spiritu sancto natus est, cum tibi quia Deus est, Deus ipse respondeat? cum te Joannes increpet, qui dicit: In principio erat Verbum, et Verbum erat apud Deum, et Deus erat Verbum, et Verbum Deus caro factum est, et habitavit [Col. 0590C] in nobis, et vidimus gloriam ejus (Joan. I). Joannes vidit gloriam, respicit infidelis injuriam. Quod in ea natum est, de Spiritu sancto est. Et vidimus gloriam ejus. Cujus ejus? qui natus est de Spiritu sancto, ejus qui Verbum caro factum est, et habitavit in nobis. Quod in ea natum est de Spiritu sancto est. Virgo concepit, sed de Spiritu; virgo [g 1Kb] parturiit, sed eum quem praedixit Isaias: Ecce virgo in utero accipiet, et pariet [Col. 0591A] filium, et vocabunt nomen ejus Emmanuel, quod interpretatur Nobiscum Deus (Isa. VII, Matth. I). Nobiscum Deus, cum illis homo. Et maledictus homo, qui spem ponit in homine (Jerem. VII). Audiant qui requirunt quis est qui natus est de Maria? Paries filium, inquit angelus, et vocabis nomen ejus Jesum. Quare Jesum? Apostolus dicit: Ut in nomine Jesu omne genu flectatur, coelestium, terrestrium, et infernorum (Phil. II); et tu quis sit Jesus, dolosus cognitor nunc requiris? Omnis jam lingua confitetur quia Dominus Jesus in gloria est Dei Patris; et tu adhuc inquiris quis est Jesus? Paries filium, et vocabis nomen ejus Jesum; ipse enim salvum faciet populum suum. Non alterius salvum faciet. Unde? A peccatis eorum. Esse Deum, qui peccata donat, si Christianis non credis, crede [Col. 0591B] infidelissime vel Judaeis dicentibus: Cum sis homo, facis teipsum Deum (Joan. X). Quis potest peccata dimittere, nisi solus Deus (Marc. II)? Illi eum negabant Deum, qui eum peccata dimittere non credebant; tu ab eo peccata dimitti credis, et Deum dubitas confiteri? Verbum caro factum est, [a 1Kb] ut hominis caro promoveretur in gloriam Dei, non ut Deus in carnis verteretur injuriam, sicut dicit Apostolus: Qui se jungit Domino, unus spiritus est (II Cor. VI). Et quomodo non quando se jungit Deus homini, unus est Deus? [b 1Kb] Humanae leges intra triginta annos litigiosas omnes interimunt quaestiones, et Christus [c 1Kb] circa quingentos annos nativitatis suae causas praestat, ortus sui lites patitur, status sui sustinet quaestiones? Haeretice, desine judicare judicem tuum, et [Col. 0591C] adora in coelis Deum, quem Deum magus adoravit in terris (Matth. II).



[d 1Kb] SERMO CXLVI. De eadem, ac Joseph sponso, et sponsa matre.

Quoties transcursis anni metis dies Dominicae Nativitatis adventat, et virginei partus fulgor toto orbe diffunditur flammeo corusco, [e 1Kb] voluntatis, non pavoris est quod tacemus. Quae mens in ipso ortu divini regis objicere se praesumat? Solis radii cum erumpunt, visus hebetatur humanus; radiante Deo, quomodo non totus animorum sauciatur aspectus? Reparatis ergo sensibus novi luminis post stuporem, tempus est quo jam nos visa Christi generatione per carnem ipsius etiam divinitatis contemplemur arcana. Christi, inquit evangelista, generatio sic erat (Matth. I). Fratres, [Col. 0591D] si volumus intelligere quae dicuntur, divina [Col. 0592A] verba modis non pensemus humanis; seponendus est humanus sensus ubi totum quod dicitur est divinum. Sic Christus quod nascitur non est consuetudo, sed signum; non est natura, sed virtus; non ordo est, sed potestas; et est coeleste miraculum, ratio non humana. Hic mundana scientia quid capiet? hic carnis intelligentia quid requiret? Christi, inquit, generatio sic erut. Non dixit, Sic facta est, sed Sic erat, quia Christi generatio erat apud Patrem, quando generabatur ex matre. Quod erat, semper erat; quod factum est, hoc reddebatur: erat Deus, reddebatur homo; ex utero nos suscepit ille, qui nos plasmaverat [f 1Kb] ex luto. Cum desponsata esset mater ejus Maria. Suffecerat dixisse, cum desponsata esset Maria. Quid sibi vult sponsa mater? si mater, non sponsa; si sponsa, non adhuc [Col. 0592B] mater. Cum desponsata esset Maria mater ejus. Virginitate sponsa, fecunditate mater; mater viri nescia, partus conscia. Aut quomodo non ante conceptum mater, quae post partum virgo mater? Aut genitrix quando non, quae saeculorum generavit auctorem, principium dedit rebus? [g 1Kb] Natura virgo mater semper, sic semper noverca corruptio. Est ergo muneris virginalis ut regeneret per Deum virgo quod per Deum virgo generavit: Deus et integritas est coeleste consortium, virginitas juncta Christo copula est perfecta virtutis. Quod Virgo concipit, est honor Spiritus, non onus est carnis; quod parturit Virgo, secretum est Dei, non est ministerium conjugale; quod nascitur Christus, divinae majestatis est, non est imbecillitatis humanae: est gloria deitatis tota, ub [Col. 0592C] nulla carnis sentitur injuria. Cum esset desponsata mater ejus Maria Joseph, antequam convenirent, inventa est in utero habens de Spiritu sancto. Quid est quod ad sponsam, et non ad liberam coelestis innocentiae destinatur arcanum? Quid est quod sic zelo sponsi, sponsae periculum comparatur? Quid est quod virtus tanta putatur crimen, salus certa discrimen? Quid est, quod inter innocentes taliter laborat pudor, verecundia succumbit, fatigatur castitas, sauciatur fides, exstat accusatio, urget causa, facultas tota excusatione aufertur? Quis excusat sponsam, quam conceptus accusat? Aut quid proficiet defensor externus, quando facti testis internus assistit? Quid tenemus, fratres? Non apices, non litterae, non syllabae, non verbum, non nomina, non personae in [Col. 0592D] Evangelio divinis vacua sunt figuris. Sponsa quaeritur, [Col. 0593A] ut jam tunc Ecclesia Christi sponsa signetur, juxta illud Oseae prophetae: Sponsabo te mihi in justitia et judicio, et in misericordia et miserationibus, et desponsabo te mihi in fide (Osee II). Hinc Joannes ait: Qui habet sponsam, sponsus est (Joan. III). Et B. Paulus: Sponsavi vos uni viro virginem castam exhibere Christo (II Cor. XI). Vere sponsa, quae virginali partu novam Christi regignit infantiam. Procurator Joseph sponsus, ut iste in illo Joseph Christi figuram impleat passionis; Joseph prophetalibus somniis incurrit zelum, Christus propheticis visionibus suscepit invidiam; Joseph missus in lacum mortis, vivus emergit a lacu, Christus mortis sepulcro datus, vivus remeat a sepulcro. Joseph venumdatus est, pretio taxatus est Christus, Joseph transducitur in Aegyptum, [Col. 0593B] ad Aegyptum fugatur Christus; Joseph esurientibus populis panem copiose ministrat, Christus coeli pane manentes orbe toto exsaturat nationes. Sic lucet cur Joseph iste coelestis sponsi typum praetulerit, portaverit imaginem, ambulaverit in figuram. Maria mater vocatur, et quando non Maria mater? Congregationes, inquit, aquarum appellavit Maria (Gen. I). Nonne haec exeuntem populum de Aegypto concepit uno utero ut emergeret coelestis in novam creaturam renata progenies juxta illud apostoli: Patres nostri omnes sub nube fuerunt, et omnes mare transierunt, et omnes in Moyse baptizati sunt in nube et in mari (I Cor. X). Et ut semper Maria humanae praevia sit salutis, populum quem unda generatrix emisit in lucem, ipsa jure praecessit in cantico. Maria, [Col. 0593C] inquit, soror Aaron sumens tympanum in manu sua, dixit: Cantemus Domino, gloriose enim honorificatus est (Exod. XV). Nomen hoc [a 1Kb] prophetiae germanum est, hoc renascentibus salutare, hoc virginitatis insigne, hoc pudicitiae decus, hoc indicium castitatis, hoc Dei sacrificium, hoc hospitalitatis virtus, hoc collegium sanctitatis; merito ergo matris Christi nomen est hoc maternum. Diximus quare mater sponsa, quare Joseph sponsus, quare Mariae maternum nomen, ut totum circa ortum Christi fuisse mysticum panderemus: nunc quare sponsa quaesita sit ad partum Christi, aliis prodamus ex causis. Praedixerat Isaias et virginem parere Deum coeli (Isai. VII), regem terrae, orbis Dominum, reparatorem mundi, mortificatorem mortis, redditorem vitae, perpetuitatis [Col. 0593D] auctorem: hoc quam esset mundanis triste, terribile regibus, pavendum Judaeis, ipse Dominicae nativitatis probavit eventus. Namque ubi natum Christum nuntiantibus magis audivit Judaea, Herodes didicit, mox perdere Judaei, herodes occidere molitus est Christum (Matth. II); et dum successorem sibi timent, omnium perdere conati sunt salvatorem. Denique quia ipsum invenire nequierunt, delent patriam, lac miscent sanguini, coaevos ejus parricidali furore collidunt; laniant innocentiae socios, quia culpae participes invenire non poterant quos punirent. Et si jam nato Christo haec faciunt, concepto [Col. 0594A] Christo tanta feritas quid fecisset? Hinc est quod providetur sponsus, providetur maritalis species, ut celet miraculum, ut tegat signum, ut velet Virginis partum, ut crimini non det locum, ut furentis insidias sic eludat. Christus quamvis morti deditus, in utero si fuisset exstinctus, mors praeceps quod nostrae saluti venerat, abstulisset. Et quia locus iste multa nobis conferre poterit si dicatur, praelibasse nos hodie, fratres, Dominicum sufficiat sacramentum.



SERMO CXLVII. De Incarnationis sacramento.

Dominum Christum, fratres, quae res fecerit terreni corporis inire commercium, intrare humanae carnis angustias, habitare virginalis uteri mansionem, [Col. 0594B] quia ante hac audire coepimus, hodie plenius audiamus. Vos mihi vita, vos mihi salus, vos mihi gloria: et ideo non patior nescire vos [b 1Kb] quod Deus mihi dederit scire. Deum scivit evangelista cum dicit: Deum nemo vidit umquam (Joan. I). Ergo Deum quem sciebat, agnoscebat, sentiebat: quia videre non poterat creatura, ferebatur servitute dura, triste exhibebat obsequium pro invisibili majestate; obsederat pavor omnia; timor solverat universa; cuncta concusserat terror; in coelo divinus splendor prostraverat angelos; in terra tonitrua et fulmina corda mortalium quassabant. Sic minus pavor amorem dominantis exclusit; angelos fugavit ad terras; homines traxit ad idola; mundum vanis erroribus occupavit: fecit omnes Creatorem fugere, colere creaturas. Amare [Col. 0594C] non potest, qui satis timet: hinc est quod mundus perire maluit quam timere; pavore mors ipsa levior. Denique Cain ubi parricidali coepit terrore vexari, mortem petit, requiem credit si periret (Gen. IV). Et quid dicam Cain? Elias ille ubi sensit toto se timore aspergi, repetebat quam fugerat mortem, melius existimans morti succumbere quam timori (III Reg. XIX). Petrus quoque Dominicae virtutis timore turbatus, Christum ut a se discederet, supplicabat: Discede, inquit, a me, quia homo peccator sum (Luc. V). Hoc dicebat, quia quidquid erat amoris et fidei, pondus pavoris exstinxerat; sic timor nisi amore fuerit temperatus, quamvis devotam servitutem efficit contumacem. Videns ergo Deus mundum labefactari timore, continuo agit ut cum amore revocet, invitet [Col. 0594D] gratia, charitate teneat, et constringat affectu. Hinc est quod inveteratam malis terram abluit ulciscente diluvio, et Noe novi saeculi vocat parentem, blando sermone compellat, dat familiarem fiduciam, pie de praesentibus instruit, consolatur per gratiam de futuris; et jam non jussis, sed participato labore una in arca claudit totius saeculi partum, ut societatis amor, timorem servitutis auferret, et servaretur amore communi quod fuerat communi labore salvatum (Gen. VII). Hinc est quod Abraham vocat de gentibus, auget nomine, patrem fidei facit, comitatur via, inter exteros servat, ditat rebus, honorat triumphis, promissis [Col. 0595A] oppignorat, eripit injuriis, hospitalitate blanditur, mirificat germine desperato; ut tot repleius bonis, tanta divinae illectus dulcedine charitatis, Deum diligere disceret, non timere; amando colere, non pavendo (Gen. XII). Hinc est quod Jacob fugientem solatur in somnis, redeuntem pro certamine provocat, luctatoris constringit amplexu; ut amaret patrem certaminis, non timeret (Gen. XXVIII). Hinc est quod Moysen patria voce vocat, paterna alloquitur charitate, ut sit plebis suae liberator invitat (Exod. III). Et quid plura? Deum facit, dedit eum in Deum Pharaonis; Deum facit, munit signis, armat virtutibus, jussis bella expugnat, militem ipso verbo vincere tribuit, praeceptis triumphare concedit atque per omnes virtutum coronas ad amicitiam suam promovet, [Col. 0595B] coelestis regni praestat esse participem, et ut ipse sit legislator indulget, totum tamen ut amaret accepit: denique tantum esset Dei amore succensus, ut ipse ardenter diligeret, et alios ut diligerent sic moneret: Diliges Dominum Deum tuum ex toto corde tuo, ex tota anima tua, et ex tota virtute tua (Deut. VI). Quidquid est cordis, quidquid mentis, quidquid virtutis humanae, ita Dei amore voluit possideri, ut hominis mundanus non haberet quid violaret affectus. Sed per haec quae memoravimus, ubi humana corda flamma divinae charitatis accendit, et humanis sensibus amoris Dei tota se fundit ebrietas, saucia mente coeperunt Deum carnalibus velle oculis intueri. Deum quem mundus non capit, angustus quomodo capere poterat humanus aspectus? Quid erit, quid debeat, [Col. 0595C] quid possit, non respicit jus amoris. Amor ignorat judicium, ratione caret, modum nescit. Amor non accipit de impossibilitate solatium, non recipit de difficultate remedium. Amor nisi ad desiderata pervaserit, necat amantem; et ideo vadit quo ducitur, non quo debeat. Amor parit desiderium, gliscit ardore, ardor ad inconcessa pertendit. Et quid plura? Amor quod amat non potest non videre: hinc est quod omnes sancti omnia quae meruerant parva duxerunt, si Dominum non viderent. Et revera, fratres, quomodo pro beneficiis reddet obsequium, si beneficiorum non videat largitorem? Aut quomodo credit a Deo se amari, cujus non meretur aspectum? Hinc est quod amor qui cupit videre Deum, et si non habet judicium, habet tamen studium pietatis. Hinc est quod [Col. 0595D] Moyses audet dicere: Si inveni gratiam coram te, ostende mihi faciem tuam (Exod. XXXIII). Hinc est quod alius dicit: Ostende faciem tuam (Psal. LXXIX). Denique et ipsi gentiles ob hoc simulacra finxerunt, ut in ipsis erroribus oculis cernerent quod colebant. Sciens ergo Deus visendi se desiderio cruciari, lassarique mortales, unde se visibilem faceret hoc elegit, quod esset et terrenis magnum, et non minimum supernis. Nam quod in terra a Deo sibi simile factum [Col. 0596A] est, in coelo non poterat honorificum non haberi? Faciamus, inquit, hominem ad imaginem, et similitudinem nostram (Gen. I). Perfecta devotio hoc debet imagini, quod debet et regi. Si de coelo sumpsisset angelum, nihilominus invisibilis haberetur: si de terra minus homine, et divinitatis esset injuria, et dejecisset hominem, non levasset. Nemo ergo, charissimi, Dei credat injuriam, si Deus ad homines per hominem venit, et assumpsit ex nobis, ut videretur a nobis qui vivit et regnat Deus nunc, et [a 1Kb] per omnia saecula saeculorum. Amen.



SERMO CXLVIII. De eodem.

Hodie, fratres, hesternum debemus redhibere sermonem, hodie Dominicae nativitatis laetitiam debemus [Col. 0596B] iterare: quando concipit Virgo, virgo parit, manet virgo, non est consuetudo, sed signum; non est ratio, sed [b 1Kb] virtus; auctor est, non natura; non est commune, sed solum; divinum est, non humanum. Cesset ergo inanis philosophiae labor, nasci Christum non fuit necessitas, sed potestas; fuit honor, injuria non fuit; sacramentum pietatis fuit, deitatis non fuit detrimentum; fuit reparatio salutis humanae, imminutio substantiae non fuit hoc divinae. Qui non nascendo ex intacto limo fecit hominem, nascendo ipse hominem de corpore fecit intacto; manus quae in nostrum plasma lutum dignanter assumpsit, ad reparationem nostram dignanter assumpsit et carnem. Ergo quod Creator in creatura sua, quod Deus invenitur in carne, creaturae honor est, non est Creatoris injuria. [Col. 0596C] Sed hoc contumeliam credit, qui credit lutum pretiosius esse quam carnem. Fortasse poenitet de luti injuria in honorem carnis, in hominis gloriam se mutatum? Homo, quare tibi tam vilis es, qui tam pretiosus es Deo? Quare sic honoratus a Deo teipsum taliter inhonoras? Quare quaeris unde factus sis, et ad quid factus sis non requiris? Nonne tota ista quam vides tibi facta est mundi domus? Tibi infusa lux circumfusas removet tenebras, tibi est temperata nox, tibi dimensus est dies: tibi coelum, solis, lunae, stellarum vario fulgore radiatum est; tibi terra floribus, nemoribus, fructibus est depicta; tibi creata est in aere, campis, in aqua speciosa continens mirabilis animantium multitudo, ne gaudium novi saeculi tristis solitudo confunderet. Hinc est quod fecit te esse de [Col. 0596D] terra, ut esses tu dominus terrenorum, et esses ipsis in ipsius substantiae communione communis: nec tamen te terrenum terrestribus sic aequavit, ut non etiam coelestibus animatum te coelitus exaequaret: et ut esset tibi cum Deo ratio communis, corpus commune cum jumentis, dedit tibi animam de coelo, dedit tibi corpus de terra, ut in te nexa coeli terraeque concordia servaretur. Adhuc tamen quid adjiciat ad honorem tuum tuus Creator excogitat: in te imaginem [Col. 0597A] suam ponit (Gen. I), ut terris invisibilem conditorem visibilis imago praesentem poneret, et in terrenis dedit tibi vices suas, ut non [a 1Kb] fraudaretur Domini vicario mundi tam larga possessio. Et si ista ita sunt, quare modo putatur injuria, quando Deus quod per se fecit in te, in se clementer excepit, et in homine se vere videri voluit, in quo ante imaginario voluit se videri; deditque ut [b 1Kb] proprietas esset ipse, qui ante ut similitudo esset acceperat? Concepit virgo, virgo peperit, non te conceptus turbet, partus te non confundat auditus, quando virginitas quidquid est humani pudoris excusat. Aut quae ibi verecundiae laesio, ubi init deitas eum amica sibi semper integritate consortium; ubi est interpres angelus, fides pronuba, desponsatio castitas, donatio virtus, [Col. 0597B] judex conscientia, causa Deus, conceptus integritas, virginitas partus, virgo mater? Nemo ergo judicet humano modo quod divino geritur sacramento, nemo [c 1Kb] mysterium coeleste discutiat ratione terrena, nemo ex usu tractet novitatis arcanum, nemo quod singulare est metiatur exemplo, nemo contumeliam de pietate componat, nemo periculum subeat de salute. Certe qui scire desiderat altiora, recurrat ad legem, per legem legis scientiam quaerat, auctoris factum auctoritate cognoscat auctoris. Lex refert (Gen. II) quod Deus hominem propriam creavit ad vitam, quod homini terram jussit proferre fructus spontanea servitute; quod bestias, pecudes, armenta, humanae jussit potestati subjacere, non arti, ut homo laboris nescius, doloris ignarus, beatus delicias possideret. [Col. 0597C] Sed omnia haec ne haberet homo, angelus, qui inter primos habebatur, invidit, maluitque in diabolum commutari, ne hominem plenum gloria [d 1Kb] sic videret. Denique hoc livore succensus aggreditur dolis feminam, virginemque ut vetitum degustaret pomum inducit: inducta virgo inducit virginem mox maritum, ac dejecit vitae statum, mortis cibum, peccati pabulum, dum ministrat; et ipsa fit totius materia ruinae, quae facta fuerat ad solatium singulare. Hinc peccatum primum, hinc origo mortis, hinc labor, hinc dolor, hinc gemitus, hinc amara [e 1Kb] propagata est nostrae conditio servitutis. Namque homo ante dominus omnium, in omnium dejectus est servitutem, et timet omnes qui timebatur ab omnibus; et vix arte valet, qui potestate regnabat. Hinc est, fratres, hinc est, quod Christi [Col. 0597D] talis est ordo nascentis: ad virginem diabolus venerat, venit angelus ad Mariam; ut quod malus dejecerat angelus, bonus angelus allevaret. Perfidiam suasit ille, hic fidem: suasori credidit illa, ista credit auctori. Nascitur Christus, ut nascendo corruptam [Col. 0598A] redintegret naturam; infantiam suscepit ille, patitur nutrimenta, percurrit aetates, ut unam perfectam, manentem, quam ipse fecerat, instauraret aetatem: portat hominem, ne jam cadere homo possit; quem terrenum fecerat, fecit esse coelestem; animatum humano spiritu, spiritum vivificat in divinum: et sic eum totum tollit in Deum, ut in eo quod peccati, quod mortis, quod laboris, quod doloris, quod terrae est, nil relinquat, praestante Domino nostro Jesu Christo, qui cum Patre vivit, et regnat in unitate Spiritus sancti Deus, nunc, et semper, et per immortalia saecula saeculorum. Amen.



[f 1Kb] SERMO CXLIX. De Nativitate Christi et pace Christianorum.

In adventu Domini et Salvatoris nostri, atque in [Col. 0598B] praesentia ejus corporali angeli ducentes choros coelestes, evangelizabant pastoribus, dicentes: Annuntio vobis gaudium magnum, quod erit omni populo (Luc. II). Ab ipsis ergo sanctis angelis etiam nos mutuati vocem, annuntiamus vobis gaudium magnum. Hodie enim Ecclesia in pace est, et haeretici in ira; hodie Ecclesiae navis in portu est, et haereticorum furor jactatur in fluctibus; hodie, fratres, pastores Ecclesiae in securitate, et haeretici in perturbatione sunt; hodie oves Domini in tuto, et lupi insaniunt; hodie vinea Domini in abundantia, et operarii iniquitatis in indigentia; hodie populus Christi, charissimi, exaltatus est, et inimici veritatis humiliati sunt; hodie, dilectissimi, Christus in laetitia, et diabolus in luctu; hodie angeli in exsultatione, et daemones in confusione. Et quid [Col. 0598C] plura dicere? Hodie Christus qui est rex pacis, cum sua pace procedens fugavit omne dissidium, dissensiones depulit, discordiam perturbavit, et sicut coelum splendor solis, ita Ecclesiam fulgore pacis illuminat. Quia natus est vobis hodie, ait, Salvator mundi. O quam desiderabile nomen pacis, quam religionis Christianae stabile fundamentum, et altaris Dominici coelestis ornatus! Et quid dignum possumus de pace proloqui? Pax nomen est ipsius Christi, sicut et Apostolus dicit: Quia Christus est pax nostra, qui fecit utraque unum (Ephes. II): quae non sententiis, neque fide, sed invidia diaboli dissidebant. Verum sicut procedente rege, et plateae mundantur, et omnis civitas diversis floribus et ornatibus coronatur, ut nihil sit, quod minus dignum vultui regis appareat; ita et [Col. 0598D] nunc, procedente Christo rege pacis, omne quod triste est auferatur a medio; et illucescente veritate, fugetur mendacium, fugiat discordia, resplendeat concordia. Et sicut frequenter fieri videmus, ubi regum, vel fratrum tabulae depinguntur, ut inter utrosque [Col. 0599A] unanimitatis declarentur insignia, artifex pictor femineo habitu post tergum utriusque [a 1Kb] concordiam statuit, quae brachiis suis utrumque complectens indicet, quod hi qui videntur corporibus separati, sententiis et voluntate conveniant; ita nunc pax Domini media assistens, et utrumque nostrum gremio palpante connectens, discreta corpora in unum convenire animum ulnis jungentibus docet, in quo sine dubio completur sermo propheticus, qui ait: Et erit consilium pacificum inter utrosque (Zach. VI). Et hesterno quidem [b 1Kb] pater noster communis Evangelico pacis sermone praefatus est, hodie vero nos verba pacis expromimus; ipse nos hesternos resupinis manibus in verbo pacis excepit, et nos hodie dilatato pectore ulnisque patentibus ad eum cum muneribus [Col. 0599B] pacis occurrimus. Jam bella destructa sunt. Omnia pulchritudo pacis obtinuit, nunc in luctu est diabolus, et in lamentatione omnis daemonum turma; nunc in coelestibus laetitia, et in angelis exsultatio, quibus specialius familiaris est pax: hanc enim etiam coelestes admirantur virtutes, apud quas fons ejus habetur perennis: ex quo etiam terreni, guttis quibusdam exinde distillantibus, irrorantur. Et ideo etiam si in terris pax laudatur a sanctis, laudis ejus splendor redundat in coelum: laudant eam coelestes angeli, et dicunt: Gloria in altissimis Deo, et in terra pax hominibus bonae voluntatis. Videtis, fratres, quomodo coelestes omnes, et terrestres invicem sibi munera pacis mittunt, coelestes angeli pacem terris annuntiant, sancti in terris Christum, qui est pax nostra, collaudant [Col. 0599C] in coelestibus positum, et mysticis choris conclamant: Hosanna in excelsis. Dicamus ergo et nos cum angelis: Gloria in altissimis Deo, qui humiliavit diabolum, et exaltavit Christum suum; gloria in altissimis Deo, qui discordiam fugavit, et pacem statuit. Videte, fratres, vocem angelicam exsultantem. Gloria in excelsis Deo, et in terra pax. Dico enim vobis artem diaboli, cujus neque vos ignoratis astutias. Vidit Satanas firmitatem fidei stabilitatemque, vidit eam pietate dogmatum septam, vidit eam operum bonorum fructibus abundantem; et ideo pro omnibus ad insaniam venit, et rabie furoris exarsit, ut inscinderet concordiam, ut convelleret charitatem, ut disrumperet pacem, sed pax semper sit nobiscum.



SERMO CL. De fuga Christi in Aegyptum.

Si conceptum Virginis, Virginis partum sermo non aperit, sensus non recipit, non capit mens humana, Deum fugisse ut hominem quis loquatur? Apparuit, inquit, Angelus Domini in somnis Joseph, dicens: Accipe puerum et matrem ejus, et fuge in Aegyptum (Matth. II). Si pietatis esse diximus, quod [Col. 0600A] natus est Christus, Christus quod fugisse legitur, quid dicemus? Forte sicut natum diximus, ut repararet naturam, dicamus quod ut fugaces revocaret aufugit. Et revera si, ut revocet errantem ovem, in montibus ipse errat, quomodo ipse non fugit fugientes populos ut reducat? Accipe puerum et matrem ejus, et fuge in Aegyptum. Quid est quod sic coelestis causa tractatur, ut sensus [c 1Kb] confundatur humanus, lassetur animus, laboret intelligentia, hebetetur auditus, fides nutet, spes titubet, credulitas ipsa succumbat? Accipe puerum et matrem ejus, et fuge in Aegyptum. Persequente homine, Deus fugit; saeviente terra, coelum trepidat; et volitante pulvere, pavore turbantur angeli, et pavor patris filio fugiente monstratur. Accipe puerum et matrem ejus, et fuge in Aegyptum. David [Col. 0600B] persequente Saul, ad Judaeam confugit, recepit vicinia (I Reg. XXI et XXII); domus unius viduae Eliae sufficit ad latebras (I Reg. XVII). Christo fugiente locus deest, provincia deficit, non subvenit patria. Dum migrat, non vicinae gentes, non finitimae sufficiunt regiones: sed [d 1Kb] Aegypti tristem locum, extorrem habitu, lingua, moribus barbarum [e 1Kb] procurat exsilium. Accipe puerum et matrem ejus, et fuge in Aegyptum. Si rerum refugium fugit, auxilium latescit omnium; si formidat fortitudo cunctorum, si se universorum defensio non defensat, quare humana notatur fuga, arguitur trepidatio, formido culpatur? Quare vocatur in crimen Petrus qui negat, Joannes qui expavescit et fugit, discipuli omnes, quia deserunt per pavorem (Matth. XXVI, Marc. XIV)? Et ista, fratres, esto [Col. 0600C] facta sint, quare litteris mandantur, quare referuntur in libris, quare recitantur saeculis, quare quotidianis lectionibus innotescunt, quare omnes panduntur in gentes? Numquid ut divinum timorem lingua, locus, aetas, tempus, universa cognoscant? Sicut enim cum virtutes leguntur, animos erigunt ad profectum, ita deponunt animos cum recitantur infirma. Quid sibi vult ergo evangelista, quod haec scribit ad memoriam sempiternam? Devoti militis est regis sui tacere fugam, referre constantiam, virtutes loqui, timores silere, aperire fortia, infirma reticere, adversa delere, praedicare victorias, quo et hostium frangere ausus possit, et sociorum excitare virtutem. Evangelista igitur referendo talia, videtur excitasse haereticorum latratus, defensionem fidelibus sustulisse. [Col. 0600D] Tolle, ait, puerum et matrem ejus, et fuge in Aegyptum. Mandatur fuga, non profectio; imponitur necessitas, non voluntas: indicit angelus latentem peregrinationem, non liberum commeatum; ut via, quae est per se molesta, semper esset molestior per timorem. Ergo ob quam causam haec nobis scripta sint, jam tempus est ut quaeramus. Tolle puerum et matrem ejus, et fuge in Aegyptum. Bellicosus quod in bello [Col. 0601A] fugit artis est, non timoris; Deus quando fugit hominem, sacramenti est, non pavoris: potens quando se subducit infirmo, insequentem non pavet, sed foris producit; vult enim in aperto vincere, qui publicam referre cupit ex hoste victoriam; occultum se non patitur inire conflictum, qui mandare suum saeculis vult triumphum. Secreta victoria, virtusque latens exemplum posteris non relinquunt. Hinc est, quod Christus fugit, ut cedat tempori, non Herodi: neque enim mortem fugit, qui venerat de hoste reportare victoriam; neque humanas insidias expavescit, qui totas venerat diabolicae fraudis aperire versutias; neque tunc timuit, quando infans, et secundum hominem timere nescivit, et secundum Deum potuit non timere. Christus, fratres, si mactatus [Col. 0601B] in illo grege lactentium tunc fuisset, mors ei casus fuerat, non voluntas; non virtus fuerat, sed infirmitas; necessitas fuerat, non potestas; et innocentiae fuisset praemium, majestatis gloria non fuisset. Certe ubi esset, quod a Deo dictum est: Non coques agnum in lacte matris suae (Exod. XIII et XXXIV)? Futurum est, inquit, ut Herodes quaerat puerum. Herodes quaerebat, sed quaerebat diabolus per Herodem, qui videbat sibi magos, quos habebat in [a 2Kb] erroribus suis principes, aufugisse. Christus si vinctus pannis, si sub matris uberibus occupatus, si tacens lingua, si latens opere, si gressu nullus, diaboli signiferos, hoc est magos in duces fidelissimos commutavit, perfectae aetatis Christus quid posset facere diabolus jam videbat: et ideo movebat Judaeos, instigabat [Col. 0601C] Herodem, ut Christi suspectam sibi praeveniret infantiam, ut futura virtutis ejus anticiparet insignia, ut peremptorium sibi nobis [b 1Kb] victoriosissimum vexillum crucis callidus machinator [c 1Kb] auferret. Sentiebat diabolus, sentiebat quod Christus doctrinis, virtutibus, vitam mox repararet, et mundum totum, qui adhuc vagiens, ipsum quod erat mundani verticis, occuparet, juxta illud prophetae: Priusquam sciat puer vocare patrem aut matrem, accipiet et virtutem Damasci, et spolia Samariae (Isai. VIII). Et ut, ipsis probantibus Judaeis, cum dicunt: Videtis, quia nihil proficimus, ecce mundus totus post ipsum vadit (Joan. XII), Christus se in carne venturum, ascensurum per aetatum gradus, annuntiaturum gloriam coelestis regni, praedicaturum fidei doctrinam, et imperio verbi solo [Col. 0601D] fugaturum daemones, daturum caecis visum, claudis [Col. 0602A] cursum, mutis verbum, auditum surdis, peccatoribus [d 1Kb] remissionem, mortuis vitam, per legem promiserat, et per prophetas. Unde haec Christus impleturus [e 1Kb] vir, infans mortem distulit, non fugit. Denique fugam ejus non de periculi metu, sed de prophetiae venisse mysterio evangelista asserit, sic dicendo: Accipe puerum et matrem ejus, et fuge in Aegyptum. Et post: Ut impleretur quod dictum est a Domino per prophetam dicentem: Ex Aegypto vocavi filium meum (Oseae XI). Christus ergo fugit, ut staret legis veritas, prophetiae fides, Psalmistae testimonium, dicente ipso Domino: Necesse erat impleri omnia quae scripta sunt in lege Moysi, et prophetis, et psalmis de me (Luc. XXIV). Christus fugit, nobis, non sibi; Christus fugit, ut dispensanda temporibus sacramenta servaret. [Col. 0602B] Christus fugit, ut futuris virtutibus subveniret, et perfidis materiam tolleret excusandi, et credituris fidei fiduciam largiretur, quia in persecutione melius est fugere, quam negare. Denique Petrus, quia fugere noluit, abnegavit (Marc. XIV); Joannes ne abnegaret, aufugit.



SERMO CLI De eadem.

Hodierna lectio movit corda, concussit viscera, stupefecit auditum. Ecce, inquit, angelus Domini apparuit Joseph in somnis, dicens: Surge, accipe puerum, et matrem ejus, et fuge in Aegyptum (Matth. II). Cui nascenti virginitas non resistit, non obviat ratio, non contradicit natura, quae potestas, quae vis, quod discrimen praevalet, ut compellatur ad fugam? Accipe puerum [Col. 0602C] et matrem ejus, et fuge in Aegyptum. Reverentius diceret, Vade in Aegyptum, ut esset profectio, non fuga; voluntas, non necessitas; judicium, non metus; humanum saltem, si non divinum: at nunc mandatur fuga, mandatur coelitus, mandatur per angelum, ut videatur coelum timor ante tenuisse quam terram. Accipe puerum et matrem ejus, et fuge in Aegyptum. In Aegyptum fuge a tuis ad extraneos, ad sacrilegos a sanctis; a templo tuo ad daemonum fana, ad [f 1Kb] idolorum patriam a regione sanctorum. Sic Judaeae non sufficit latitudo, sic angustatur saeculi diffusa possessio, non capit secretum templi. Sacerdotum turba non suscipit, non abscondit numerositas investigabilis cognatorum, ut ad deitatis latebras profana Aegyptus conducatur: sic res urget, si non vacat intueri [Col. 0602D] verecundiam virginis, laborem matris, sexus [Col. 0603A] pudorem, periculum in Joseph, longinquitatis fatigationem, exitium totius domus, et, quod his durius, Judaeos peregrinaturos in gentibus, quibus nec ipsa est communio, immo est profundum legis [a 1Kb] transgressione naufragium. O quam durum est peregrinatio etiam inter cives fratresque! sapit quid sit sua domus, qui sentit alienam: et ubi est illud: Domine, refugium factus es nobis (Psal. LXXXIX)? Et, Deus noster refugium et virtus (Psal. XLV)? Si refugium fugit, si timet virtus, si praesidium migrat, quae vita, quae spes, quae securitas, quod munimen? Eliae contra insidias liberi regis, vidua una sufficit (III Reg. XVII); Christo contra Herodis captivi minas Judaea tota non sufficit. Elias missos ad se coelesti igne consumit (IV Reg. I), Christus sola fuga fit salvus. Hucusque fugae [Col. 0603B] Christi querimonias exaggerasse sufficiat. Fratres, quod fugit Christus, fuit mysterii, non timoris; fuit liberatio, non periculum Creatoris; divinae virtutis fuit, non fuit fragilitatis humanae; non fugit propter auctoris mortem, sed fugit propter saeculi vitam. Nam qui mori venerat, quare fugeret mortem? Christus totam causam nostrae salutis occideret, si se parvulum permisisset occidi. Christus venerat, ut quos praeceptis docuerat, firmaret exemplis, et ipse faceret quae facienda mandaverat; et visu probaret possibilia, quae impossibilia videbantur auditu. Venerat ut mundo notitiam suae deitatis infunderet, et humani generis ignorantiam auferret. Venerat ut pigra mortalium corda ad fidem virtutibus excitaret. Venerat diabolum publico superare conflictu; ut [b 1Kb] ab omnibus [Col. 0603C] et divino vinceretur jussu, et humano presterneretur exemplo. Venerat praesentiae suae promissa persolvere, ut quibus scire se dederat, concederet se videre. Venerat ut veniret Judaeus de contemptu legis. Venerat introducere ad fidem gentes. Venerat eligere apostolos doctores orbis, eosque coelestibus implere doctrinis, munire virtutibus, armare signis, ut signis edomarent feros, sanarent virtutibus infirmos, doctrinis dociles edocerent: et ad summum, venerat mortem perdere moriendo, penetrando inferna dissolvere, resurgendo sepulcra reserare; ascendendo ad coelos coelestibus donare terrenos. Omnia haec utique periissent nobis, si Christus, cum esset in cunabulis, non fugisset. Sed, auditor, dicas, Cum posset aliter, quare tantis, quare talibus se summisit [Col. 0603D] injuriis? Quare? Primum, quia neque sine homine [Col. 0604A] poterat salvari homo, neque sine humanis injuriis injuriae humanae poterant amputari: causam suam facit, qui [c 1Kb] alteri vult cavere; qui non compatitur, amputare non potest passiones. Christus nos in se suscepit, ut se daret nobis; pertulit passiones nostras, ut nostras tolleret passiones. Hinc est quod Christus fugit, ut nostras fugas in persecutionibus temperaret. Martyr comprehensus debet tenere constantiam, non comprehensus debet fugere persequentem, ut et persecutori indulgeat resipiscendi tempus, et sibi tempus non auferat supplicandi, dicente Domino: Si vos persecuti fuerint in hac civitate, fugite in aliam (Matth. X). Persecutorem qui provocat, facit; corrigit qui declinat. Fugere debemus ergo, provocare non debemus, si salvari persecutores nostros [Col. 0604B] volumus, pro quibus praeceptum est nos orare. Orate, inquit, pro persequentibus vos (Matth. V). Orandum est, fugiendum est, ut et ille qui per ignorantiam furit, sanetur; et ille qui patitur de patientia palmam subeat, non subeat de temeritate discrimen. Fratres [d 1Kb] si Saulum martyres non fugissent, Paulum martyremque non fecissent. Hoc faciendum docuit Christus, hoc nobis reliquit exemplum; ut fugiente Domino, fugere indignum non putet servus. Et alia est causa quod fugit Christus, quod infans tempus suae distulit passionis, quod crucem supra tricesimum annum vitae corporalis ascendit; ut qui ad vitam perfectum hominem fecerat, perfectam repararet in vitam; et qualem terris dederat, talem redderet coelo. Et quod ad Aegyptum fugit, [e 1Kb] aliam procedit ad [Col. 0604C] causam. Fugit ad Aegyptum, ut perfidiam Judaeorum [f 1Kb] per fidem gentium castigaret: nam Dominum suum quem Judaea fugaverat, Aegyptus obsequenter accepit, ut Ecclesiam Synagogae, Judaeis gentes anteponendas in fide suam panderet per figuram.



[g 1Kb] SERMO CLII. De infantium nece.

Zelus quo tendat, quo prosiliat livor, invidia quo feratur Herodiana hodie patefecit immanitas: quae dum temporalis regni aemulatur angustias, aeterni regis ortum molitur exstinguere, sicut ait evangelista: Tunc Herodes videns quia illusus esset a magis, iratus est valde: et mittens occidit omnes pueros qui erant in Bethlehem et in omnibus finibus ejus (Matth. II). Videns quia illusus esset a magis. Dolet impietas [Col. 0604D] se illusam, dilatam se crudelitas furit, fremit dolositas [Col. 0605A] se deceptam, et in se fraus reversa colliditur. Herodes stridet cadens ipse in laqueum quem tetendit: hinc iniquitatem quam condiderat evaginat: de fide perfidiae sumit arma; terreno quaerit furore, quem natum coelitus non credit; ad sinus matrum militum cogit castra, inter ubera arcem pietatis oppugnat, in teneris uberibus ferrum durat, lac fundit antequam sanguinem, dat ante mortem sentire quam vitam, tenebras ingerit intrantibus lucem. Sic ait magister mali, minister doli, irae artifex, inventor sceleris, impietatis auctor, pietatis praedo, inimicus innocentiae, hostis naturae, malus omnibus, suis pejor, pessimus sibi: quem Christus, non ut evaderet, sed ne videret, aufugit. In altum tendens, cadit ab alto; coelum pulsans, intrat profundum; in se vadit, qui vadit [Col. 0605B] in Deum; se occidit, qui vitam conatur [a 1Kb] occidere, [b 1Kb] quia capi non potest perditione salus, occisione vita, aeternitas fine. O ambitio quam caeca semper! O quam semper praesumptio pessima! O quam perdit concessa, qui inconcessa captat! Herodes obsidens terrenum regnum, impugnat coeleste; terrenis inhians, irruit in divina, ipsamque pietatem tota impietate insectatur. Audierat natum regem, quaesierat ubi, quando, unde; et ad quid: ast qualiter debuerat non quaesivit, quia apud illum erat peccandi [c 1Kb] amor, amor innocentiae non manebat. [d 1Kb] Destinatus ad scelus, ad piaculum promptus, paratus ad crimen, causas innocentiae non requirit, jus abrogat, confundit fas nefasque, cui nequitia est sodalis, cui odiosa est aequitas, iniquitas semper est amica, qui caedibus [Col. 0605C] vivit, qui se munit sanguine, qui crudelitatem sectatur, cui de timore stat totum, de amore nil constat. Herodes tunc caecus sic Christum gladiis quaerit, investigat cruore, crudelitate rimatur, successorem timens, incessit in auctorem; peremit innocentes, volens innocentiam deperire. Rector populi, morum custos, disciplinae censor, justitiae indagator, aequitatis defensor, servator innocentiae, ampliator populi, innocentis causam facit innocentium crimen, munus [e 1Kb] vaticinatorum vertit in poenam, auctoris ortum orientum mandat occasum, negotium salvantis salvandorum jubet esse discrimen. Judex audientes vocat, interrogat loquentes, negantes arguit, urget reos, percellit noxios, conscios corripit, [f 1Kb] addit complices, sententiae dat detectos. Infantes quid? Quorum lingua [Col. 0605D] tacuit, oculi nil viderunt, nil audierunt aures, manus [Col. 0606A] nil fecerunt, et quibus actus nullus est, unde culpa? [g 1Kb] Sumpserunt mortem qui vivere nescierunt, non tempus [h 1Kb] profuit, non excusavit aetas, silentium non defendit, quibus apud Herodem solum quod nati sunt, hoc fuit crimen. Et revera, quomodo non redderent naturae creditum, a quibus causa exigebatur auctoris? Infelix homo, qui sibi ad accusationem paravit omnia, ad excusandum spatium non reliquit, sed totum paravit ad poenam! Quis excusabit, quem pulsat innocentia, infantia impetit, lac ut sanguis accusat? Hoc contra Herodem. At Christus futurorum praescius, conscius secretorum, cogitationum judex, mentium perscrutator, quare deseruit quos sciebat quaerendos esse propter se, et propter se noverat occidendos? Natus rex, et rex coelestis quare neglexit [Col. 0606B] milites innocentiae suae, coaetaneum sibi quare contempsit [i 1Kb] exercitum, quare cunabulis suis deputatas excubias sic reliquit, ut regem solum quaesiturus hostis totum grassaretur in militem? Fratres, Christus non despexit suos milites, sed provexit, quibus dedit ante triumphare quam vivere, quos fecit capere sine concertatione victoriam: quos donavit coronis antequam membris: quos voluit virtutibus vitia praeterire, ante coelum possidere quam terram, nec ante humanis inserere quam divinis. Praemisit ergo Christus suos milites, non amisit; recepit suas acies, non reliquit. Beati, quos [j 1Kb] martyrio natos vidimus esse, non saeculo. Beati, qui labores in requiem, in refrigerium dolores, moerores in gaudium commutarunt. Vivunt, vivunt, qui vere vivunt, qui pro Christo merentur [Col. 0606C] occidi. Beati ventres qui portaverunt tales, beata ubera quae se talibus infuderunt, beatae lacrymae quae pro talibus fusae flentibus gratiam baptismatis contulerunt. Nam diverso modo, dono uno, in lacrymis suis matres, et suo filii sanguine baptizantur. In martyrio filiorum passae sunt inatres; nam gladius filiorum pertransiens membra ad matrum corda pervenit, et necesse est ut sint praemii consortes, quae fuerunt sociae passionis. Arridebat parvulus occisori, gladio adjocabatur infantulus, nutricis loco attendebat lactans percussoris horrorem, nescia lucis aetas moritura gaudebat, infans filius omnem hominem non ut hostem respicit, sed parentem. Matres tulerunt quidquid et angoris exstitit, et doloris, et ideo non carebunt martyrii gaudio, martyrii lacrymas quae fuderunt. [Col. 0606D] Hoc loco attendat auditor, attendat, ut intelligat [Col. 0607A] martyrium non constare per meritum, sed venire per gratiam. In parvulis quae voluntas, quod arbitrium, ubi captiva fuit et ipsa natura? De martyrio ergo debemus totum Deo, nil nobis. Vincere diabolum, corpus tradere, contemnere viscera, tormenta expendere, lassare tortorem, capere de injuriis gloriam, de morte vitam, non est virtutis humanae, muneris est divini. Ad martyrium qui sua virtute currit, per Christum non pervenit ad coronam: sed ipse nos coeleste perducat ad pabulum, qui nostro dignatus est jacere in stabulo, Jesus Christus Nazarenus Dominus noster, qui vivit et regnat in saecula saeculorum. Amen.



SERMO CLIII. De eadem.

[Col. 0607B] Fratres, humani sensus non est virginei partus aperire mysterium: quod natura non habet, auctoris est, non naturae; est opus superni spiritus, quod sentire non potest caro; ubi non est humanitatis indicium, ibi deitatis est signum, dicente propheta: Ipse Dominus Deus dabit vobis signum. Ecce virgo in utero accipiet (Isa. VII). Ubi nil est terreni usus, est ibi coelestis ordinis totum; quod de mundo non est, mundano intellectui non potest subjacere. Conceptus qui virginem servat, partus virginem [a 1Kb] qui relinquit, divinum est quod generat, non humanum; Deus graditur, ubi vestigium nullatenus humani transitus invenitur; consuetudo deficit, miracula cum geruntur; consuetudines non respiciunt signa, singularitas non admittit exemplum, sicut hodierna pandit lectio, quae [Col. 0607C] divina narrat praelia parvulorum. Coorta regi cohors sua, magis praemori quam commori tota gestit: Christo dicati milites coeperunt ante militare quam vivere, ante pugnare quam ludere, fundere ante sanguinem quam lactis ubera peroptare: ardentes animae moras corporis non tulerunt, a gremio ad furentes hostium cuneos pervolantes, anticipant virtutibus blandimenta, vulneribus oscula, unguenta ferro, ut coelum possint ante inhabitare quam terram, praemia spiritus ante portare quam carnem, ante referre triumphos Deo quam perferre hominum nutrimenta. Vere, vere, fratres, isti sunt gratiae martyres, confitentur tacentes, nescientes pugnant, vincunt inscii, moriuntur inconscii, [Col. 0608A] ignari tollunt palmas, coronas rapiunt ignorantes. Ergo sicut virginitas corruptionis nescia contulit honorem matri, sic infantia passionis ignara martyrii palmas rapuit et coronas. Sed quid dicemus quod rex ipse qui stare debuit, fugit solus, et fugit monente Patre? Fugere istud est amoris intimi, non timoris [b 1Kb] ignavi. Si stetisset Christus, haberet eos synagoga filios, hos Ecclesia martyres non haberet.



SERMO CLIV. In D. Stephanum protomartyrem.

Sicut dominum praediorum [c 1Kb] limitibus affixi tituli proloquuntur, ita nomina ipsa saepe sanctorum merita indicant, testantur insignia. Ita Abraham, quod fide credidit, nominis adjectione monstravit, quando [Col. 0608B] ex Abram Abraham divinitus nuncupatur: ut dilatandus genere, nomine ante dilataretur, dicente Domino: Et non vocabitur amplius nomen tuum Abram, sed [d 1Kb] Abraham erit nomen tuum, quia patrem multarum gentium posui te (Gen. XVII). Sic conjux sancta ejus cum de sterili fit fecunda, ex Sarai [e 1Kb] vocitata est Sarah, ut et ipsa ante crescat nomine quam crescat pignore; et quia [f 1Kb] permittente Domino risum edidit si vetula conciperet exarata jam rugis, si pareret desperata jam fecunditas, si sterilitas jam penes senectutis extrema praegnans fieret, risum mox quod genuit, nuncupavit; et hoc aptavit in nomine, quod sensu passa est cum rideret: Et vocavit nomen ejus Isaac, quod interpretatur risus (Gen. XXI). Sic Jacob, qui in utero coepit ante luctari quam vivere, [Col. 0608C] ante viribus superare quam membris, etiam inter viscera materna ipsa supplantatoris est vocabulum consecutus, eo quod antequam nasceretur noscitur divinitus reprobatum supplantasse germanum (Gen. XXV). Et quia longum est ire per singula, sicut Petrus a petra nomen adeptus est, quia primus meruit Ecclesiam fidei firmitate fundare; ita Stephanus [g 1Kb] vocatus est a corona, quia primus meruit pro Christi nomine subire conflictum, primus meruit sanguine militum Christi [h 1Kb] martyrium dedicare. Petrus apostolici [i 1Kb] chori vetustum teneat principatum, aperiat intrantibus regnum coelorum, reos potestate vinciat, poenitentes clementer absolvat; Stephanus est martyrum [Col. 0609A] primus, Stephanus purpuratum [a 1Kb] ducat exercitum, qui pro Domini sui [b 1Kb] adhuc calente sanguine sanguinem suum avidus bellator effundit. Et quia cruore proprio tinctam sibi ipse purpuram conquisivit, merito a rege suo consecutus est post coronam, qui jam cum nasceretur nomen sortitus est a corona: vere quem praescivit et praedestinavit, ipsum nunc martyrii primum vocavit ad gloriam.



[c 2Kb] SERMO CLV. De kalendis Januarii, quae varia gentium superstitione polluebantur.

Ubi nostram Christus pie natus est ad salutem, mox diabolus divinae bonitati numerosa genuit et perniciosa portenta, ut ridiculum de religione componeret, in sacrilegium verteret sanctitatem, de honore Dei Deo pararet injuriam. Hinc est, fratres, [Col. 0609B] hinc est quod [d 1Kb] hodie gentiles deos suos foeditatibus exquisitis, excogitato dedecore, et ipsa turpitudine turpiores [e 1Kb] videndos trahunt, distrahunt, [f 1Kb] pertrahunt, quos faciunt non videndos. Quae vanitas, qualis dementia, quanta caecitas, fateri deos, et eos ludibriis infelicibus infamare! Irrisores sunt, cultores non sunt, qui deos quos venerantur illudunt; injuriis afficiunt, non honorant, qui deos a quibus se formatos existimant, sic deformant, confundunt, non glorificant, qui eos de ipsa confusione componunt. Vere sicut ait Apostolus, Quia non probaverunt Deum habere in notitia, tradidit illos Deus in reprobum sensum, ut faciant ea quae non conveniunt (Rom. I): quando eis quibus humana abrogant, dant divina, quando [Col. 0610A] eos judicant dignos coelo, quando ipsos faciunt terra ipsa non dignos, vere dati sunt in reprobum sensum; et [g 1Kb] non est hoc judicii humani, est hoc sapientiae Dei, ut ipsi sint injuriarum Dei vindices, qui injuriae probantur auctores. Quae ira, quae ultio, sic in Deum de idolis exsequeretur offensam, ut eos quos vetustas aris, incenso, victimis, gemmis, auro deos esse mentita est, posteritas turpi cultu homines fuisse turpissimos judicaret, et eorum vitam, mores, actus, ipsis eorum signaret in vultibus, ac doceret tales fugiendos esse potius quam colendos! Defleamus, fratres, et eos qui talia sunt secuti, et nos evasisse talia coelitus gaudeamus. Quorum formant adulteria in simulacris, quorum fornicationes imaginibus mandant, quorum [h 1Kb] titulant incesta picturis, quorum crudelitates commendant libris, quorum parricidia tradunt [Col. 0610B] saeculis, quorum impietates personant tragoediis, quorum obscena ludunt, hos qua dementia deos crederent, nisi quia criminum desiderio, amore scelerum possidentur, [i 1Kb] deos exoptant habere criminosos? Qui peccare cupit, peccatorum colit et veneratur auctores. Hinc est quod se Veneri adulter inseruit; hinc est quod se Marti crudelis addicit. [j 1Kb] Haec diximus, fratres, ut proderemus causam: quare gentiles hodie faciant deos suos talia committere, quae sustinemus, et faciant tales qui videntibus et horrori sint et pudori; faciant ut eos aliquando et ipsi qui faciunt horreant et relinquant, et Christiani glorientur a talibus se liberatos esse per Christum: si modo non eorum ex spectaculis polluantur, si eorum non inquinent [Col. 0611A] thura tactu, si hujusmodi fugiant de assensione discrimen, quia factis semper est aequalis assensus, Apostolo probante, cum dicit: Non solum qui faciunt ea, sed etiam qui consentiunt facientibus (Rom. I). Et si tanta est de assensione damnatio, quis satis lugeat eos qui [a 1Kb] simulacra faciunt semetipsos? Nonne isti amiserunt imaginem Dei, similitudinem perdiderunt, Christi exuti sunt indumentum, qui se simulacrorum formis sacrilegis formaverunt? Sed dicit aliquis, Non sunt haec sacrilegiorum studia, vota sunt haec jocorum; et hoc esse novitatis laetitiam, non vetustatis errorem; esse hoc anni principium, non gentilitatis offensam. Erras, homo, non sunt haec ludicra, sunt crimina. Quis de impietate ludit, de sacrilegio quis jocatur, piaculum quis dicit risum? [Col. 0611B] Satis se decipit, qui sic sentit; tyrannus est, tyranni habitum qui praesumit. Qui se deum facit, Deo vero contradictor existit; imaginem Dei portare noluit, qui idoli voluerit portare personam; qui jocari voluerit cum diabolo, non poterit gaudere cum Christo. Nemo cum serpente securus ludit, nemo cum diabolo jocatur impune. Si quae sunt ergo viscera pietatis in nobis, si quae est in nobis contemplatio humanitatis, si quae nos habet fraternae salutis affectio, abstrahamus eos qui sic ad perditionem currunt, rapiuntur ad mortem, trahuntur ad tartara, festini sunt in gehennam. Abstrahat ergo pater filium, servum dominus, parens parentem, civem civis, homo hominem, Christianus omnes qui se bestiis compararunt, exaequarunt jumentis, [b 1Kb] aptaverunt pecudibus, daemonibus [Col. 0611C] formaverunt. Et ille qui liberat, invenit praemium; qui negligit, acquirit offensam. Beatus qui suae vitae custos est, et provisor est salutis alienae.



SERMO CLVI. De Epiphania et magis.

Quoties salutaribus succis contra lethales morbos antidotum temperat peritia praecauta medicorum, si praeter artem, praeter medicinam, praeter tempus, accipere praesumat aegrotus, sit periculi causa, quod provisum est ad salutem; sic Dei verbum, si praeter magisterium, praeter doctrinam, praeter dogma fidei, scire temerarius praesumat auditor, quod est vitae materia, fit perditionis occasio. [c 1Kb] Quaerendum est, fratres, ne per audiendi imperitiam, quod ad profectum [Col. 0611D] nobis divinitus scriptum est, ad animarum veniat [Col. 0612A] detrimentum. Putasne [d 1Kb] Chaldaeos siderum scrutatores, errantes per astra magos, coeli negotia in tenebris noctium perquirentes, nascendi, moriendi causas, stellarum cursibus ascribentes, bona, malave hominum de arbitrio luminarium firmantes, evangelista hodie ortum Christi absconditum saeculis stella duce docuit invenisse? Absit. Sic sentit mundus, sic gentiles intelligunt, sic facit species lectionis: caeterum sermo evangelicus non humana loquitur, sed divina; non usitata, sed nova; non arte fallentia, sed veritate subnixa; non oculis alludentia, sed cordibus infixa; non conjecturis nutantia, sed auctoritate firmata; a Deo venientia, non a fato; non collecta numeris, sed virtutibus acquisita. Cum natus esset Jesus, inquit, in Bethlehem Judae, in diebus Herodis regis, ecce [Col. 0612B] magi ab Oriente venerunt Hierosolymam, dicentes: Ubi est qui natus est Rex Judaeorum? Vidimus stellam ejus in Oriente, et venimus adorare eum (Matth. II). Cum nascitur Jesus, oritur origo rerum, generatur largitor generis, nascitur auctor naturae, ut repararet naturam, genus redderet, originem recrearet. Adam primus homo, pater generis, origo generationis, naturae bonum, libertatem generis et germinis vitam sic perdidit, dum deliquit, ut malum naturae, servitutem generis, germinis mortem successio lamentanda portaret. Hinc est quod Christus nascendo naturam reddidit, sustulit moriendo mortem, vitam revocat dum resurgit: et qui homini animam dederat de coelo, inde hominem fecit et carne constare, ne terrena labes coelestem sensum rursum carnis demergat in lapsum, [Col. 0612C] dicente Apostolo: Primus homo de terra, terrenus; secundus homo de coelo, coelestis: qualis terrenus, tales et terreni; et qualis coelestis, tales et coelestes (I Cor. XV). Et Joannes evangelista: Omnis, qui ex Deo natus est, non peccat, sed generatio Dei servat illum (Joan. V). Hinc est ergo quod nascitur Christus, ut jacentes in terreno germine coelestem tolleret ad naturam. Cum natus esset Jesus in Bethlehem Judae. Bethlehem, fratres, Hebraice domus panis vocatur. His ergo vocabulis Judae signatur domus, genus vocatur, ut promissionis fides, ut prophetiae veritas impleatur, dicente Jacob: Juda, te laudabunt fratres tui, manus tuae supra dorsum inimicorum tuorum, adorabunt te filii patris tui (Gen. XLIX, juxta LXX). Et post: Non deficiet princeps ex Juda, nec dux ex femoribus ejus, [Col. 0612D] donec veniat cui reposita sunt, et ipse erit exspectatio [Col. 0613A] gentium. Unde et David, Juda rex meus (Psal. LIX). Cum natus esset Jesus in Bethlehem Judae in diebus Herodis regis. Quid est, quod [a 1Kb] tempore regis nefandi Deus descendit ad terras? miscetur divinitas carni? fit terreno corpori coeleste commercium? Quid est? et quando non verus rex expulsurus tyrannum, vindicaturus patriam, instauraturus orbem, libertatem redditurus adventat? Herodes [b 1Kb] refuga gentis Judaicae invasit regnum, libertatem sustulit, profanavit sancta, confudit ordinem; quidquid disciplinae, quidquid cultus est, abolevit; merito ergo genti sanctae, quia humana desunt, divina succurrunt, et adest Deus ipsi, cui homo non erat qui adesset. Sic iterum Christus veniet, ut Antichristus subruat, liberetur orbis, paradisi patria reddatur, mundi perpetuetur libertas, [Col. 0613B] saeculi servitus tota tollatur. Ecce magi ab Oriente venerunt. Ab Oriente ad Orientem veniunt magi, ut susciperet venientes ipse qui jusserat ut venirent: quando enim Deum magus, nisi Deo jubente perquireret? quando regem coeli nisi revelante Deo [c 1Kb] astrologus invenisset? quando unum Deum sine Deo Chaldaeus adoraret in terra, qui in coelo [d 1Kb] diis totidem quot sideribus serviebat? Plus coeleste de magis quam de stella signum est, quod Judaeae regem, quod legis auctorem magus scit, nescit Judaeus; Chaldaea defert, non defert Judaea; Hierosolyma aversatur et refugit; Syria sequitur et adorat. Ecce magi ab Oriente venerunt, dicentes: Ubi est qui natus est rex Judaeorum? Vidimus stellam ejus. Et quid tamen est quod videtur? Vere sicut dixit Apostolus: Cum esset dives, pauper [Col. 0613C] factus est (II Cor. VIII); cum esset in deitate sua dives, nostra fit pauper in carne; et habere coepit stellam unam, totam qui fecit, habet et continet creaturam. Vidimus stellam ejus. Aliquando videt magus illum qui habet stellam, non habetur a stella; nec ipse agitur cursu stellae, sed ipse stellae agit cursum, cujus per coelum sic cursum dirigit, sic moderatur incessum, sic viam temperat, [e 1Kb] ut magorum serviat et mittatur ad gressum. Nam ambulante mago, stella ambulat: sedente mago, stat stella; mago dormiente, excubat stella: sic sentit magus, ut quibus viandi par conditio est, par sit necessitas serviendi; et stellam jam non Deum credit, sed judicat esse conservam, quam cernit taliter suis obsequiis mancipatam. Ubi est qui natus est rex Judaeorum? Vidimus stellam ejus [Col. 0613D] in oriente, et venimus adorare eum. Dicendo, ubi est qui natus est rex Judaeorum, non interrogant, sed [Col. 0614A] insultant: quando scientes interrogant nescientes, [f 1Kb] non ipsi ignorant, sed negligentes arguunt, increpant desides, malos produnt, contumaces verberant, servos Domino non occurrisse accusant. Nam quid ab hominibus quaerunt, qui per Deum noverant quod quaerebant? Ut quid illis ad hoc humanae demonstrationis officium, quibus ad hoc coeli sidera serviebant? Quo illis lucerna templi, quibus coeli sidus mirabile perlucebat? Ubi est qui natus est rex Judaeorum? Hoc est dicere: Cur rex Judaeorum in praesepe jacet, et non decumbit in templo? Cur non fulget in purpura, sed squalet in pannis? Cur latet in specu, et manifestus in sanctuario non habetur? Receperunt jumenta in praesepi, quem in domo sua recipere vos sprevistis. Agnovit, sicut scriptum est, bos possessorem suum, et [Col. 0614B] asinus praesepe domini sui (Isai. I); tu autem, Israel, tuum Dominum non quaesisti. Vidimus stellam ejus. Apparuit stella non volens, sed jussa; non coeli nutu, sed Divinitatis impulsu; non lege siderum, sed novitate signorum; non coeli climate, sed virtute nascentis; non ab arte, sed a Deo; non astrologi scientia, sed praescientia Conditoris; non arithmetica ratione, sed sanctione divina; superna procuratione, non curiositate Chaldaea; non arte magica, sed Judaica prophetia. Sic ubi vidit magus humanas periisse curas, suas defecisse artes, mundanae sapientiae exinanitos labores, omnium sudores obriguisse sectarum, totius philosophiae thesauros esse vacuatos, fugisse paganam noctem, opinionum nebulas concidisse, ipsas daemonum delituisse umbras, stellam non ut cometam [g 1Kb] incirconfuso [Col. 0614C] crine occultare quod nuntiat, obscurare quod lucet, sic dicit: [h 1Kb] Fas est, ut te novo radio, signifero lumine, splendore certo radiare videam in Judaeam, atque illic natum regem, praeter mundi legem, praeter carnis ordinem, praeter humanam monstrare naturam. Sic deposito errore, sequitur, currit, pervenit, invenit, gaudet, procidit, adorat; quia non per stellam, non per artem, sed per Deum, Deum se invenisse humana miratur in carne. Ergo, fratres, lectione praesenti non est firmatus error magicus, sed solutus. Sed sufficiant ista hodie, ut per Deum quae sunt in sequentibus clare elucescant.



SERMO CLVII. De eisdem.

[Col. 0614D] Dominicae festivitates causas suas suis vocabulis eloquuntur: nam sicut nascendo Christus diem dedit [Col. 0615A] natalem, et resurgendo resurrectionis diem dedit; sic lumine signorum diem suae illuminationis ostendit. Qui enim nascendo ante humano corpore se velavit, postea operando ipse se coelesti revelavit arcano: post Deus ipse apparuit trino modo, qui homo in partu patuit singularis. Merito ergo [a 1Kb] solemnitas praesens Epiphaniae vocabulo nuncupatur, in qua illuxit deitas, quae nostra nobis obscurabatur in carne. Ista est, fratres, ista est festivitas quae, concepta tempore diverso, peperit tria deitatis insignia. Per Epiphaniam magi [b 1Kb] Christum Dominum muneribus mysticis confitentur, et cultores siderum, [c 1Kb] noctis incolae, auctorem lucis densis inveniunt in tenebris: ut sit hoc auctoris gratia, non sit hoc industria sic quaerentis; non sit stellae, sed Dei; sit Creatoris donum, [Col. 0615B] non sit beneficium creaturae; non sit humanae artis, muneris sit divini. Ecce magi, inquit, ab Oriente venerunt, dicentes: Ubi est qui natus est rex Judaeorum? Vidimus enim stellam ejus in Oriente, et venimus adorare eum (Matth. II). Vidimus stellam ejus. Et quid non ejus? Stella ejus est, non ille stellae. Stellam ejus. Quae accepit esse, sed non dedit; stellam, cujus ortum tenebat auctor, non quae ortum tenebat auctoris. Stellam ejus. Venientem, [d 1Kb] non a genesi, sed a genitore; mandato, non fato; non a computatore, sed ab auctore; non quae daret ortum, sed quae sustineret occasum. Stellam non legiferam, sed signiferam; ferentem non dierum ordinem, sed noctium lumen. Stella haec ministra viae, non vitae; comes magorum, non cognata Christi; non Dominantis domina, sed [Col. 0615C] ancillula servorum. Sed dicit aliquis: Quare magi? Quare per stellam? si cum stellis, cum origine nulla causa est, nulla ratio cum natura? Quare magi? Quare stella? Ut per Christum ipsa materia erroris sic fieret salutis occasio: quemadmodum per Christum mortis causa, causa facta est vitae. Hostem proprio mucrone turbare singulare est insigne virtutis. Apud magos in culpa erat ignorantia, non voluntas; et erat in crimine non studium, sed error. [e 1Kb] Quaerere Deum, et nescire quaerere, necessitas magis est quam reatus. Fuit ergo pium, ut et Deus invenire se a quaerentibus daret et culpam deputaret errori. Denique Paulus judicio tali de persecutore factus est praedicator, quia per zelum legis impugnabat legem, et in Deum [f 1Kb] Dei amore peccabat. Hinc est quod fides currit ad Paulum, [Col. 0616A] perfidia ad ignorantiam recurrit. Sed adhuc dicit auditor: Esto quod stella, non nutu proprio, sed Dei jussu ostenderet viam quaerentibus magis: unde tanta munerum scientia mysticorum, unde donorum sacramenta tanta? Non Chaldaea arte, sed de prisca sanctorum traditione majorum: erant isti [g 1Kb] de genere Noe, de filiis Abrahae, qui Christum nasci per Deum didicerant, non per artem; eumque hominem, Deum, regem, moriturum alto cognoverant sacramento. Hinc est quod apta patrum fidei munera portaverunt, ut aurum regi, incensum Deo, morituro myrrham scienter offerrent, talique munere et pietati satisfacerent et honori. Sed de magis ista sufficiant. Per Epiphaniam Christus in nuptiis aquas saporavit in vinum (Joan. II), ut Christum nuptiis interfuisse virtutis [Col. 0616B] fuerit, non voluptatis; non fuerit humanitatis, sed potestatis; signi fuerit causa, non ventris; ebrietatis non fuerit apparatus, fuerit deitatis ostensio. Denique ubi aqua mutavit naturam, mox patefecit auctorem, et elementorum creator [h 1Kb] mutatione revelatus est creaturae. Felices nuptiae, felices illae quibus Christus est praesens, quae non luxu, sed virtutibus consecrantur. Quid ibi non transivit in gratiam, ubi aqua transivit in vinum? Per Epiphaniam Christus Jordanis alveum baptisma nostrum consecratus intravit (Matth. III), ut quos nascendo in terrra susceperat, hos renascendo relevaret in coelum; in se haberet liberos, quos praeter se viderat esse captivos; faceret vitales ipse, quos culpa fecerat esse mortales; perpetuos redderet, quos mors dederat temporales; et quos diabolus [Col. 0616C] exsules fecerat terrenorum, hos ipse in coelestibus sibi faceret esse consortes. Hinc est, fratres, quod Spiritus sanctus tunc toto se fudit illapsu, quando Pater de coelestibus clamat: Hic est Filius meus dilectus (Matth. III); ut quibus in creandis nobis operatio fuerat una cum Filio, una fieret de nostra reparatione dignatio; sicque Christus diverso tempore uno eodemque die magorum munere, aquae mutatione, atque Patris voce Deus trino testimonio nosceretur, fieretque de trina ostensione Christi Epiphaniae una et sacrata solemnitas.



[i 1Kb] SERMO CLVIII. De eisdem.

Saepe quaerimus quare sic mundum Christus intrat, [Col. 0617A] ut ventris experiatur angustias, partus patiatur injuriam, sustineat vincla pannorum, cunabula toleret imbecilla, lacrymis uberum nutrimenta disquirat, aetatum gradus, necessitatesque persentiat. Et qualiter venire debuit, qui voluit apportare gratiam, timorem pellere, quaerere charitatem? Natura docet omnes quid valeat, quid meretur infantia. Infantia, quam barbariem non vincit, quam non feritatem mitigat, quam crudelitatem non comprimit, quem non compescit furorem, quam non potestatem deponit, quem non mollit rigorem, quam duritiam non resolvit, quid non amoris expostulat, quid non affectionis extorquet, quam non imponit gratiam, quam non impetrat charitatem? Hoc ita esse sciunt patres, matres sentiunt, probant omnes, viscera humana testantur. Sic [Col. 0617B] ergo nasci voluit, qui amari voluit, non timeri: et tamen apud malitiam humanam sic blanda, sic pia, sic chara, audite quid proficit infantia. Audiens, inquit, Herodes rex, turbatus est, et omnis Hierosolyma cum ipso, et congregans omnes principes sacerdotum, et scribas populi, sciscitabatur ab eis ubi Christus nasceretur (Matth. II). Si Hierosolyma, si rex, si scribae, si principes sacerdotum ad Christi sic turbantur infantiam, quid isti facerent, Christus perfectum mox in hominem si venisset, si fultus divitiis, et multitudine, si cum suspectis, si cum extraneis? Qui nil dant tempori, nil aetati, nil pauperi, nil parenti; sed ut audiunt natum, parant nascenti mortem, innocenti dolos, scelus pio, nudo gladios, soli milites, vagienti necem, poenam parenti: et ut vis misceatur sanguini, [Col. 0617C] crudelitas acerba cunabulis bella indicit, ubera telis urget, clypeos illidit gremiis, quatenus humanam divinamque sobolem ante sepulcrum faciat intrare quam mundum. Esto quod Herodes rex amore regni, successoris timore, coactus sit talia moliri; quare Hierosolyma, quare principes, quare scribae? Quia nasci non vult profanus Deum, servus dominum, judicem reus, rebellis principem, perfidus cognitorem. Hierosolyma varia se contaminatione perfuderat, sacerdotes profanaverant sancta, et [a 1Kb] peccata vendentes, in quaestum veniam pietatemque converterant. Scribae doctrinam coelestem, scientiam salutarem, vitale magisterium, in saevum sensum, in perfidiae lapsum, in lethale vaniloquium commutarant. Hinc est quod Christum nolunt nasci, vivere timent, [Col. 0617D] quia noverant se mox ignominiae dandos, trahendos opprobriis, ejiciendos templo, privandos sacerdotio, oblationum munere vacuandos. Semel enim cupiditate flammati, capti pompa, vitiis sauciati, vanitate ebrii, madefacti luxu, quia de correctione nil cogitare poterant, de venia nil sperabant. Bonus villicus quando copiosum fructum continuo labore conquirit, venire dominum suum [b 1Kb] ad lucrum suum cupit, suum concupiscit [Col. 0618A] ad gaudium: diligens operarius quando opus suscepti laboris impleverit, ut mercedem percipiat, patremfamilias desiderat advenire: devotus miles post conflictum, post victoriam, praesentiam regis optat, ut praemiis sudores et vulnera remuneratione compenset; sic ad palmam suam cupit venire Christum, qui bella mundi indefessa virtute prosternit; sic Christum venire non vult, qui superatus illecebris saeculi de poena trepidat, de venia nil praesumit. Fratres, faciamus bona, declinemus a malis: fugiamus vitia, virtutes sequamur, dissimulemus praesentia, futura cogitemus, nostrum petamus ad regnum, nostram veniamus ad palmam, optemus ad gloriam, tendamus votis omnibus ad coronam. Sed ad illa sermo quae sunt in sequentibus jam recurrat. Tunc [Col. 0618B] Herodes, inquit, clam vocatis magis, diligenter didicit ab eis tempus stellae quae apparuit eis, et mittens in Bethlehem, dixit: Ite et interrogate diligenter de puero, et cum inveneritis, renuntiate mihi, ut et ego veniens adorem eum. Occulte vocat magos, quia palam nil audet simulata mens, conscientia dolosa. Occulte vocat magos, quia fur amat noctem, latro in occulto tendit insidias. Diligenter inquirit tempus stellae: sed cum timet regnum, signum coeli non timet, temporis non pertimescit auctorem. Quid turbaris, Herodes? Quid es tantum de successore sollicitus? Cui sidera militant, terreno imperio non tenetur. Ite, et interrogate diligenter de puero, et cum inveneritis, renuntiate mihi. Herodes, erras: magus adorare jussus est, non deferre; testari venit ille, non prodere; videre illi datum [Col. 0618C] est, tibi non datum est invenire. Ite, et interrogate. Quasi magos semel interrogare non sufficit. Interrogantibus pie datum est [c 1Kb] sine pietate responsum, salutis nuntius male audientibus conversus est in ruinam. Contumax servus audit natum Dominum, sed Domino nascenti parat laqueos, non honorem; mortem praeparat, ut careat servitute. Sed quia nec finiri Deus, nec perire salus, nec vita poterat interire, permanet in honore Dominus, servus remansit in crimine; et ad poenam trahitur qui ad obsequium venire contempsit; capitur ad sententiam, qui ad gratiam noluit pervenire. Ite, et interrogate diligenter de puero, et cum inveneritis, renuntiate mihi. Convenienter dixit renuntiate mihi, quia semper diabolo renuntiat, qui pervenire festinat ad Christum; Christianus [Col. 0618D] futurus a sacerdote cum audit, Renuntias diabolo, respondit, Renuntio. Proprie ergo Herodes a magis sibi renuntiare debere dicit, qui se diaboli sciebat tenere locum, Satanae noverat implere personam. Ut et ego veniens adorem eum. Vult mentiri, sed non potest: veniet, ut ad tormenta curvetur, ad supplicia jaciatur, sternatur ad poenam, qui adorare finxerat, ut saeviret. Sed magi, ubi Judaicae perfidiae [Col. 0619A] nubila transierunt, et in Christianae fidei sereno [a 1Kb] revident, quam viderunt stellam, ipsa praevia, ipsa duce, ad ortus Dominici locum sacratissimum pervenerunt. Et apertis thesauris suis obtulerunt ei munera aurum, thus, et myrrham. Aurum regi, thus Deo, morituro myrrham, Dominicae devotioni offerunt, scientiae thesauros maximos in posterum credituris; sic ad sua per innocentiae viam redeunt, qui iter Herodianae fraudis calcaverunt in ruinam.



SERMO CLIX. De eisdem.

Ante hos dies, id est, diem octavum kalendarum mensis hujus quo crescere dies coepit, quia dies verus illuxit, in carne natum Dominum Christum Jesum, [Col. 0619B] in Evangelio scriptum (Luc. II), facile recolunt, qui legerunt, vel qui aurem legentibus praebuerunt. Israelitici pastores super gregem suum vigilantes, angelis nuntiantibus, cognoverunt: hodie in eadem carne manifestatum gentiles magi curiosa sectantes, signis indicantibus, invenerunt. Illis ortum Dominicae nativitatis annuntians locuta est vox spiritualium ministrorum, istis stella tamquam lingua coelorum. Dicunt illi ad quos saepius prophetae missi fuerant: Transeamus usque Bethleem, et videamus hoc verbum quod factum est ad nos; dicunt isti, quibus [b 1Kb] nullus umquam locutus fuerat prophetarum, et sciscitantes interrogant: Ubi est qui natus est rex Judaeorum? Vidimus stellam ejus in Oriente, et venimus adorare eum (Matth. II). Accedunt ergo illi de proximo, [Col. 0619C] hi veniunt de longinquo, utrique tamen ad unum eumdemque fidei locum, pia devotione conveniunt: ibique regem Christum appositum ante duo [c 1Kb] prophetica illa jumenta, duorum videlicet populorum typum figuramque gestantia, intuentur, admirantur, agnoscunt. Agnovit enim bos possessorem suum, et asinus praesepe domini sui (Isai. I) Agnovit enim bos Judaeus [d 1Kb] jugo legis excusso, agnovit et asinus paganus stultitiae feritate deposita; ille deserens superfluum observationis laborem, hic relinquens vagum superstitionis errorem. Uterque agnovit, quia uterque ad unum praesepe Domini epulaturus accessit, epulaturus non fenum mortis, sed cibum salutis. Edite, edite, pia animalia, aeternae vitae cibaria: et perpetuae retributionis escam avidis quantum potestis faucibus [Col. 0619D] occupate, non dividentes in frusta, sed integrum, solidumque sumentes. Non potest enim edi Christus, et dividi; integer a credentibus sumitur, integer in ore cordis recipitur. Verbum enim caro factum est, et [Col. 0620A] habitavit in nobis (Joan. I): habitavit, ex quo uterum Virginis dignanter implevit. Obtulerunt illi, ut scriptum est, aurum, thus et myrrham. Nos fidei [e 1Kb] thus longinquae regionis, nos [f 1Kb] proximae confessionis myrrham boni odoris, nos suaveolentia dona charitatis; tria namque ista offerimus, quando Christum, et regem, et Dominum, et hominem confitemur. Sed in spiritu et veritate adoremus Christum, si ei munera fidei et confessionis obtulimus: et nos sicut illi magi, qui sunt fidei nostrae duces credulitatisque principes, commoniti in somnis, id est, in hac vita, quae somno est similis, illuso Herode rege, id est, diabolo hujus mundi principe, per aliam viam, id est, [g 1Kb] per alteram vitam, ad illam nostram patriam revertamur, de qua per Adam ejecti infeliciter sumus, per Christum [Col. 0620B] vero misericorditer nunc reducti.



SERMO CLX. de eisdem.

Quamvis in ipso Dominicae incarnationis sacramento adfuerint clara semper divinitatis insignia, Deum tamen venisse in humanum corpus multis modis aperit et revelat hodierna solemnitas, ne perdat per ignorantiam semper obscuritatibus involuta mortalitas quod tantum tenere meruit et possidere per gratiam. Nam qui nobis nasci voluit, a nobis noluit ignorari: et ideo sic aperit, ne magnum pietatis sacramentum magni fieret erroris occasio. Hodie magus quem fulgentem quaerebat in stellis, in cunis reperit vagientem. Hodie magus clarum miratur in pannis, [Col. 0620C] quem diu in astris patiebatur obscurum. Hodie magus quid ubi videat profundo stupore pervolvit: in terra coelum, in coelo terram, in Deo hominem, in homine Deum, et universo saeculo non capacem concludi corpore perpusillo. Unde magus qui scrutari non valet, capere non potest, mox adorat; videt enim non sic lucere in coelo stellas, lunam, solem, qualiter illuxisse carnem contemplatur in terris; videt in uno eodemque corpore divinitatis et humanitatis convenisse commercium. Hic dum credit Deum, sentit regem, intelligit humani generis amore moriturum, et pavida cogitatione pertractat quemadmodum possit mori Deus, qualiter possit vitae restitutor occidi. Ac sic magus cessat arte quaerere quod arte non potest invenire: et quia se in coelo diu cum [Col. 0620D] astris errantibus videt errasse, gaudet in terra se ad Deum ducatu unici sideris pervenisse, et deprehendit magus cuncta quae videntur in coelo, humanis clara oculis, profundis esse obscurata mysteriis. [a 1Kb] [Col. 0621A] Jamque videns credere se, et non discutere, mysticis muneribus confitetur: thure Deum, auro regem, myrrha esse moriturum. Thure Deum, auro regem, ut eum diviti placaret obsequio, quem curioso et importuno incesserat et offenderat instituto; atque implet illud quod multi de spadone ex Aethiopia [b 1Kb] suspicantur: Aethiopia praeveniet manus ejus Deo (Psal. LXVII). Videt Christum magus Judaeum praeveniens manibus suis, quia quando Christum Judaeus Herodi scelere prodebat, tunc magus Deum Christum muneribus fatebatur. Hinc est quod gentilis qui erat novissimus, factus est primus: quia tunc ex magorum fide est gentium credulitas dedicata, et Judaeorum est notata crudelitas. Hodie Christus Jordanis alveum, mundi peccatum lavaturus intravit: ad hoc [Col. 0621B] eum venisse Joannes ipse testatur. Ecce Agnus Dei, ecce qui tollit peccata mundi (Joan. I). Hodie servus Dominum, homo Deum, Joannes Christum tenet; tenet accepturus veniam, non daturus. Hodie, sicut ait propheta: Vox Domini super aquas (Psal. XXVIII). Quae vox? Hic est Filius meus dilectus in quo mihi complacui (Matth. III). Hodie vox Dei super aquas, quia Pater Deus ut probaret generis fidem, [c 1Kb] ipse sui testis Filii, ipse assertor assistit. Hic est Filius meus dilectus, quia alterum qui testimonium diceret non habebat: arcanum Patris, arbitrum non habebat; testem generatio nescit divina; divinitas externam non recipit notionem, ipso Filio dicente. Nemo novit Filium, nisi Pater, neque Patrem quis novit nisi Filius (Matth. XI). Hodie Spiritus sanctus supernatat [Col. 0621C] aquis in specie columbae, ut sicut illa colomba Noe nuntiaverat diluvium discessisse mundi (Gen. VIII), ita ista indice nosceretur perpetuum mundi cessasse naufragium; neque sicut illa veteris olivae surculum portaret, sed totam [d 1Kb] in caput parentis novi chrismatis pinguedinem fundit, ut impleat illud quod propheta praedixit: Propterea unxit te Deus Deus tuus oleo laetitiae prae consortibus tuis (Psal. XLIV). Hodie Dominus super aquas. Bene super aquas, et non subtus aquas, quia Christus baptismati suo non servit, sed imperat sacramentis. Hodie Deus majestatis intonuit, et si Pater de coelo intonat, si Filius Jordanis insistit fluentis, si Spiritus sanctus [e 1Kb] corporaliter apparet de supernis; quid est quod Jordanis qui fugit [Col. 0622A] ad praesentiam legalis arcae (Josue III), ad totius Trinitatis praesentiam non refugit. Quid est? Quia qui pietati obsequitur, incipit non esse timori. Hic Trinitas exercet gratiam totam, totam secum loquitur charitatem: ibi elementa corripit, ut servulos instituat ad timorem. Inter haec tamen talia et tanta intrepidus stat Joannes, quia timere non potest, qui totus ad Dei amorem natus angelico testimonio comprobatur. Hodie Christus initium dat signorum coelestium, dum convertit aquas in vinum (Joan. II), ut quem Pater voce Filium jam probarat, ipse se Deum [f 1Kb] virtutibus approbaret, quia auctor est elementorum qui elementa commutat; et naturam fecit ipse, qui contra naturam facere non laborat: aquam transfert in vinum, ut [g 1Kb] divinitatis in vigore naturae nostrae [Col. 0622B] proficiat hebetudo. Nam qui panes quinque fragmento profluo et [h 1Kb] furtivo incremento, ad quinque millia hominum tetendit et dilatavit saginam (Matth. XIV), potuit augmentis succrescentibus ad nuptiarum festa vini ampliare et perpetuare mensuras. Sed aqua in sanguinis erat [i 1Kb] convertenda mysterium, ut mera pocula de vase corporis sui Christus bibentibus propinaret, ut impleret illud prophetae: Et calix tuus inebrians quam praeclarus est (Psal. XXII). Tribus autem modis hodie Christi deitas est probata: magorum munere, Patris testimonio, aquae mutatione in vinum; quia tribus stare omne verbum Scripturae firmavit auctoritas dicendo: In ore duorum vel trium testium stet omne verbum (Matth. XVIII). Sed quia festivitas ipsa ad mensam nos Domini et calicis istius [Col. 0622C] laetitiam commonet jam [j 1Kb] venire, res amplas brevi sermone sufficit conclusisse, per Dominum nostrum Jesum Christum, qui vivit et regnat nunc et semper, et per omnia saecula saeculorum. Amen.



SERMO CLXI. De parabola servi ab agro regressi, deque hominis erga Deum gratitudine.

Audistis, fratres, quemadmodum famulatum divinum Dominus exigit humanae servitutis exemplo, dicendo: Quis vestrum habens servum arantem, aut pascentem, qui regresso ab agro dicat: Statim transi, recumbe; et non dicit ei, Para quod coenem, et praecingere, et ministra mihi donec manducem et bibam, et post haec tu manducabis et bibes? Numquid gratiam [Col. 0623A] habet servo illi, quia fecit quae sibi imperavit? Non puto. Sic et vos, cum feceritis omnia quae praecepta sunt vobis, dicite: Servi inutiles sumus; quod debuimus facere, fecimus (Luc. XVII). Sic et vos. Quid simile? Immo longe dissimile. Tantum debet homo Deo, quantum debet homini homo? Absit. Nam est alter ordo, diversa causa, [a 1Kb] dissimilis fides. Deus hominem fecit esse, nasci jussit, dedit vivere, concessit sapere, donavit et tempora, distribuit aetates, concessit ad gloriam, aperuit ad honorem, praefecit animantibus, et toti terrae dominum definita lege et aetate praescripsit: et cum talia, tantaque prima homini Dei beneficia deperiissent, secunda reparavit tanto majora, quanto divina; praestantiora tanto, quanto coelestia. Nam coeli post habitatorem dedit, quem dederat [Col. 0623B] ante incolam terrenorum, ut adversum nullum illi, nullus incursus, [b 1Kb] nullusque serpens terrenis latens in bonis, irrepere amplius in hominem non valeret; servaretque conditio jam certa, quem perdiderat [c 1Kb] incerta libertas; et esset homo liber omnium, sola Domini servitute, cui conditionem qua factus est debet, debet originem: quod redemptus est, quod emptus est, debet utique servitutem, dicente Apostolo: Pretio empti estis, nolite fieri servi hominum (I Cor. VII). Et propheta ut conditionem, ut originem fateretur: Ego servus tuus, inquit, et filius ancillae tuae (Psal. CXV). Deo ista, homini quid tale debet homo? Et tamen quaerit Deus vel tantum; quia reddere homo Deo nil vult, cui debet totum. Sed repetamus lectionem, et oculis nostris similitudinem proponamus [Col. 0623C] ipsam, et quod diximus tunc lucebit, quia nullam Deo, homini totam dependimus servitutem. Quis vestrum habens servum arantem aut pascentem, qui regresso ab agro dicat: Statim transi, recumbe; et non dicit ei, Para quod coenem, et praecingere, et ministra mihi, donec manducem, et bibam, et post haec tu manducabis et bibes? Quam familiaris, quam vernacula, quam de quotidiano usu veniens, quam communis est ista doctrina. Si dominus est, qui audit, agnoscit talia se exigere a servo; si servus, exhibere se domino ista cognoscit. [d 1Kb] Servus namque post vigilias antelucanas, post totius diei varios et duros labores, post trepidantes et anxios concursus, et parat Domino [Col. 0624A] suo coenam, et cinctus quod paraverat subministrat: non est elatus, quia fecit, sed cum devotione singula faciens contremiscit, et apponit domino suo cibos multiplices, arte tota totius saporis conditos; ipse autem semicoctam, nec salitam forsitan coenulam gustaturus; porrigens crebra pocula, [e 1Kb] variat calices, vina mutat; ad longissimi [f 1Kb] convivii fabulas longiores stat fixus, stat moveri nescius, stat cujus lassescere non licet servituti. Et cum dominus jam partem noctis in somno deducit, peragit in quiete, servus colligit, curat, accurat, ponit, componit, reponit, et sic in rebus necessariis immoratur, ut nihil sibi, aut parum noctis ad escam reservet et soporem. Post haec omnia nisi pervigilet in crastinum, et dominum praevenerit dormientem, fessus, indefessus, [g 1Kb] manicabit [Col. 0624B] ad verbera, ad praesentem poenam nihil hesterno ei subvenit de labore, quia quidquid dominus indebite, iracunde, libens, nolens, oblitus, cogitans, sciens, nesciens circa servum fecerit, judicium, justitia, lex est, imperantis ira subdito jus est, et ad libitum domini vocem non habet conditio servitutis. Si ergo et servus sentit quid debeat homini taliter serviendo, et dominando dominus qualem servitutem Domino dominorum debeat, docetur et intelligit se magistro. Hoc implebat Paulus, qui [h 1Kb] servitutis suae titulos sic scribebat: Usque ad hanc horam esurimus, et sitimus, et nudi sumus, et colaphis caedimur (I Cor. IV). Et alibi: Lividum facio corpus meum, et servituti subjicio (I Cor. IX, juxta LXX). Praebebat vinditcam bonus servus, qui se usque ad livorem sic agens [Col. 0624C] jugiter verberabat: nec laxabat frena corpori, ne per indulgentiam caro laxata alterius incurreret servitutem. Sed, homo, quod a servo exigis, impende ei qui te dominum fecit. Tu qui semper dormis, et a servo exigis vigilias indefessas, aliquando vigila tuo Domino pro te sine cessatione vigilanti, assiste tuo Domino vel momento uno jejunanti, cui manducanti tuus servus semper assistit; remitte servo innocenti, [i 1Kb] cui peccanti blanditur Dominus tuus; da interim veniam, cui tuus Dominus semper ignoscit. Certe si quidquam boni feceris, crede te [j 1Kb] Domino solvisse debitum, non beneficium praestitisse. Cum feceritis, inquit, omnia quae praecepta sunt vobis, dicite, servi [Col. 0625A] inutiles sumus; quod debuimus facere, fecimus. Quando per se homo utilis ad divina, qui sic sibi est inutilis ad humana? Cogitet homo cordis mala, carnis vitia, voluptatum fluctus, desideriorum procellas, irarum scopulos, naufragia criminum, et tunc quidquid in se est utile [a 1Kb] dabit Deo, sibi quidquid inutile est deputabit. Sed ad proposita redeamus, ut quare Dominus discipulos suos admonuerit jam patescat. Apostolos suos Christus [b 1Kb] ut mitteret adpopulos vario dolore languentes, dedit illis virtutem spiritus, potestatem supernam dedit, dedit gratiam sanitatum, unde perambulantes illi reddebant visum caecis, claudis cursum, surdis auditum, et ne per singula vos morer, cunctis male habentibus dabant salutem, unde redeuntes gloriabantur dicentes: Domine, etiam [Col. 0625B] in nomine tuo daemonia subjecta sunt nobis. Quos Dominus temperat, dicens: Nolite gaudere quia daemonia subjecta sunt vobis: gaudete autem quia nomina vestra scripta sunt in coelis (Luc. X). Ergo ne per elationem perderent quod conquisierant per laborem, et deputarent sibi quod divinitus fuerant consecuti, ad humilitatem, quae mater est doctrinae, tali revocat exemplo: Quis vestrum habens servum arantem, aut pascentem, qui regresso ab agro dicat ei, Statim transi, et recumbe, et non dicit ei, Para quod coenem, et praecingere, et ministra mihi donec manducem et bibam, et post haec tu manducabis et bibes? Post exactos labores, et magna et multa documenta virtutum, apostoli satis sibi utiles videbantur, sed versari in luto carnis, et limo corporis hujus, et quod essent inutiles, [Col. 0625C] nesciebant, sed deprehenduntur cum Judas tradit, Petrus negat (Matth. XXVI), Joannes fugit, relinquunt omnes (Marc. XIV), ut solus in quo erat, et ex quo erat tota utilitas appareret. Quod autem dixit: Et postea tu manducabis, monet discipulos, ut post ascensionem suam statim copulari se Domino in illa beatitudine superna gestirent. Nam denique hic [c 1Kb] relicturos omnia approbat, et praecingit ad tolerantiam passionis, et ministerii sui perficit ad laborem. Nam tunc tanto tempore ministrarunt apostoli discumbenti, quanto tempore inter peccatorum coquinas et gentium focos coenam Domini super mensas Ecclesiae in memoriam perpetem praepararunt. Hanc coenam qui [d 1Kb] fidelis est novit, qui nescit, et scire desiderat, sit fidelis.


[Col. 0625D]
SERMO CLXII. De eo qui volebat dividere haereditatem.

Audistis, fratres, hodie quid a Domino haeres bonorum petierit mundanorum. Magister, inquit, dic fratri meo ut dividat mecum haereditatem (Luc. XII). Praeceps cupiditas, et incauta, mundanae litis arbitrum credidit ipsum saeculi cognitorem; et eum fieri [Col. 0626A] voluit divisionis auctorem, qui ad restituendam venerat humani generis unitatem. Magister, dic fratri meo ut dividat mecum haereditatem. Hic non magister quaestus est, [e 1Kb] sed amor. Dic fratri meo ut dividat mecum haeredilatem. Cum dicit, dic fratri meo, praemisit quod charitatem moneat, quod interpellet naturam, quod pulset affectum. Dic fratri meo ut dividat mecum haereditatem. Non potest dicere fratri, Divide, qui per prophetam docuit: Ecce quam bonum et quam jucundum habitare fratres in unum (Ps. CXXXII). Dic fratri meo ut dividat mecum haereditatem. Quae major haereditas, quae melior haereditas quam divinae vinculum charitatis? Quia haereditas aliquando perit, charitas numquam, dicente Apostolo: Charitas numquam excidit (I Cor. XIII). Sed dicit aliquis, Ergo charitas [Col. 0626B] numquam perit, numquam violatur? Plane numquam, quia [f 1Kb] charitas si est, permanet; si non permanet, non est. Sicut sterilis arbor quae vernali tempore cum tota candescit in flore, [g 1Kb] fructum non dat illa, sed fallit; ita est charitas quae putatur, et non est: occasionum concussa fluctibus evanescit, ac sic laedit sollicitos et decipit incautos. Sed ad coepta redeamus. Magister, dic fratri meo ut dividat mecum haereditatem. Haereditas mundana, ante posteris infert jurgia quam confert censum; antequam dividat facultates, [h 1Kb] scindit haeredes; antequam debitas tradat singulis portiones, successores ipsos desecat et mittit in partes. Proinde non est haereditas ista, sed pugna; et haec noverca filiorum est, non facultas. Ille ditat filios, qui relinquit filiis plenissimam charitatem. [Col. 0626C] At tu, quisquis ille es qui Dominum tali petitione compellas, Dominum provocas, Dominum producis ad litem, cum quo tibi Apostolus haereditatem docet et ostendit esse communem: Haeredes, inquit, Dei sumus, cohaeredes autem Christi (Rom. VIII). Hic tibi sic haeres est, hic est tibi frater, qui nascendi sorte, conditione crescendi, vivendi ordine, moriendi exitu, per omnia tibi voluit similis inveniri. Nam cum esset et solus Dei haeres, et Filius unicus per naturam, te participem sibi, te cohaeredem sibi voluit et fecit esse per gratiam, qui eras miser et subjectus ultimae servituti. Habebis itaque, et collata poteris feliciter possidere, si manseris in aula Patris, si fueris in divina haereditate communis. Dari potest, dividi non potest sors divina, quia coelestia et qui dederit non amittit, et [Col. 0626D] qui acceperit sibi singulariter non recondit. Unde homo quid hunc ad divisionem vocas, quid hunc ad discussionem miserandus invitas, quid ab eo partem petis, qui tibi quaesivit et contulit totum? Vel expertus cessa, et jam poeniteat talia te petiisse. Nam partem substantiae principalis accepisti, et acceptam peregrinus, vagus, luxuriosus cum luxuriosis helluo [Col. 0627A] perdidisti (Luc. XV). Hinc paradisi exsul, hinc haereditatis exsors, hinc extorris a vita. Homo, dicit tibi Christus, Quod a me, et per me consecutus es, sine me non poteris possidere, quia sine me qualis fueris, jam vidisti; hoc sciens pro te Patrem ingrate omnium sic poposci: Pater, quos dedisti mihi, volo ut ubi ego sum, et illi sint mecum (Joan. XVII). Et quia nec hoc tibi sufficere poterat ad tutelam, nam cum mecum esses in paradiso, et [a 1Kb] extra me tu periisses, adjeci, dicens: Pater, sicut tu in me, et ego in te, ita et isti in nobis unum sint. Ego ut Patris bona habeam, processi de Patre, a Patre penitus non recessi: et ideo tantum te in nobis habere volo, quantum nos ipsi sumus, et manemus in nobis. Desine ergo vel superna dividere, vel de terrenis me audiente litigare, ne [Col. 0627B] quem tenes et habes hodie largitorem pium, severissimum sentias postmodum cognitorem. Sed jam quid responderit Dominus audiamus: Homo, inquit, quis me constituit judicem aut divisorem super vos? Quis me constituit judicem? Et ubi est illud quod tu dixisti, Domine: Pater neminem judicat, sed omne judicium dedit Filio (Joan. V)? Aut divisorem super vos? Et quis dividet justos ab injustis, sicut segregat pastor oves ab haedis (Matth. XXV)? Si tibi judicium debetur hominis, et per te est totius saeculi celebranda divisio, quomodo dicis, Quis me constituit judicem aut divisorem super vos? Est quidem penes Christum, et fuit, atque erit omne judicium, sed tunc non judicaturus venerat, sed judicandus, nec addicturus reos, sed a reis innocens addicendus. In homine agebat [Col. 0627C] Deum, in servo dominum, ut esset vernula temporis, qui erat et factor et cognitor saeculorum. Merito ergo respondit: Quis me constituit judicem aut divisorem super vos? Et quis eum constitueret judicem, qui constituit et restituit universa? Christus ad litigatoris arbitrium arbiter esse non poterat, qui totius judicii summa est et potestas. [b 1Kb] At illi jurgator quare non opposuit: Quomodo non invitatus a fratre taliter tu petisti? Nescis, quod justus mediator non est, qui ab una tantum eligitur parte? Verum haec non dixit; sed invisus astitit, ut adjudicantis illi fas esset, fratri non esset, resilire sententiam. Et quia Christus correcturus venerat, non damnaturus reum, praecepto removet fomitem jurgiorum, dicendo: Videte, cavete ab avaritia. Hoc est dicere: Abjiciatur avaritia, [Col. 0627D] et non erit in haereditate contentio. Avaritia, fratres, parentes negat, germanos dividit, separat socios, amicitiam solvit, excludit affectum: hanc qui intra se habuerit, erit nullius, suus non erit. Avaritia, fratres, sicut dixit Apostolus, radix est omnium malorum [Col. 0628A] (I Tim. VI): quae cum radicari coeperit in corde, sic morum dissipat ornamenta, sicut [c 1Kb] arbor noxia feralibus radicibus nexa solvit, et dissipat monumenta majorum.



SERMO CLXIII. De terrenorum cura despicienda.

Beati quorum corda hodiernus Dominici sermonis penetravit auditus. Beati quorum mentes promovit ad fidem tanta et talis promissio Salvatoris. Beati qui credulitate coelestium mandatorum duris absoluti sunt praesentium curis. Tali namque hodie discipulos suos, immo omnes auditores suos, Dominus voce compellat: Nolite solliciti esse animae vestrae quid manducetis, neque corpori vestro quod vestiamini. [Col. 0628B] Anima plus est quam esca, et corpus plus est quam vestimentum (Luc. XII). [d 1Kb] Quis sic ita invidus bonis suis, quis sic deliciis suis inimicus, ut spontanea et coelitus praeparata despiciat, et concupiscat mundanis laboribus et doloribus conquisita? Degener nimis animus, mens tota servilis est, quae coquorum [e 1Kb] afflatus, squalores coquinae, hesterno horrore fetentia perquirat obsonia, cui jugiter regius deservit atque adjacet apparatus. Noli ergo, homo, inania providendo gemere, noli laborare caduca praeparando, quia prandii tui semper et ubique Deus praeparator assistit. Quis rex devotis militibus debitam non procurat annonam? Quis dominus fidelibus servis ista cibaria non ministrat? Quis pater non dat panem filiis? Si ergo nobis Deus, et rex et Dominus, [Col. 0628C] et Pater est, quid negabit? Stipendiis suis militans derogat miles regi; suis sumptibus vivens dominum servus accusat; pro se sollicitus filius culpat superstitem patrem. Noli ergo, homo, exponere Deum pro te taliter cogitando, qui et justitia regnantis, et dominantis studio, et generantis affectu, in se totam tui recepit sollicitudinem, refudit et curam, dicendo: Nolite solliciti esse animae vestrae quid manducetis. Sed te forte mellitus imber, et singularis cibus, Judaici fastidii deterret exemplo, nec carnem credis humorum varietate concretam per solum manna [f 1Kb] sua voluntate compleri: dicis, Deus sicut corpus ex diversis voluit constare membris, ita variatis dapibus voluit et jussit enutriri. Superfluus est, o homo, iste qui te exagitat timor: nam Creatoris ad prandium [Col. 0628D] tota concurrit et advolat creatura. Unde si te legalis cibi singularitas et parcitas terret, invitet et provocet evangelici convivii coelestis effusio, quae in uno ferculo manducaturo Petro totius apponit genera creaturae (Act. X). Nam quidquid Noe [g 1Kb] vector novi [Col. 0629A] saeculi, saeculi servavit ad semen, quidquid in aere volitat et fertur, quidquid gignitur et vivit in terra, quidquid in aquis est, et movetur, hoc uno Petri coelitus mactatur, et exhibetur ad coenam. Si ergo vis, homo, accipere et omnia manducare, despice vilia tibi providere cellaria. Et nos quidem magnis exemplis tibi superna cogitanti carnalia non defutura probare contendimus: Deus autem pro suae majestatis insignibus de suis dubitantem promissis ad vilia et extrema remittit exempla; ut te tali examinatione redarguat, quem [a 1Kb] tanta imitatione non traxit. Considerate, inquit, corvos, quia non seminant, neque metunt, quibus non est cellarium, neque horreum, et Deus pascit illos; quanto magis vos pluris estis illis? Dubium merito infidelem ad avem mittit, amicam belli, furoris [Col. 0629B] sociam, insatiatam sanguine, et in ipsos mortuos ferro gravius saevientem. Namque cessante gladio carnifex improbissimus exanime grassatur in corpus, laniat, dissipat, spargit, ne quid funeris inventum, quieti misericors sepultura commendet. Itaque Dominus exemplo tali exaggerat dubitantis insaniam, qui putat Deum hoc piis filiis denegaturum, quod impiis [b 1Kb] avibus subministrat; et existimant relinquentibus propter se patriam, domum, parentes, filios, conjuges, victus subsidia non daturum, qui nascenti indulsit crescere, terminavit corporis incrementum. O miserum, o tota infelicitate dignissimum, cui cum detur regnum, suspirat panem; cum perpetuitate donetur, deflet potum; cum immortalitatis gloria induatur, plangit corporis vestimentum. Genuinae infelicitatis [Col. 0629C] conscius, fieri non credit se felicem; et terreno enutritus in pulvere coeli incolam dubitat se futurum. Convenienter ergo Dominus quae sequuntur adjecit: Quis autem vestrum cogitando potest adjicere ad staturam suam cubitum unum? Humanarum mentium cogitationes intimus scrutator exponit; nam omnis homo dum sui corporis pulchritudinem concupiscit, procerum se esse exoptat: sed cogitare homo hoc potest, hoc per se homo obtinere non potest; ad id credendo pervenit, ad hoc pervenire non potest cogitando. Hinc est quod Dominus humani conscius desiderii hominem Christi tetendit in formam, ut in mensuram Christi speciositate tota decorus esset, qui in brevitate sua erat ipso erubescente deformis; unde bene subjunxit: Si ergo neque quod [Col. 0629D] minimum est potestis, de caeteris quid solliciti estis? Hoc est, quid cogitatione, homo, majora praesumis, qui per fidem minora desperas? Quid vestimento minus, quid majus corporis incremento? Crede ergo tibi a Deo vestitum corporis posse praestari, a quo tibi fides corporis incrementa repromittit. Verum, quia Deus sic humanum diligit genus, ut ipsos quos dominantis jure corripit, mox paterno soletur, et [Col. 0630A] mulceat blandimento, quos comparatione foedissimae avis exasperasse videbatur, ad floris odorati et speciosi nimium hos reducit exemplum. Considerate, inquit, lilia quomodo crescunt: non laborant, neque nent. Dico autem vobis, nec Salomon in omni gloria sua vestiebatur sicut unum ex istis. O quantum se superna pietas hominis amore deponit! Nam qui poterat praecepta sua sola auctoritate firmare, toto insinuat et astruit labore doctoris, et qui sufficiebat in sola fide promissionis suae terminum collocare, auditores. ad fidem promissi suasoris perducit exemplo; dubios lilii comparatione confirmat, lilium Salomonis sublimat exemplo: quia ipso Domino testante, inter omnes mundi reges Salomon singulari gloria, ornatu unico, speciosus effulsit, et omnes terrae flores lilium [Col. 0630B] vincit et praecellit in gratia; tantumque distat ab universo germine lilium, quantum regem specie, gloria, cunctis, constat excellere. Nec a nobis latius lilii describenda est pulchritudo, cujus praerogativam Dominica testatio reddit singularem: iteranda sunt sane illa quae ad robur fidei nostrae geminato Dominus commendavit exemplo; quia Christianus de vita, de regno, de immortalitate certus, [c 1Kb] de pastus et vestitus non debet necessitate pulsari, cum videat Deum hodie nato, et perituro in crastinum germini [d 1Kb] tantam vestibus gloriam contulisse. Sed sicut ariditate ista, sicut clibani deputantur incendio, ita mortis, ita gehennae ignibus destinantur, qui praesentia sibi a Deo praestari dubitant, cum futura sibi jam sentiant contributa. Et vos nolite quaerere quid manducetis, aut [Col. 0630C] quid bibatis, et nolite in sublimia tolli; haec enim omnia gentes mundi quaerunt. Pater autem vester scit quoniam his indigetis. Verumtamen quaerite regnum Dei, et haec omnia adjicientur vobis. Cum se patrem nostrum dicit, nostri sibi piam curam comprobat non deesse: cum nos regnum coeleste jubet quaerere, subjicienda monstrat omnia; nobis quidquid coelestis exigit apparatus indicat adfuturum.



SERMO CLXIV. De igne coelesti, de separatione facta a Christo, et de Ecclesiae et Synagogae divisione. In illud Lucae: Ignem veni mittere in terram, etc.

Sicut febrientibus amarus est semper salutaris cibus, ita et saepe Dominicus sermo contrarius imperitis: utrisque tamen aliter, aut ex corporis, aut ex [Col. 0630D] mentis infirmitate contingit. Hodie Dominus exasperasse nonnullorum videtur auditum, dicendo: Ignem veni mittere in terram, et quid volo, nisi ut accendatur? Et infra: Putatis quia pacem veni mittere in terram? Non, dico vobis, sed separationem (Luc. XII). Et ubi est illud: Ecce Agnus Dei (Joan. I)? Ubi illud: Sicut ovis ad occisionem ductus est, et sicut agnus coram tondente se mutus, sic non aperuit os suum (Isai. [Col. 0631A] LIII)? Sed et illud: Dicite filiae Sion: Ecce rex tuus venit tibi mansuetus (Matth. XXI)? Et quid est quod Agnus iste tam dure in praedicatione percutit? Quid sic arietat in verbo, qui in passione [a 1Kb] tanta patientia tacet, in morte tota humilitate succumbit? Et revera, fratres, mundum suum Christus per omnia mitis et mansuetus intravit, dum nascitur nostro dulcis in germine, dum cunis blande blandior ipse fovetur, dum parvulus in gremio se fundit et resolvit humano, dum parentis in collo stringitur, et stringit toto charitatis amplexu. Et ut enutriat toto dum nutritur affectu, per omnes sensim currit et adolescit aetates: pauper agit semper, solitarius semper incedit, quia pauper communis est semper; patet omnibus solitarius semper. Et quid est quod tantum verbis spargit ignem, [Col. 0631B] quod tanta et talia inflammat, et dilatat incendia, dicendo: Ignem veni mittere in terram? Quid est? Ager quoties longa incuria silvescit, et toto luxuriae agrestis sordescit horrore, peritissimi cultoris utique semper aperitur et purgatur incendio: ac studio benigno cultor ignis apponitur, ut exustis sentibus reveletur prima facies campi, [b 1Kb] praestetur agricolae libera, fiat facilis via vomeri, sit germinis ferax sterilis diu terra, et longa ac moesta otia laeto laetissima jam repenset in fructu. Ergo ubi Judaicus cespes continuo aratro legis et jugi cultu [c 1Kb] effetus ad inopiam, non respondit germini, non labori, sed pro tritico lolium reddidit, protulit pro viribus spinas, Christus ad sata gentium divini cultus convertit industriam: ac diu oppressa dumis nationum cupiens novalia purgare, ignem mittit [Col. 0631C] primum maximus magister in terram, et quidquid naturalis squalefecerat luxus, quidquid arefecerat brumalis rigor, artifici depurgat et consumit incendio; quatenus sola longo exhausta jejunio ipso suo cinere saginata pinguescerent, et post diuturnam duritiem tenera redderentur et mollia; ac sic evangelico apta cultu semini redderentur commoda; et felici sulco jam redderent tricesimum, sexagesimum ac centesimum fructum. Sed hic ipse cultus non est novus agricolae veteri et coelesti, nam legem [d 1Kb] pangere, gratiam serere, ignis semper uti opere consuevit. Daturus legem ignem praemisit in rubo; sed divinum rubus portavit, non concepit incendium (Exod. V), jam tunc aculeis malitiae plenum et ingratum culturae legis [e 1Kb] populum praefigurans. Et nunc in arva gentium cum [Col. 0631D] destinaret apostolos, sic eos igneo imbre perfudit, et ignis consedit super eos, ut possent humecta siccare, sicca infundere, decoquere cruda, frigida calefacere, accendere exstincta, comburere noxia, et in opere diverso uno atque eodem igne ad coelestem copiam tota percolere deserta terrarum, dicente propheta: [Col. 0632A] In omnem terram exivit sonus eorum, et in fines orbis terrae verba eorum (Psal. XVIII). Sed ad illud jam quod sequitur transeamus. Ignem veni mittere in terram, et quid volo nisi ut accendatur? Sed baptismo habeo baptizari, et quomodo coarctor donec perficiatur? Urget aqua ignem: cogitanda est talis, tam divisa conjunctio. Urget unda flammam, multiplicat flamma undam. Quae est talis, tam [f 1Kb] concors ista discordia? Geritur hic, sicut diximus, agricolae divini species: plena namque omnia calore germinant, humore nutriuntur. Unde rerum parens Deus ignis et aquae commercio nos germinat, nos enutrit, quorum tanto ardet, calet, exaestuat, anhelat affectu. Baptismo habeo baptizari. Christus suo baptizatur in sanguine, ut quidquid ex nostra carne suscepit, diluatur, renovetur, et totam [Col. 0632B] suae divinae majestatis redigatur in formam. Baptizatur Christus suae baptismate Passionis, qui totius peccatum mundi lavit, quod non nisi ab eo qui mundum fecerat, poterat aboleri. Putatis, ait, quia pacem veni mittere in terram? Non, dico vobis, sed separationem. Quare? Quia conjunctio coelestis est in ista separatione terrena. Nemo potest connecti terrae, et jungi coelo. Grata ergo et chara sit ista terrena separatio, quae nos sic a terrenis separat, ut inserat nos divinis. Erunt, inquit, ex hoc quinque in domo una divisi, tres in duo, et duo in tres: dividetur pater in filium, et filius in patrem; mater in filiam, et filia in matrem; socrus in nurum suam, et nurus in socrum suam. Cum quinque dixerit ex una domo dividendos numero, nomina sex dividentur, pater, filius, mater, filia, socrus, [Col. 0632C] nurus: sed quia est ipsa socrus quae mater est, certum est quinque tantum personas in his nominibus inveniri. Dividuntur autem tres in duo, dum in sponso sponsa conjuncta, socrus quae tertia est, divisa remanebit in domo. Ergo ista in qua Ecclesia conjungitur Christo Synagoga, quae mater est, et socrus, permanet suo jam marito perdivisa. Duo ergo in tres ita dividuntur, dum de isto Christi et Ecclesiae consortio altera [g 1Kb] haeres scinditur et dividitur Synagoga, ut Christus et Ecclesia divisi [h 1Kb] ab haereticis, uno maneant et jungantur in Spiritu. Dividitur et pater in filium, et filius in patrem, dum Judaicus populus qui per carnalem Christi generationem paternum sortitus est nomen, a Christo Filio per invidiam separatur, pater lividus in odium vertit affectum, cui filii gloria [Col. 0632D] jugis est poena, est continuus cruciatus, dicente Apostolo: Quorum patres, ex quibus est Christus secundum carnem, qui est super omnia Deus benedictus in saecula (Rom. IX). Dividitur et mater in filiam: est namque Synagoga mater, ex qua per Petrum et caeteros apostolos nascitur Ecclesia filia, quae ubi divini [Col. 0633A] regis Christi meruit habere consortium, matrem et aemulam pertulit et novercam. Et quae filiae mater talis, qualis nurui socrus? Haec namque Synagoga mater, ubi Ecclesiam nurum vidit ex gentibus advenisse, occidit scelesta filium, nurus consortium ne videret: occidit Christum, si vel sic amorem nurus furibunda valeret exstinguere. Sed ex morte totum resurrexit in Ecclesiae conjugium Christus; ut probaret charitatem non separari morte, sed crescere. Arguit eos autem Dominus qui faciem coeli, ortus nubium, stellarum cursus, plagas orbis student nimia curiositate perquirere, et tempus salutis suae nullis studiis, nullis indiciis nituntur agnoscere. Hypocritae, ait, faciem coeli et terrae nostis probare; et quomodo tempus istud non probatis? Oculus effusus perdit lumen, [Col. 0633B] quia tota hominis intra pupillam visio continetur. Ne ergo studeas videre multa, ut videas temetipsum; ne praesumas excelsa contueri, nec longinqua ambias conspicere, quia angustus oculus non capit multa, non penetrat excelsa, longinqua non perspicit, atque ita videt nihil, qui videre existimat totum. Agnosce ergo diem salutis, tempus acceptum per Christum Jesum Dominum nostrum, si vis a te.

Deest finis.



[a 1Kb] SERMO CLXV. De consecratione D. Projecti episcopi Foro-Corne-liensis.

Omnibus quidem Ecclesiis venerationem debere me profiteor, et fidelissimam servitutem: sed Corneliensi Ecclesiae inservire peculiarius ipsius nominis amore [Col. 0633C] compellor. [b 1Kb] Cornelius namque memoriae beatissimae vita clarus, cunctis virtutum titulis ubique fulgens, operum magnitudine notus universis, [c 1Kb] pater mihi fuit, ipse me per Evangelium genuit, ipse pius piissime nutrivit, ipse sanctus sancta instituit servitute, ipse pontifex sacris obtulit et consecravit altaribus: et ideo mihi clarum, colendum, mirabile Cornelii nomen. Amor ergo cognominis me compellit Corneliensis Ecclesiae desideriis desideranter occurrere, et Projectum venerabilem virum amabilius pontificem consecrare. Projectum dixi, sed non abjectum, juxta illud: In te projectus sum ex utero; de ventre matris meae Deus meus es tu (Psal. XXI). Et vere iste Projectus ex utero humanae matris matris divinae in utero jugiter [Col. 0634A] mansit, qui domus suae nescius, domus Dei esse perstitit habitator. Qualiter autem, fratres, cunabulis ab ipsis [d 2Kb] gradus Ecclesiasticae militiae conscenderit et officia, quia dicere mihi longum est, sicut dicit Dominus, aetatem habet, ipse [e 1Kb] pro se loquatur (Joan. II), per Dominum nostrum Jesum Christum, qui vivit et regnat cum Spiritu sancto in saecula saeculorum, Amen.



SERMO CLXVI. De quadragesimali jejunio.
[f 1Kb]

Habet quidem simplicitas innocentiae suae gratiam, habet fidei suae fructum; scientiae praemium habere non potest, palmam habere non potest virtutum. Aliud est otio et securitati suae vivere, aliud est pro omnibus ferre vigilias et labores. Simplicitas civem [Col. 0634B] bonum facit, non facit militem fortem: hinc est quod ille censum solvit, hic stipendia percipit et honores. Civis aut cedit aut succumbit adversis, adversa miles sustinet et propellit; ille pugnare non didicit, hic non timere; ille cavet semper, hic vincit. Haec diximus, ut quae sit distantia monstraremus inter eum qui Christianae fidei simpliciter accipit et sequitur sacramentum, et inter eum qui studet ipsius fidei et apprehendere scienter, et nosse mysterium. Ecce Quadragesimae jejunium, quod devotione solemni die crastino suscipit universalis Ecclesia: multi putant abstinentiae tantum studio, vel nobis traditum, vel pro nobis Dominum peregisse, nec altioris intelligentiae continere mysterium, sed solummodo castigandis corporibus, resecandis vitiis, temperandis mentibus hoc [Col. 0634C] provisum. Porro quadragenarius iste numerus tam sacratus esse a saeculis, tam mysticus reperitur, ut semper efficiendis rebus divinis, et maximis Dei negotiis explicandis adhibitus lege inviolabili perscribatur. Quod ut luceat ad purum copiosissimis percurramus exemplis. Cum mundus intra generis humani primordia perdeflenda, nefando vitiorum squalore sordesceret, et totus criminum feteret horrore, ac pene ipso iniquitatis suae fumo fuscare coeli tantam contenderet claritatem, quadraginta diebus ac noctibus expiaturus terram, coelestis imber effunditur (Gen. VII): ut, quia perire sibi mundus, quod factus fuerat, [g 1Kb] jam debebat, gauderet tali baptismate se renatum, sciretque quod est, non se naturae, sed [Col. 0635A] auctoris sui gratiae, jam debere; ipsamque nostri baptismatis formam terra, nostri corporis origo, praelibaret; ut quae ante natos homines producebat ad mortem, hos ad vitam produceret jam renatos. Attendite, fratres, quantus sit quadragenarius numerus iste, qui et tunc coelum terris aperuit abluendis, et nunc fonte baptismatis orbem totum pandit gentibus innovandis. Merito nos quadraginta diebus per jejunium currimus, ut perveniamus ad fontem [a 1Kb] baptismatis et salutis. Quadraginta annis populum Judaeorum panificus in eremo pavit imber (Exod. X): nec solito ministratu incrementa germinis produxit e terra, sed ipse terris potius fluxit frumenta; totumque servitutis humanae ademit laborem, qui blando rore esurientibus coelestem praebuit et evexit annonam. Quadraginta [Col. 0635B] diebus terram repromissionis exploratio missa divinitus circuivit (Num. XIII): ut hic sacratus numerus promissas Israeliticum populum evocaret ad terras, qui nos quadragenariis jejuniorum cursibus evocat, et perducit ad coelum. Namque et nostri corporis terram quadraginta diebus explorat nunc et circuit coelestis inspectio, ut expugnatis et expulsis vitiorum gentibus, regionem nostri cordis possideat turba virtutum. Et quia nihil omittendum est, Moyses ipse dierum quadraginta jejunio ita humano defaecatus est et exinanitus a corpore (Exod. XXIV), ut totus divinitatis mutaretur in gloriam; et adhuc in nostri corporis obscuro toto fulgeret lumine deitatis; neque intueri eum mortalium visus posset, qui [b 1Kb] substantia Dei diu pastus tota mortalis cibi oblitus fuerat adjumenta: [Col. 0635C] unde didicit coram Deo et cum Deo commorantibus vitae subsidia non deesse. Et revera, fratres, nescit lassari, mori non potest, cui panis, cui vita Deus est. Merito hic talis legem sancire meruit, qui totum quidquid in homine lex urgere poterat, peramisit. Praestiterat hoc Moysi juge fortasse jejunium; sed nondum reddiderat talem, si defuisset quadragenarius numerus hic sacratus. Jejunium Eliam levavit ad coelum (IV Reg. II), et purificato sic corpori ignei currus addixit obsequium; ut ostenderet [c 1Kb] gehenna, quae exurit reos, innocuis quam deservit: sed ut ad hoc perveniat et Elias, quadragenarii numeri ante viam mysticam praecurrit (III Reg. XIX). Ezechiel eximius prophetarum quadraginta diebus [d 1Kb] jacens latere uno, scientibus legem loquor, captivitatem [Col. 0635D] futuram dum praefigurat, absolvit (Ezech. IV): qui sacratus numerus iste suscipit iniquitates, ut deleat; captivitates ut absolvat ingreditur; vincula patitur, [Col. 0636A] ut relaxet. Hinc est ergo quod Dominus, auctor a saeculis in hoc numero absconditi sacramenti, intra ipsum numerum dierum quadraginta jejunii (Matth. IV), ut quod adumbraverat in famulis ipsa per se [e 1Kb] jam Veritas, facta et coepta perficeret, firmaret tenera, inchoata suppleret, et quae praeceptis instituerat, roboraret exemplo; non enim suffecerat hoc tantum tanti numeri sacramentum imperasse verbis, nisi commendasset et facto. Et tamen, fratres, a tempore diluvii sacramenti hujus contendimus aperire mysterium, non ausi anteriora contingere, superiora rimari, loqui tacita, tam diu certe reposita proferre: praesertim cum mihi temerarium et vobis non necessarium videam causarum tales tantasque origines perscrutari. Verae devotionis est, fidelissimae servitutis [Col. 0636B] est, quid fieri velit, non quare velit dominator, inquirere. Si ergo quadraginta dierum simplex, purum, aequale, tantis testimoniis, sub tanti numero sacramenti traditum nobis a Domino jejunium perdocetur, unde ista varietas, unde novitas ista, unde hebdomadae nunc resolutae, nunc rigidae, nunc indulgentes nimium, [f 1Kb] nunc severae? Unde intemperati jejunii usus iste, qui aut afficiat sine venia, aut remittat ad crapulam? Hoc est, separatim calida, separatim frigida, separatim salis, separatim cibi remedia suis usibus deputare, et totum vitae negligere conditorem? Certe qui corporis cibos condiunt, sapienter discant animae pabulum temperare, ne aut plus salitum, aut penitus insulsum salutaris cibi generat lethale fastidium. Jejunium sit aequale: et, ut est nobis traditum (Matth. II), [Col. 0636C] servetur ad corporis et animae disciplinam. Certe qui jejunare non potest, non praesumat inducere novitatem: sed fateatur esse fragilitatis propriae quod relaxat, et [g 1Kb] redimat eleemosynis quod non potest supplere jejuniis; quia illius gemitus Dominus non requirit, qui pro se gemitus pauperum sic redemit.



SERMO CLXVII. De D. Joanne Baptista praedicante, deque poenitentia agenda.

Opportune nobis Joannes beatissimus jejunii tempore poenitentiae doctor advenit; doctor dicto factoque, magister verus, quod verbo asserit, demonstrat exemplo. Magisterium stat de scientia, sed magisterii auctoritas constat ex vita; docenda faciens, obedientem perficit auditorem. Docere factis, sola est norma [Col. 0636D] doctrinae; doctrina in dictis scientia est, in factis virtus. Scientia ergo illa vera est, quae fuerit mixta virtuti; illa, illa divina est, non humana, evangelista [Col. 0637A] probante, cum dicit: Quae coepit Jesus facere et docere (Act. I). Praeceptor cum docenda facit, et auditu instruit, et informat exemplo. In diebus, inquit, illis venit Joannes Baptista praedicans in deserto Judaeae, et dicens: Poenitentiam agite, appropinquavit enim regnum coelorum (Matth. III). Poenitentiam agite, quare non magis gaudete? gaudete magis, quia succedunt humanis divina, coelestia terrenis, temporalibus sempiterna, malis bona, secura anxiis, aerumnis beata, mansura perituris. Poenitentiam agite. Poeniteat plane, poeniteat qui divinis praetulit humana, qui servire voluit mundo, et dominationem mundi cum mundi Domino non habere. Poeniteat qui maluit perire cum diabolo, quam regnare cum Christo. Poeniteat qui virtutum libertatem fugiens, captivus voluit esse vitiorum. [Col. 0637B] Poeniteat, et satis poeniteat, qui ne vitam teneret, manus tradidit morti. Appropinquavit enim regnum caelorum. Regnum coelorum est praemium justorum, judicium peccatorum, impiis poena. Beatus ergo Joannes, qui poenitentia judicium voluit praeveniri; peccatores non judicium voluit habere, sed praemium; impios voluit regnum intrare, non poenam. Et tunc Joannes vicinum cecinit regnum coelorum, quando adhuc puer mundus aetatum conquirebat augmenta. Modo coelorum regnum quam proximum jam scimus, quando mundus senectute fessus extrema, vacuatur viribus, membra deponit, amittit sensus, doloribus urgetur, curam respuit, vitae moritur, vivit morbis, defectum clamat, testatur finem. Nos ergo duriores Judaeis, qui fugientem sequimur mundum, qui futurorum [Col. 0637C] temporum obliviscimur, praesentibus inhiamus, qui in ipso positi jam judicio non timemus, qui venienti jam Domino non occurrimus, qui volumus manere mortem, resurrectionem nolumus mortuorum, qui servire volumus, nolumus regnare, ut tantum regnum nostro Domino differamus. Ubi est illud: Cum orabitis, dicite: Veniat regnum tuum (Luc. XI)? Majori ergo poenitentia opus est nobis, et pro modo vulneris modus adhibendus est medicinae. Poeniteamus, fratres, poeniteamus cito, quia nobis spatium temporis jam negatur, jam nobis ipsa hora concluditur, judicii praesentia jam nobis satisfactionis locum excludit. Currat poenitentia, sententia ne praecurrat: quia Dominus quod non venit adhuc, quod adhuc exspectat, quod moras facit, nos sibi redire desiderat, non perire, quos pietate tali semper est allocutus: Nolo mortem peccatoris, [Col. 0637D] sed ut revertatur impius a via sua, et vivat (Ezech. XXXIII). Poenitentes ergo revertamur, fratres, et ne de arcto temporis pertimescamus, quia auctor temporis nescit arctari: probat hoc evangelicus latro, qui in cruce et in hora mortis rapuit veniam, invasit vitam, effregit paradisum, penetravit ad regnum (Luc. [Col. 0638A] XXIII). Et nos, fratres, qui de voluntate meritum non quaesivimus, acquiramus vel de necessitate virtutem, ne judicemur judices nostri simus: poenitentiam debemus nobis, ut possimus nobis auferre sententiam. Prima est felicitas perpetua innocentiae securitate gaudere, inviolatam servare mentis et corporis sanctitatem, nulla immunda mundi inquinamenta sentire, reatus conscientiam non habere, vulnera nescire peccati, gratiam semper possidere virtutum, semper sub spe vivere coelestium praemiorum. Sed si quo forte nostra mens jaculo fuerit confixa peccati, si caro tumescat ex crimine, si vitiorum sanie fragilitas humana corrumpatur; tunc aegris illa, quae non sanis, poenitentiae medicina succurrat, ferrum compunctionis accedat, apponatur adustio tunc doloris, adhibeantur [Col. 0638B] suspiriorum tunc fomenta, tumentis conscientiae fervor evaporet; tunc reatus ulcera lacrymis abluantur, immunditiam corporis cilicia tunc detergant. Ferat, ferat amaram poenitentiae curam, qui servare [a 1Kb] debitam noluit sanitatem. Cui vita sua chara est, dura [b 1Kb] nulla est cura: medicus non sit ingratus, qui per dolorem revocat ad salutem. Qui innocentiae creditum servat, poenitentiae non solvit usuram. Dominus hoc aperit dicendo: Non est opus sanis medicus, sed male habentibus. Et qui male haberent patefecit, iterum dicens: Non veni vocare justos, sed peccatores (Matth. IX). Revocat per poenitentiam Joannes, Christus per gratiam vocat: hinc est quod Joannes vestitu, victu, loco, totus poenitentia formatus incedit. Venit, inquit, Joannes [Col. 0638C] Baptista praedicans in deserto Judaeae et dicens: Poenitentiam agite. Per deserta Judaeae poenitentiam clamat Joannes, quae legis cultum, prophetarum laborem, fecunditatem patrum, frugem Dei sua sterilitate perdebat: unde ad poenitentiam merito vocantur disciplinarum deserta, non hominum, non locorum: vocat clamor, ubi non assistit auditor. Ipse autem Joannes habebat vestimentum de pilis camelorum. Potuit de caprarum, sed cilicio opus non erat: sed accepit [c 1Kb] tortuosissimi pilos animantis nihil habentis recti, nihil gratiae, nihil decoris, quem natura dedit labori duro, addixit magno ponderi, extremae tradidit servituti. Tali poenitentiae magister indui debuit vestimento; ut qui a recti detorserant disciplina, et deformes se totos formis reddiderant peccatorum, [Col. 0638D] magnis poenitentiae sarcinis subderentur, adjicerentur duris satisfactionis angoribus; suspiria compunctionis laboriosa portarent; ut directi et attenuati in modum acus per angustum poenitentiae foramen ampla remissionis intrarent, et impleretur Dominicum dictum: [d 2Kb] Camelum per foramen acus posse transire [Col. 0639A] (Matth. XIX). Esca autem ejus erant locustae, et mel silvestre. Locusta castigandis peccatoribus attributa merito poenitentiae figuratur in pastum, ut de peccati loco exsiliens, in poenitentiae locum ad coelum possit [a 19Kb] pennis veniae pervolare. Hoc propheta senserat, qui dicebat: Sicut umbra cum declinat sublatus sum, et excussus sum sicut locustae; genua mea infirmata sunt prae jejunio, et caro mea immutata est propter misericordiam (Psal. CVIII). Audis quemadmodum de peccato in poenitentiam excussus est ut locusta, et curvavit genua ut poenitentiae pondera bajularet: et adjicitur mellis cibus, ut amara poenitentiae dulcis misericordia temperaret.



SERMO CLXVIII. De parabola centum ovium.

[Col. 0639B] Sicut profunda maris ingredi, et liquentis viae calles invios transmeare artifex viator invenit; ita de Dei dictis aliquid audire, et ad divini sensus penetrare secretum dedit et docuit lex divina. Hinc est quod ratem nostrae mentis carnis a littore solventes, in pelagus evangelici sermonis intramus, credentes quod flante Spiritu sancto coelestis intelligentiae perveniamus ad portum. Dominus noster hodie spem peccatorum promovit ad veniam, et superborum murmur piissimo compressit exemplo. Erant, inquit, appropinquantes Domino publicani et peccatores, ut audirent illum: et murmurabant Pharisaei et Scribae dicentes, quia hic peccatores recipit et manducat cum illis (Luc. XI). Non minus invidi quam superbi malitiam de Dominica bonitate capiebant: de pietate Dei [Col. 0639C] impii reddebantur, fiebant de Christi miseratione crudeles, sumebant de coelesti curatione languorem, et [b 1Kb] poenitentium veniam vertebant judicis in reatum. Peccatores recipit, et manducat cum illis. Sic videt invidus, sic superbus sentit: avarus sic sapit, intelligit sic malignus. Peccatores recipit. [c 1Kb] Non dicunt suscipit. Quid amiserat, qui recipit? Donat culpas, iram vertit in gaudium, dolorem mutat in gratiam, quicumque invenit quod amisit. Peccatores recipit. Recipit peccatores Deus, sed Deus peccatores [Col. 0640A] esse non sinit, quos recipit; peccator Deum non violat appropinquans, Deus peccatorem sanctificat cum proquinquat. Pharisaee, Christus peccata non recipit, cum recipit peccatorem, quia Deus non criminis, sed hominis est receptor. Unde Pharisaeus non quales venerant, sed quales redibant videre debuit peccatores. Certe Paulum, quem persecutorem miserant, praedicatorem viderunt mox rediisse. Sed jam Deus gaudium suum de reditu peccatoris comparatione qua, qua similitudine insinuet, audiamus. Et ait ad illos parabolam: Quis ex vobis homo qui habet centum oves, et si perdiderit ex eis unam, nonne dimittit nonaginta novem in deserto, et vadit ad illam quae perierat, donec inveniat eam? Et cum invenerit eam, imponit super humeros suos gaudens; et veniens [Col. 0640B] domum convocat amicos et vicinos, dicens illis: Congratulamini mihi, quia inveni ovem meam quae perierat. Ita, dico vobis, gaudium erit in coelis super uno peccatore poenitentiam agente, quam super nonaginta novem justis, qui non indigent poenitentia. Semper quidem cum perdita reperimus, novum capimus cumulum gaudiorum, et est jucundius nobis invenisse perdita quam non perdidisse servata. Sed haec parabola plus divinae pietatis quam consuetudinis humanae loquitur, et exprimit veritatem. Magna relinquere, amare minora, Dei potestatis est, non est cupiditatis humanae: quia Deus et quae non sunt facit esse; et perdita sic sequitur, ut teneat quae reliquit; et amissa sic invenit, ut quae servata sunt non amittat. Ergo non terrenus pastor iste est, sed coelestis, [Col. 0640C] et parabola haec tota non figurata est laboribus humanis, sed divinis est obumbrata mysteriis; sicut ex ipso numero mox lucescit cum dicit: Quis ex vobis homo qui habet centum oves, et si perdiderit ex eis unam? Quare non quinquaginta, quare non ducentas, sed centum? quare non quatuor, quare non quinque, sed unam? Ut ostenderet non ex damno fuisse, sed ex numero [d 1Kb] plus dolorem. Namque amissio unius totum dissipaverat centenarium numerum; et totum de dextera [e 1Kb] redegerat ad sinistram, ut dispendio [Col. 0641A] unius et sinistra clauderet omnes, et dextera nil haberet. Nonagesimus et nonus numerus in sinistra latet clausus, constrictus haeret, tenetur oppressus: qui tamen ubi unus perceperit et senserit augmentum, mox dexterae transit ad palmam, mox centenarii numeri pervenit ad coronam; et si non habuisse centenarium numerum doloris est, cujus doloris est perdidisse? Videtis quia per unius ovis amissionem pastor iste totum gregem cecidisse de dextera, et totum in sinistram doluerat recidisse; et ideo relictis nonaginta novem, unam sequitur, unam quaerit, ut inveniret in una omnes, redintegraret [a 1Kb] omnes in una. Sed jam coelestis parabolae pandamus secretum. Homo habens oves centum Christus est. Pastor bonus, pastor pius, qui in una ove, hoc est in Adam, posuerat [Col. 0641B] totum gregem generis humani, hanc inter amoena paradisi, hanc in regione vitalis pascuae collocarat: sed illa vocem pastoris oblita est, dum lupinis ululatibus credit, et caulas perdidit salutares, et tota lethalibus sauciata vulneribus. Hanc ergo Christus veniens quaerere in mundum, in utero virgineae regionis invenit. Venit suae nativitatis in carne, et in crucem levans humeris suae imposuit Passionis, et gaudens toto resurrectionis gaudio per ascensum ad coelestem tulit et pertulit mansionem. Et vocavit amicos et vicinos. Hoc est angelos. Dicens illis: Congratulamini mihi, quia inveni ovem meam quae perierat. Congratulantur et congaudent Christo angeli super ovis Dominicae reditu, nec indignantur in toto sibi praesidere solio majestatis, quia [b 1Kb] de coelestibus invidia [Col. 0641C] cum diabolo fuerat jam fugata: nec poterat per Agnum qui peccatum mundi tulerat, in superna [c 1Kb] amplius invidiae penetrare peccatum. Fratres, ille nos quaesivit in terra, nos illum quaeramus in coelis; ille nos portavit suae divinitatis ad gloriam, nos illum sanctitate tota nostro portemus in corpore: Glorificate, inquit Apostolus, et portate Deum in corpore vestro (I Cor. VI). Ille Deum in corpore suo portat, qui nullum portat in suae carnis operatione peccatum.



SERMO CLXIX. De parabola drachmae perditae.

Per omnes evangelicas lectiones latere mysticos sensus et coelestis intelligentiae manere secreta, norunt soli quicumque divini Spiritus gratiam percepere. [Col. 0641D] Ecce posteaquam pastor Supernus perditam centenarii gregis ovem perquisivit, invenit et angelorum [Col. 0642A] laetitiam totam coeleste jam retulit ad ovile, mulier evangelica producitur in figuram: quae lumine accenso de decem drachmis unam drachmam perditam sic requirit, ut inventa hac de lucro suo, de suo gaudio, causam pariat coelestium gaudiorum. Sic enim dicit: Aut quae mulier habens drachmas decem, si perdiderit drachmam unam, non accendit lucernam et everrit domum, et quaerit diligenter, donec inveniat? Et cum invenerit, convocat amicas et vicinas, dicens: Congratulamini mihi, quia inveni drachmam quam perdideram. Ita dico vobis, gaudium erit coram angelis Dei super uno peccatore poenitentiam agente (Luc. XV). Putasne mulier ista communis est, aut habuisse eam decem drachmas humano putatur ex sensu, aut unam casu creditur perdidisse mundano, aut simpliciter [Col. 0642B] contingit quod eam nocturno requirit in tempore, aut lucernam de nostri usus more succendit, aut consuetum quod eam perdidit et invenit intra domum, aut familiare quod amicas ad laetitiam convocat et vicinas, quas perdens convocasse non legitur ad moerorem? Novum damni genus, et quod drachmam [d 1Kb] non ablatam patefaciat, sed dilapsam: et quod eam domesticis absconditam tenebris et non defossam dolis loquatur extraneis. Videtis quam singulare sit totum, quam morem transeat et supergrediatur humanum, quam divinum spiret et redoleat sensum, quam attollat ad coelum mentis intellectum, quam collocet in supernis, quam cogat superni cordis accendere lucernam, et instar evangelicae mulieris, per Dominicae lectionis obscura, drachmam quaerere [Col. 0642C] scientiae salutaris. Antequam Christus ad ovem veniret errantem, et miserandis discursibus attritam misericordibus humeris sublevaret ad coelum, et onustus pecore pio inaccessas lupis perveniret ad caulas; mulier habens decem drachmas tenebras diutinas sustinebat, et non solum drachmam perditam deflebat unam, sed ipsas novem drachmas sibi residuas non videbat. Nox ei erat jugis, erat ei profunda et perseverans caligo; cui lucerna sine divino igne ad noctis solatium non lucebat. Sed posteaquam supernus ignis, ignis Spiritus sancti flammeo se super apostolos imbre diffudit, et non minus frigida quam tetra mortalium corda toto ignis sui calore succendit, mulier, id est Ecclesia, accendit lucernam suam, id est, internum illum sui cordis obtutum, hoc est, illuminatos, [Col. 0642D] ut inquit Apostolus, oculos cordis vestri (Ephes. I). Accendit ergo lucernam suam, et illam [Col. 0643A] Judaicam domum ignorantiae [a 1Kb] caecam tenebris evertit apostolicum post laborem, donec jam de decem drachmis, hoc est, Decalogo legis, drachmam perditam reperiret in Christo. Christus est plenum deitatis numisma, Christus est drachma nostrae redemptionis et pretii, Christus est qui et erat in legis Decalogo et latebat, Christus est quem habebat et Synagoga, et tenebris impugnantibus non videbat. Decem drachmas, decem legis diximus verba, ex quibus Verbum perdiderat et Synagoga unum. Quod unum? Illud quod in Ecclesia primus quia lucerna ardens erat, Joannes invenit, dicente Domino: Ille erat lucerna ardens (Joan. V), dicente evangelista: In principio erat Verbum, et Verbum erat apud Deum, et Deus erat Verbum (Joan. I). Hoc fuisse in Decalogo [Col. 0643B] jam patescat. Audi, inquit, Israel, Dominus Deus tuus Deus unus est (Deut. VI; Marc, XII). Hoc Synagoga dum non videt in Filio, amittit in Patre; dum non credit in Christo, Christum lethaliter crucifigit; cui merito per Decalogum consequenter dicitur: Non occides (Exod. XX). Siquidem dum Judaeus ipsam mandatorum seriem capite detruncat, [b 1Kb] ante Christi quam legis exstitit homicida; unde et totum corpus Decalogi retorsit in Christum. Non occides, non moechaberis: damnata est Synagoga, quae juncta diis gentium repulit Christum, qui seposita potestate dominantis, conjugis ad eam descendit affectus. Non furtum facies. Furata est Dominicam resurrectionem, quae pretium militibus dedit, ut resurrectionis infoderet et occuleret veritatem (Matth. XXVIII). Non falsum testimonium. [Col. 0643C] Haec est quae conquisivit falsos testes (Matt. XXVI), ut impleret illud: Exsurgentes testes iniqui, quae ignorabam, interrogabant me (Psal. XXXIV), Et revera aliter tradere non poterat veritatis auctorem, quia semper sola impugnat falsitas veritatem. Sic ruit, sic per gradus cadit, qui de scalis labitur et corruit praeceptorum. Nam si Dominum Deum credidisset unum, ad hoc ruinarum barathrum non venisset. Sed nos lucernam matris Ecclesiae jam sequamur, et ambulantes in lumine Dominici vultus, Christi perveniamus ad drachmam; atque amicas et vicinas, id est, Ecclesias gentium convocemus, ne matrem nostram, drachmam suam, nesciant invenisse; et dicamus cum propheta: Paravi lucernam Christo meo (Ps. CXXXI). Et quid lucerna profuerit audiamus: Ecce audivimus eam in Ephrata, invenimus eam [Col. 0643D] in campis silvae. Introibimus in tabernaculum ejus, adorabimus in loco ubi steterunt pedes ejus (Ibid.). Ecce quod per distensos campos et nemora diffusa [Col. 0644A] quaerebamus, hoc in Domino, hoc matris inveniamus ad lucernam. Super hoc laetetur et coelum, quia in uno peccatore poenitentiam agente totius Christiani populi claruit plenitudo, et tota deitatis forma Christi nostra refulsit in drachma.



SERMO CLXX. De Christo pro nobis varias formas suscipiente, aposlolos vocante, morbos curatum mittente, et paupertatem praecipiente.

Beatus Marcus hodie cum Galilaeae Dominum retulit circumisse castella, ineffabilem circa nos prodidit ejus pietatem. Et circuibat, inquit, Jesus castella in circuitu docens (Marc. VI). Audistis quemadmodum circuit, quemadmodum te et propter te ubique pietas indefessa perquirit. Et ille qui capit ipse [Col. 0644B] omnia, nec ab ulla capitur ipse creatura, intrat; et tuo angustatur in corpore, tuis in habitaculis se coarctat. Et ille cujus majestatem vox fidelium quotidiana testatur clamans: Pleni sunt coeli et terra gloria tua (Eccl. in fine praefat. Miss.), tuis propter te circuit, apparet, videtur, et tenetur in locis. Quo se movet immobilis plenitudo; quo accedit, vel unde recedit, quo sunt plena omnia? Et tamen vadit, redit, descendit, ascendit, et totum te, et propter te homo Deus patitur, [c 1Kb] quia te nimis diligit, nimis amat. Habitus suscipit, formas variat, commutat officia: et nunc igneus tibi resplendet in rubo (Exod. III), ut perfidia te frigidum fidei calore succendat; nunc elucescit coelesti flammeus in columna (Exod. XIII, ut remotis ignorantiae tuae tenebris, per solitudines [Col. 0644C] mundi hujus, viam possis scientiae percurrere salutaris; nunc idem tibi nubis vertitur in columnam, ut ardentes tuorum temperet aestus animorum; nunc te ut aquila protegit pennis sapientiae, et coelestem provocet ad volatum, dicente Moyse: Sicut aquila protegit nidum suum, et super pullos suos confidit, extendens alas suas accepit eos, et suscepit eos super scapulas suas, Dominus solus lucebat eos, et non erat cum eis Deus alienus (Deut. XXXII, juxta LXX. Nunc sicut gallina educit, ducit, vocat, recipit, protegit, portat, fovet, ambit, amplectitur (Matth. XXIII), et sui volatus oblita, suae temporaliter immemor libertatis, tuis in penetralibus, tuo versatur in pulvere, ut te vernaculis, familiaribus, domesticis alat, erudiat, instituat nutrimentis; nunc ut pastor bonus altissimis errantem solus requirit in montibus, solus invenit, [Col. 0644D] solus suis humeris imponit, et ne amplius in terrenis pascuis luporum morsibus pervadaris, coelestes evehit et perducit ad caulas (Luc. XV). Sic, sicut diximus, [Col. 0645A] habitus suscipit, formas variat, et ut te mutet in melius, ipse sua toties mutat et commutat officia. Et quia diu circuierat ut diriperet et devoraret inimicus, nunc necessario circuit ut te vindicet, ut eripiat Christus, dicente Scriptura: Adversarius vester sicut leo rugiens circuit quaerens quem devoret (I Petr. V). Et convocavit, inquit, duodecim. Post diuturna tempora tetrae noctis, aurorae suae desiderato splendore aeternus dies Christus noster reluxit in lucem, qui duodecim suas horas in apostolis suis duodecim signanter aptaret. Hunc diem beatus Psalmista prophetali vidit spiritu, cum canebat: Haec est dies quam fecit Dominus, exsultemus et laetemur in ea (Psal. CXVII). Unde et Apostolus lucis ac diei filios appellat credentes: Vos filii lucis estis et diei (I Tim. V). [Col. 0645B] Et convocavit duodecim. Duodenarius numerus iste per quaternarium tripartitam nobis monstrat et format quadrigam: per quam Trinitas tota toto orbe apostolicis vehitur et fertur excursibus, ut diabolum mitis bellator expugnet, ut mundi superbiam mansuetus victor inclinet, ut discordias gentium pacificus auferat praeliator, ut destructo inferno, hoc est, peccati fovea, diuturno carcere animarum humani generis captivitatem liberam triumphi sui perducat ad gloriam. Hunc Trinitatis currum beatus Psalmista vidit prophetali spiritu, cum dicebat: Ascendisti in altum, captivam duxisti captivitatem, accepisti dona in hominibus (Psal. LXVII). Hunc currum sibi, suo Patri et Spiritui sancto, Dominus cum diceret, praeparabat: Tollite jugum meum super vos, quia jugum meum [Col. 0645C] suave est, et onus meum leve est (Matth. XI). Nescit lassescere bajulus misericordiae, pietatis evector. Duodecim patriarchas, duodecim distinctos in tribubus (Gen. XLIX), duodecim fontes eremi (Exod. XV), duodecim Jordanis lapides elevatos ex alveo (Josue IV), in figuram formamque apostolici numeri fuisse descriptos scurtatori legis relinquimus altius ad probandum, quia nobis cur binos ad praedicandum discipulos miserit, propositae lectionis series conatur aperire. Et coepit eos mittere binos et binos. [a 1Kb] Binos mittebat ne destituta singularitas aut negaret, ut Petrus; aut fugeret, ut Joannes (Marc. XIV). Cito cadit fragilitas humana, quae de se superbe confisa socios despicit, non vult habere collegam, dicente Scriptura: Et vae uni cum ceciderit, et non est secundus [Col. 0645D] qui erigat eum (Eccl. IV). Quantum autem alter alterius roboretur auxilio, eadem Scriptura testatur, cum dicit: Frater qui adjuvatur a fratre, quasi civitas munita (Prov. XVIII). Et coepit eos mittere binos et binos. Nec mirum, fratres, si Trinitas, quae ex duodenario numero tripartitam conscendit quadrigam, nunc ascendit et bigam; ut duobus nuntiis duorum vocatio monstretur, et clareat populorum, dicente Apostolo: Numquid Judaeorum Deus tantum? Nonne et gentium? [Col. 0646A] immo et gentium (Rom. III); et impleatur Isaiae vaticinium, qui se ascensorem bigae vidisse testatur, ubi audit sibi dici: Quid tu vides? et respondit, video assessorem bigae (Isai XXI), unde mox cecidisse Babylonem clamat, et omnia sculptilia. Quis dubitat, fratres, per has bigas Christum salutares inequitasse discursus, cum videat apostolica praedicatione corruisse templa, idola deperiisse, cessasse pecudum mugitus, et victimas, ipsas aras cum thuris sic fumo jam tota evanuisse per saecula? Has bigas Habacuc viderat cum clamaret: Qui ascendis super equos tuos, et equitatus tuus sanitas (Habac. III). Et dedit, inquit, eis potestatem spirituum immundorum. Hoc est, divinae virtutis insigne; hoc tropaeum singularis triumphi, ut praedae suae praedo ipse, ipsis captivis suis ipse [Col. 0646B] captivus, vinctis quondam suis vinctus ipse diabolus nunc tradatur, quatenus eorum subjiciatur imperio, quorum ante fuerat magnificus servitute. Merito dolet, gemit merito, merito stridet, qui se videt hominum sententia, hominum potestate percelli, qui se Deum hominibus longa diu fuerat persuasione mentitus. Et praecepit eis, ne quid tollerent in via, nisi virgam tantum, non peram, non panem, non in zonis aes. Homo cum operarios invitat ad opera, non necessaria victus solum, sed etiam largo fundit epulas apparatu, ut convivium humanitatis effusae pondus operis superet et laborem. [b 1Kb] Deum quantum credit inhumanum, qui ad opera ejus invitatus, pera, pane, pretio onustus incedit, et anxius; ut aut lassus aut tardior ad opus operarius infidelis occurrat, aut occurrere [Col. 0646C] fortassis non possit! praemia promittit ille copiosa, tot chirographis, tot testibus, largam spondet ille mercedem, tu eum neque panem, neque vestimentum impio spiritu aestimas praebiturum? Teipsum cum non esses, dedit esse; et quidquid, homo, habes dedit ipse; et cum tibi ac tuis voluptatibus viveres, victus necessaria non negavit: hunc suis virtutibus, suis operibus servienti, non panem, non vestimentum aestimas largiturum? Hoc ipsum quod in pera, quod in zona portas, quis dedit tibi? Quid illi de suo insultaturus occurris? Novit quia dives es. [c 1Kb] Cede, homo, opibus tuis: sufficit tibi divina paupertas, depone sarcinas divitiarum tuarum, onustus non potest per angustam viam ad opus Dominicae messis pervenire, veni expeditus, veni liber ad opera, [Col. 0646D] antequam nudus et exspoliatus, infidelis omnibus operarius rapiaris ad poenam; quia, sicut scriptum est, Morientem divitiae non sequuntur (Psal. XLVIII). Sit tibi pera conscientia tua, sit tibi panis vita tua; ut sit verus panis Christus in vita, qui dixit: Ego sum panis (Joan. VI). Sit tibi in pretium merces tua, quia ille praemium exigit securus a Christo, qui ut sequeretur Christum, nudus despexit respuens fideliter quod habebat.


[Col. 0647A]
SERMO CLXXI. De discipulis illotis manibus prandentibus.

Sicut fulgura cum saxa, montes, arbores, ipsa domorum culmina, terribili collisione dissolvunt, sensus hominum mentesque corripiunt: ita Dominus quoties in Pharisaeos intonat, suos timore salutari corrigit et emendat, sicut hodie evangelicus sermo perdocuit, Pharisaeos et Scribas vituperasse aliquos discipulorum Domini, eo quod non lotis manibus manducarent. Nemo cum haec audit, existimet discipulos Domini sub specie contemptus incultis et lutulentis manibus edere, nec mensae Domini, nec convivii communis servare et colere honestatem: quando istud neque natura patitur, neque hospitalitatis admittit affectio. Quis aquam manibus non offerat [Col. 0647B] mox ad venientis obsequium, quis ad offerentis tristitiam mox recuset? praesertim cum Dominus ipse arguat Simonem invitatus ad mensam? Pedibus meis, inquit, aquam non dedisti (Luc. VII). Vult itaque fieri, quod sic exigere perdocetur. Sed Pharisaei non diligentiam corporis in discipulis Domini, sed superstitionis suae baptismata perquirebant; nescientes unum baptisma, quod Dominus non lavandis solum, sed in novandis animabus et corporibus invenisset; quod non corpus ad cultum vitae, sed conscientiam dilueret ad salutem. Hoc propheta precabatur, cum diceret: Amplius lava me ad injustitia mea (Psal. L). Id est, quousque me legaliter lavas, et me non lavas? lava me per gratiam semel, quem lavacra legis innumera non laverunt. Sed hoc aperiat nobis ipse qui [Col. 0647C] sequitur evangelicus sermo: Pharisaei, inquit,et omnes Judaei nisi crebro laverunt manus non manducant, tenentes traditionem seniorum, et cum de foro veniunt nisi baptizati fuerint non manducant, servantes baptisma calicum et urceorum ac aeramentorum et lectorum (Marc. VII). Pharisaee, qui te mundum credis, cum tua omnia tuo sint [a 1Kb] polluta convivio? In foro tu de innocentis sanguine disputasti, de rapienda substantia pauperis perquisisti, perscrutatus es qualiter libertatem addiceres servituti, et cum interiora tua tanto sint confecta crimine, quemadmodum te exterior lavare et mundare sufficiat aqua? corda et corpora nostra mundare haec poterit, cum fuerit et ipsa Spiritus sancti purificata commercio, ut visibili ministerio invisibile purificationis nostrae perficiat sacramentum. [Col. 0647D] Sed tu, Judaee, calices, urceos, aeramenta baptizas, quae motu sensuque carentia per naturam, ut reatum nesciunt, ita non sentiunt; haec honoras, et te per quem contaminata sunt omnia, non emundas; tuis usibus, tuis obsequiis haec mancipata purificas, et te divinis officiis, divinis ministeriis non purificas mancipatum. Sed nos, fratres, non quid Judaeis, sed quid discipulis suis Dominus responderit, audiamus: Dicebat autem, quod quae de homine exeunt, illa contaminant hominem. Abintus enim de corde hominum [Col. 0648A] procedunt cogitationes malae, adulteria, fornicationes, homicidia, furta, avaritiae, nequitiae; dolus, impudicitia, oculus malus, blasphemiae, superbia, stultitia: omnia haec mala abintus procedunt et contaminant hominem. Quae spatia terrarum, quae magnitudo urbium, quae latitudo regionum, tot hostes ferre, tot inimicos capere, tantas sustinere praevalet nationes, quot vitia, quot delicta, quot crimina rapiunt humanos sensus, hominum corda patiuntur? Vidistis, fratres, quod ad unam ovem genera tota, tota feritas bestiarum accedant, quae magis eo saeviunt, quo se explere nequeunt, satiari non possunt unius captione voraci dente praedones; qui plus hinc aestuant et tabescunt, quod capere nequeunt et vorare; quod ad unam columbam tot milvi, tot aquilae, vultures tot voraces, tantarum [Col. 0648B] currat congeries avium sordidarum. Hanc numerositatem, hanc multitudinem senserat propheta cum caneret: Circumdederunt me mala, quorum non est numerus: comprehenderunt me iniquitates meae, et non potui ut viderem (Psal. XXXIX). Abintus de corde hominum procedunt. Tolerabilis est hostis cum muros arietat extrinsecus, cum foris positus cedit aliquando conflictui; cui vero est intus inimicus, cujus adversarius in ipsis penetralibus jam desaevit, iste se intelligit, et sentit oppressum, iste se et captivum pervidet et deplorat, iste suus expugnator esse non potest, [b 1Kb] suis esse non potest liberator, alienum requirit auxilium, quaerit alterum defensorem. Abintus exeunt de corde. Novus est hic ordo bellandi: de homine contra hominem gentes exeunt bellaturae: non contentae in [Col. 0648C] occulto vincere, prosternere in abdito; quasi quae famam quaerant hominis de ruina. Judaei, qui foris sunt, se et sua forinsecus lavent; nos, fratres, ab istis vitiorum sordibus emundemur intrinsecus: has nequitiarum gentes in nostris mentibus Christo propugnante vincamus, has delictorum bestias de nostris cordibus terrore Dominici nominis effugemus, has criminum rabies et voracissimas aves a nostris sensibus crucis hasta fortiter propellamus; ut civitatis nostrae splendor, templi nostri sanctitas, domus nostrae integer et singularis ornatus, ad habitandum semper in nobis nostrum provocet et invitet auctorem. Illuc vitia redire nequeunt, ubi Christus cum suis virtutibus commoratur.



SERMO CLXXII. [Col. 0648D] De invidia et hypocrisi.

Audistis hodie, fratres, quemadmodum, dum seclusit alios, seipsum janitor invidiosus exclusit. Vae vobis, inquit, legis peritis, quia tulistis clavem scientiae, ipsi non introistis, et eos qui introibant prohibuistis (Luc. XI). Audistis ergo quemadmodum dum seclusit alios, seipsum janitor invidiosus exclusit. Acceperat claves Pharisaeus non ut clauderet, sed ut intrare desiderantibus aperiret; sed ne intraret alter, ipse permanere foris maluit per livorem. Omnia quidem vitia ad suorum [Col. 0649A] semper tendunt et prosiliunt laesionem; sed suos semper amplius invidia consumit: invidia suorum carnifex semper exstitit, extendit sensus, torquet animos, discruciat mentes, corda corrumpit. Et quid plura? Hanc qui receperit, sua sustinet sine fine supplicia, quia in se domesticum semper diligit habere tortorem. Quis ibi malorum finis, ubi alterius [a 1Kb] bonum poena est alterius? ubi cruciatus alienus est aliena felicitas? malum multiplex: quot sunt prosperitates hominum, tot tormenta sunt invidorum. Cum aliis vitiis animus poterit confligere Christianus, invidiam quisquis antequam sentiat non fugerit, non evadit. Haec peritis legis legem suasit non aperire, sed claudere; et salutaris praecepti non commodare doctrinam, sed negare; obserare scientiae fontem et vitalis fluenti, [Col. 0649B] originis suae secreto [b 1Kb] divitias obstruere. Iste velociter fugiendus est morbus, quia quos contigerit non patitur jam sanari. Invidia coelum tentavit; ibi enim diabolum fecit ex angelo; ussit terras, quae utique paradisi nobis amoena flammeo custode seclusit. Reges urget, quia haec Herodem in coaevos Christi sic compulit desaevire, ut ante lac quam sanguis teneris funderetur ex membris (Matth. II). Charitatem violat, nam haec Cain reddidit fratricidam, et innocuam adhuc terram [c 1Kb] novi sanguinis cruore perfudit (Gen. IV). Vastat populos, namque Judaeos haec, si dici fas est, si capit sermo, fecit esse deicidas: deicidas diximus, non quo pervenit, sed quo facinus hoc tetendit. In Christo enim Judaei non hominem tantum, [d 2Kb] sed Deum Filium Dei conati sunt opprimere, necare virtutes, [Col. 0649C] cum dicunt: Hic est haeres, venite, occidamus eum, et nostra erit haereditas ejus (Marc. XII). Sed quid valet diabolus ad Deum? Invidia quid valet ad Dominicam charitatem? Invidit diabolus nobis terram, sed donavit coelum Deus; claves scientiae legisperitus sustulit, sed claves coelestis regni per Petrum largitus est Christus (Matth. XXVI). Ac sic invidia suis commodis est nudata, et homo ditatus est ipsa [e 1Kb] necessitate damnorum. Bene ergo in sequentibus Dominus adjecit, dicens: Attendite vobis a fermento Pharisaeorum (Luc. [Col. 0650A] XII). Quia in fermento non est moles magnitudinis, sed tumoris; et conspersio tali specie inflata est, non ditata: quantum enim efferbuerit ferventius, tantum farris massa turgescit, et totam formam levitatis implet, et tumoris. Congrue ergo a Domino dictum est: Attendite vobis a fermento Pharisaeorum, quod est hypocrisis. Quid est hypocrisis, nisi species arte composita; quae aliud in re agit, aliud promittit in vultu? Haec penes Pharisaeos per scientiam tumescebat, Apostolo sic dicente: Scientia inflat (I Cor. VIII). Illos namque scientia inflabat ad superbiam, non instruebat ad vitam; et corrumpebat ad malitiam, non ad prudentiam promovebat. Erat in eorum facie hypocrisis, erat in eorum mente invidiae hydrops, erat in pectore siticulosus fons, erat ardens unda, quae suis magis ac [Col. 0650B] magis inflammabatur fluentis, ut bibentis non exstingueret sitim, sed augeret incendium. Sic, sic hypocrisi ministrante, suis semper invidia propinat. Ab hoc nos morbo subtrahit Apostolus: Cum nos non in fermento veteri, neque in fermento malitiae et nequitiae, sed in azymis sinceritatis et veritatis (I Cor. V), sanctum Pascha Domini celebrare compellit. Veritas nescit tumorem, simplicitas hypocrisim prorsus ignorat. In azymis sinceritatis et veritatis. [f 1Kb] Haec sunt cordis azyma, haec coelesti dulcedine confecta, haec gratiae saporata pinguedine, haec sancti Spiritus igne decocta; haec nos manducantes Agnum Dei, Agnum qui tollit peccatum mundi, ad nostrum Pascha solemniter immolamus, quibus Christus ad laetitiam totam, totam est natus et immutatus ad gloriam.


[Col. 0650C]
SERMO CLXXIII. De D. Joanne Baptista et Herode.

Pastor bonus pervigiles noctes, dies anxios ducit, ne quid callidus latro, ne quid luporum feritas astuta perniciosum charo gregi, ne quid noxium moliatur. Pastor bonus, sicut Dominus dixit: Animam suam ponit pro ovibus suis (Joan. X). Sed et oves bonae pastoris sui audiunt attentis auribus vocem, pastoris sui semper sequuntur arbitrium, pastoris sui totam faciunt voluntatem. Ascendunt colles, petunt ardua, mutant [Col. 0651A] saepe regiones: ac sic apta pascuis, irrigua fluentis, umbrosa, accommoda, secreta quietis loca penetrant, reperiunt amoenitates, et deliciis perfruuntur. Et vos, filioli, Dominici gregis portio copiosa, niveo et divino vestita jam vellere, molli fetu, coelesti germine perfecunda, si per nostrae vocis auditum ad loca saepe salutaria, ad salutaria pascua pervenistis; si per nostri sermonis fluenta animi vestri aestus, vestrae sitis temperastis ardorem; si sub doctrinae nostrae tegmine aliquanta commoditate recubastis, quae ordinamus attendite, quae dicimus audite, quae facimus approbate; nec pro voluntate vestra, sed pro dispositione nostra praedicationis nostrae percipite rationem: et sive cum dicimus [a 1Kb] de gradu isto, sive cum de [b 1Kb] sacerdotali sede pro temporis ratione tractamus, ut oves bonae, ut [Col. 0651B] chari greges, dilecta pignora, sine fastu impigrae, ac toto fidei cursu convenite, concurrite. Nec vos locorum mutatio tam propinqua, et spatia sic arctata, aut reddant desides, aut faciant murmurantes: quia nec ovis ad caulas pervenit, si pro suo libito pervagetur; nec scientiam discipulus poterit obtinere, si doceri pro sua voluntate contenderit; aegrotus quoque numquam poterit recipere sanitatem, si pro suo fuerit curatus arbitrio. Sed quia nobis hodie contra lupum furentem sermo est, arrepto pastorali baculo transeamus ad evangelicam lectionem. Audivit, inquit, Herodes rex (manifestum enim factum erat nomen Jesu), et dicebat: Quia Joannes Baptista resurrexit a mortuis, propterea virtutes operantur in illo (Marc. VI). Stultus de mortuo pie credit, quem feraliter persecutus est vivum. Joannes resurrexit, ait, et tamen confitetur [Col. 0651C] ignorans, quia in Christo pro Christo resurgit occisus. Herodes, quid egit gladius tuus? crudelitas tua quid profecit? quo processit impietas tua? si ut ipse dicis, rediit ad virtutes, resurrexit ad opera divina, qui furore tuo putabatur exstinctus? Joannes resurrexit sicut fateris ipse: non hic persona, sed infirmitas perit; non hic Joannes, sed mors magis tali morte succubuit: illusa est poena, carnifex habetur irrisus, ipsa est cognitoris miseri decepta sententia, quae interemptum non perdidit, sed promovit. Joannes resurrexit a mortuis, propterea virtutes operantur in illo. Et si hostis legis, per legem tamen ille [c 1Kb] resurrectionem promissam didicerat mortuorum. Et si resurrecturum Joannem noverat, cur insanus occidit? [Col. 0652A] Si ad totius divinae virtutis culmen, si ad totum quidquid est potestatis insigne tali morte sciebat elevandum, [d 1Kb] cur se tantae mortis esse fecit auctorem? Semper febrit impietas, a phrenesi semper crudelitas [e 1Kb] obtinetur, carere dementia furor nescit; in se namque saevit, quoties in alterum tendit; se punit, dum percellit insontem; sibi lethalis est totus, cum erga justum crudelis existit. Ecce Joannes, ut ipse dicis, jam vivit in Christo: ad tuam poenam redit, qui venit ad omnium coelesti munere medicinam. Alii autem dicebant quia Elias est; alii vero dicebant quia propheta est, aut quasi unus ex prophetis. Quo audito, Herodes ait: Ipse est Joannes, quem ego decollavi; hic resurrexit a mortuis. Malevolo quidem at veraci sensu testis ipse criminis sui, assertor sceleris sui, sui facinoris accusator existit. [Col. 0652B] Joannes, quem ego decollavi, ipse est; hic resurrexit a mortuis. Verum dicit: nam sicut in Christo sui resurgunt, ita in suis ipse patitur Christus; et sicut honor capitis ad membra pertendit, ita membrorum poena ad dolorem capitis, ad capitis redundat injuriam. Joannes, quem ego decollavi, ipse est. Iste [f 1Kb] rex sapiens, egregius judex, censor morum, disciplinae custos, vindex innocentiae, criminum poena, quod decollaverit Joannem dicit, quare decollaverit tacet, ne potestatem regiam tanti facti confunderet turpitudo: sed evangelista prodit, ut interfectoris dedecus interfecti producat ad gloriam. Nam ipse Herodes, inquit, misit, ac tenuit Joannem, et vinxit eum in carcere propter Herodiadem, uxorem Philippi, fratris sui, quia duxerat eam uxorem. Dicebat enim Joannes Herodi: Non [Col. 0652C] licet tibi habere uxorem fratris tui. Herodias, quae uxor esse duorum fratrum sceleris amore contendit, [g 1Kb] ut affectione violaret affectum, et sociaretur Herodi Herodias, ne essent vel nomine dissimiles, qui erant scelere, moribus vitaque consimiles, et jungerentur vocabulo, quos criminum junxerat turpitudo; haec ergo Herodias insidiabatur Joanni. Herodes adulterae [h 1Kb] non vincebat animum, nefas tamen adulterae differebat. Illa, ne esset arguens, arguentis tendebat ad mortem; ille, ut placeret incestae, captivus ipse justum tantum tenuit, et vinxit inclusum, quia in innocentem reus facile non poterat dictare sententiam. Cum accidisset, inquit, opportunus dies, Herodes natalis sui coenam fecit principibus, tribunis et primis Galilaeae; cumque intrasset filia ipsius Herodiadis, et saltasset, et placuisset [Col. 0653A] Herodi, simulque recumbentibus, Rex ait puellae: Pete a me quod vis, et dabo tibi. Et juravit illi, Quidquid petieris, dabo tibi, etiam si dimidium regni mei. Ingratus, inhumanus rex, qui virtuti tantae, tam glorioso labori, tam memorabili facto, non totum regnum suum, sed dimidium dedit. Et quare sibi vel pro parte servavit, qui post tantam domus suae gloriam, post tantam familiae sanctitatem, post tale castitatis exemplum, esse, videri, vivere, non debebat? Illa ergo criminis filia, non naturae, non tam ad matrem, quam ad ipsam sentinam sui sceleris mox cucurrit; ut quae fluida tota, tota ierat resoluta, saeva, et truculenta revolaret, et, ut de ipsis artibus loquar, ut tragoediam nefandam caneret, quae impleverat turpissime comoediam. At illa egressa dixit matri suae: Quid petam? Illa vero dixit: [Col. 0653B] Caput Joannis Baptistae. Et ingressa statim cum festinatione ad regem, petivit dicens: Volo, ut protinus des mihi in disco caput Joannis Baptistae. Et contristatus est rex propter jusjurandum, et propter simul recumbentes, noluit eam contristare; et statim rex misso spiculatore, jussit afferri caput ejus. Ille autem abiit, et decollavit eum in carcere, et attulit caput ejus in disco, et dedit illud puellae, et puella dedit illud matri suae. Sic judicat [a 1Kb] mens oppressa crapulis, soluta vino, et toto quodammodo ebrietatis demersa naufragio. Volo, ut protinus des mihi in disco caput Joannis. Serpentis germen caput hominis petit, cui suum caput sententia principali sciebat addictum, dicente Deo: [b 1Kb] Ipse servabit caput tuum, et tu illius observabis calcaneum (Gen. III). In longum nos trahit prolixitas lectionis, et satis [Col. 0653C] in altum promovet loci ipsius immensa profunditas. Differamus hodie quae sequuntur, ne dum sermo festinat ad finem, quae sunt prolixe dicenda transmittat. Id in clausula nostri commendamus eloquii, quod sine causa cucurrerit serpens: nam tota germina serpentis antiqui iste Joannes noster interemit, et effusione sui sanguinis exstinxit occisus.



SERMO CLXXIV. De decollatione D. Joannis Baptistae.

Herodianae coenae cruentas epulas, convivium sic ferale, tunc terra, tunc coelum, hodie mecum vester horruit et expavit auditus. Herodes, inquit, natalis sui coenam fecit (Marc. VI). Bene coenam, quia non luci, sed tenebris addictus est hic natalis, in quo noctis filius natus [Col. 0653D] est, non diei. Natalis sui, inquit, coenam fecit principibus, tribunis et primis Galilaeae (Marc. VI). Quid egit incauta et caeca semper impietas? Omnes evocat potestates, ut non tam multos convivii sui socios, quam innumeros criminis sibi testes assumat, [Col. 0654A] et tot habeat facinoris sui arbitros, quot habuit praesides disciplinae. Cumque intrasset filia ipsius Herodia dis et saltasset, inquit, et placuisset Herodi. Respondit suo turpis generi, dum patri complacet turpiori; de adulterio namque non nisi turpis debuit procreari: quae fractis gressibus, corpore dissoluto, disjuncta compage membrorum, fluentibus ex arte visceribus, tota patri fieret deformitate formosior. [c 1Kb] Et revera suam credidit tunc Herodes cum talem vidit; nam putasset alienam, si pudicam vel aliquantulum pervidisset. Serpens tunc latebat in femina, quae reptans gressibus flexuosis lethale toto corpore virus effudit, ut discumbentium mentes furor, venenum corpora sauciaret, homines verterentur in bestias; nec vino jam tales, sed sanguine potarentur; [d 1Kb] nec pane rabidi, [Col. 0654B] sed carnibus vescerentur humanis. Tales utique tales reddidit, quibus adhuc fumante sanguine caput intulit tunc Joannis; ut illud Psalmistae canticum probaretur: Dederunt carnes sanctorum tuorum bestiis terrae, effuderunt sanguinem eorum tamquam aquam (Psal. LXXVIII). Ecce quidquid pariunt totis noctibus protracta convivia; ecce quid generat quod cum mensura emitur, et sine mensura bibitur vinum. Ecce quo praecipitatur caro, cum ad luxuriae facinus voluptatis inflammatur incendiis. Rogo quid tantis cuneis arctatur? Sufficit infelix caro sibi suis casibus ad ruinam, attestante propheta cum dicit: Ut quid irruitis in hominem, interficitis universi vos tamquam parieti inclinato et maceriae impulsae (Psal. LXI)? Jacebat in Herode caro oppressa crapulis, ebrietate captiva, [Col. 0654C] quae, titillante luxuria, et non tam ludente quam illudente lascivia, promitteret quidquid turpitudo peteret se daturam. Pete a me quod vis, inquit, et dabo tibi; et juravit illi. Jurat miser, dum quidquid honestatis est et virtutis abjurat. Pete a me quod vis. Quid peteret luxuria, nisi castitatis interitum, pudicitiae necem, mortem sibi semper contrariae sanctitatis? Volo ut des mihi in disco caput Joannis. Si caput viri est, juxta Apostolum (I Cor. XI), Christus, jam tunc novello ore antiquissimus serpens Christi Domini tendebat ad mortem. Volo ut des mihi in disco caput Joannis. Jam tunc avidus draco in servi capite Domini degustabat sitiens passionem. Volo ut des mihi in disco. Cur in disco, cur pretiose gestas, quem [e 1Kb] viliter occidis, nisi quia pretiosa in conspectu Domini [Col. 0654D] mors sanctorum ejus (Psal. CXV)? Hoc ipsum quod vis non agis quomodo ipsa vis, quia agit te superna ratio aliter quam vis. In illo quidem tunc ferali antro, non aula regis, rabies tunc fera pastum suum credidit, cum caput martyris vidit; lotum suum sensit, [Col. 0655A] cum liquorem sacri sanguinis sitiens aspexit; ferculum crudelitatis suae toto ore, totis faucibus contendit et conatur absorbere. Sed Joannes venit in sublimi positus, ut lucerna super candelabrum, tenebras ut fugaret, dicente Domino: Ille erat lucerna ardens et lucens (Joan. V). Venit Joannes, ut judex in tribunali resplendens, ut qui arguit adulterium, exponeret et damnaret homicidam; et qui pie vivens incestum vocarat ad poenitentiam, reservaverat ad veniam, homicidium etiam damnaret occisus. Quam quaeso meretur veniam, qui in morte Joannis ipsam poenitentiam tam creduliter interemit? Gratis cucurristis Herodes et Herodias, nomina non affectione sociata, sed crimine, [a 1Kb] quae vocem intercipi posse stultissime credidisti. Ego sum, inquit, vox clamantis in deserto [Col. 0655B] (Joan. I). Vox occidi non potest, sed magis clamat angustiis corporis absoluta. Sic vox Abel in suo jam effusa sanguine magis sonat, magis penetrat, magis pertendit ad coelum (Gen. IV). Sic nunc, Joannes toto orbe clamat, totis saeculis facinus vestrum cunctis refert, et ostentat in gentibus. Ecce Joannes Christi capite gloriatur, qui capiti putabatur addictus. Ecce eo die quo tu finisti tuum, ille sibi natalem coeli conquisivit: quia quando tuus ortus mersit in finem, tunc illius finis ortus est in natalem. Justus enim tunc inchoat vivere, cum pro Christo meretur occidi; transfertur ista morte vita martyris, non aufertur; morte magis claruit, qui ob hoc mortuus est, ut viveret in aeternum. Ecce tu jaces in morte, Joannes vivit occisus. Tu fucatam murice purpuram perdidisti, [Col. 0655C] Joannes cruore suo fulgenti purpura semper gloriatur indutus. Tui convivae nunc participes efficiuntur in poenis, Joannes coelesti mensa cum choris vescitur angelorum. Ille audit coelestem jugiter symphoniam, tu audis inferni semper gemitum et stridorem. Ille meretricis tuae, saltatricis tuae addictus in pretium, nunc regno, nunc praemiis coelestibus honoratur, tu mercedem sententiae tuae cum tua filia in tartaro percepisti. Vestimentum Joseph, cum adulteram fugeret, derelinquit (Gen. XXXIX); Joannes ne videret adulteram, ipsum projecit et corpus. Joseph, ne adulterium faceret, libens carcerem suscepit; Joannes ut argueret adulterium, eremum carcere commutavit. Joseph somnia dum revelat, evasit ex morte; [Col. 0656A] Joannes, ut Dei Filium revelaret, suscepit et mortem. Joseph dum panem praeparat temporalem, ex auro torquem meruit, et honorem; Joannes, ut ostenderet (Matth. XI) coelestem credentibus panem, martyrii torquem meruit ex cruore. Merito in natis mulierum cunctis major est hic Joannes, qui non solum adulteras arguit, sed et licita mulierum consortia virginitatis amore calcavit. Et si Joannes tantus, Joannes talis, tanta eremo separatus a feminis [b 1Kb] feminarum pericula non evasit, quis est qui inter feminas vivens evasurum se sine labore maximo, maxima sine cautione confidit, nisi is qui sancto alitur Spiritu? Qui cum genitore natoque una cuncta disponit saecula per aevi omnia spatia.



SERMO CLXXV. [Col. 0656B] [c 2Kb] De Marcellino episcopo Vicohaventino, et D. Mariae, Virginis partu.

Omnium quidem rerum primordia sunt dura, sed duriora sunt omnibus primordia generantis. Sancta Ecclesia Ravennas, ut primum pareret, viam fecit, angores pertulit, sensit dolores. Et hoc egit, fratres, ut ordinem partus divini toto veritatis tramite custodiret: nam posteaquam primogenitum totius creaturae Virgo mater ut pareret, viam totius patriae percucurrit; sic virgineus partus, sic primitivorum est dedicata nativitas. Et necessario, fratres, Via generatur in via. Ego sum, inquit, Via (Joan. XIV); ut omnis aditus excluderetur erroris, et viator tandem coelum peteret, qui terreni itineris incassum diu sudores pertulerat et labores. Et factum est in diebus illis, [Col. 0656C] inquit evangelista, exiit edictum a Caesare Augusto, ut scriberetur universus orbis. Ascendit autem et Joseph a Galilaea de civitate Nazareth in Judaeam ad civitatem David, quae vocatur Bethlehem, eo quod esset de domo et familia David, ut profiteretur cum Maria desponsata sibi uxore praegnante. Et factum est in diebus illis, impleti sunt dies ut pareret, et peperit filium suum primogenitum (Luc. II). Libet hic aliquid de dolore dicere. Edicto Caesaris et pagani universorum Dominus obtemperaturus occurrit, et decreto beati Petri, decreto principis Christiani, servus adhuc aliquis irreverenter obsistit? Verum, quia neque prospera adversis, neque gaudiis miscenda sunt tristia, his omissis hodierni germinis laetitiam proloquamur. [d 2Kb] Habeat modo natus, [Col. 0657A] qui primum natus est, primogeniti reverentiam, teneat et honorem: Marcellinus hodie vernaculi partus totum rapuit et conquisivit affectum. Circumstant filii, adsunt propinqui, cognatio tota concurrit, familia exsultat omnis, et ipsa penetralia domus tripudiant et laetantur: quia videre oculis, suscipere manibus, hodie primum sanctae genitricis partum, sobolemque meruerunt. Ipsa quoque genitrix sponsa mater et virgo, in ipso conjunctionis suae cubiculo, genuisse nova gratulatione miratur. [a 2Kb] Sed neminem turbet, nullum moveat, quod in thalamo ipso sponsa ipsa cernitur peperisse: talis non est de crimine, sed de virginitate conceptus, quando in tali germine coelestis partus est, non humanus: nec ullus hic est sinistrae suspicionis locus, ubi ipse sponsus sponsae [Col. 0657B] suae testis habetur et custos. Quicumque sollicitus es de facto, esto de exemplo maximo persecurus, et praecedentis trepidatio ad tuam cautelam proficiat, et munimen. Joseph ille maritus solo nomine, conscientia sponsus, praegnantem sponsam fluctuans et anxius intuetur, quia neque accusare innocentem, neque praegnantem poterat accusare; tacere tutum non erat, erat loqui periculum. Admittit, non prodit crimina accusator insontis. Erat ipse testimonium [Col. 0658A] castitatis, erat custos pudoris: aliud noverat, aliud intuebatur; confundebat visus quem non confundebat [b 1Kb] Virginis fides: actus et vita in bivio; mens justa et sanctus animus ancipiti cogitatione torquetur; sentit, sed tantum non potest penetrare sacramentum, quia nec accusare poterat, et defensare penes homines non valebat. Merito mox occurrit angelus, merito responsum subvenit mox divinum, cui humano deficiente consilio justitia non defecit. Et quid dicit? Joseph fili David, noli timere. Qui nihil fecerat, quid timebat? Timebat, quia etsi nullus in facto reatus erat, erat in causa maximus pavor. Sanctus animus quidquid non assequitur, expavescit. Cave ergo, homo, de partu nostrae matris taliter disputare, [c 1Kb] cum angelum respondisse sufficiat: Noli timere accipere Mariam conjugem tuam; quod enim in [Col. 0658B] illa natum est, de Spiritu sancto est. Feliciter parturit, quae virginitatis coronam magis magisque pariendo conquisivit et gloriam. Hic vero qui nobis hodie natus est, semper retia [d 1Kb] tetendit in mare. Nemo ergo miretur, si piscatorem Petrus gestivit habere collegam. Orate ergo, fratres, ut piscari mereatur homines qui hactenus pisces capere hominum laboravit ad vitam [e 22Kb] .


[Col. 0663A]
SERMO CLXXVI. De caeco.

Deus quoties desperatas humanorum curat corporum passiones, deitatis suae toties potentiam pandit: sed in una eademque infirmitate, quando ordinem suae curationis immutat, causas propter quas hoc faciat, facit nos altius perscrutari. Nam juxta viam sedenti caeco visum sola restituit jussione; alii a nativitate caeco nato, non lumini, sed tenebris, et cui natura visum inviderat, atque ipsa, quae parat et aperit oculos, oculos clauserat et negarat, Christus imponit lutum, et collyrio materiali fingit, facit, procurat oculos, [a 1Kb] non recurat (Joan. IX), ut creante, non medicante manu inde homini suppleret lumina, unde hominem fecerat totum. Iste vero caecus, cujus nobis evangelista Marcus [Col. 0663B] retulit curam, sic novo sanatur modo, ut omnes compellat exquirere cur contumax caecitas moram facere sic praesumit auctori, cujus nutu, visu, jussu infirmitates pereunt, redeunt sanitates, vita oritur, mors finitur, stant omnia, cuncta dilabuntur. Venit, inquit, Jesus Bethsaida, et adducunt ei caecum, et rogabant eum ut eum tangeret; et apprehensa manu caeci, eduxit eum foras extra vicum (Marc. VIII). Quasi eum curare non potuerit in loco, aut beneficio loci indiguerit, universis qui contulit visum. Haec est Bethsaida cujus perfidiam Dominus exprobrat, dicens: Vae tibi, Chorozaim, vae tibi, Bethsaida: quia si in Tyro et Sidone virtutes factae fuissent quae in te factae sunt, olim in cilicio et cinere poenitentiam egissent (Matth. XI). Ergo apprehensa manu ejus de domo infidelitatis educit, levat eum de perfidiae sessione, ut ante fidem [Col. 0663C] quam oculos daret, ante menti quam corpori redderet sanitatem, ante praeberet [b 1Kb] humani ducatus obsequium quam divinae virtutis operaretur insigne. Illi rogabant ut vel tangeret eum: sed Christus, qui horrere nescit [Col. 0664A] pauperem, pauperem scit amare, totam dedit pauperi manum, et debilitati Deus publicam praebuit servitutem, ut homo non horreat hominem, et videns non videntem videat, et duce manu caecum lucis faciat nescire orbitatem: ne dicat homo: Non habet manus mea quod det pauperi, det ipsam manum pauperi, et plus erit manum pauperi dedisse quam nummum, iter praebuisse pauperi quam pauperi panis dedisse fragmentum. Et eduxit eum foras extra vicum, et exspuit in oculos ejus. Dominico sputo vacuas oculorum replet lacunas, divino ore luciferam dat salivam, ut sancti roris gutta baptizaret oculos peccatoris, ut aperiret venia, quos clauserat culpa. Nemo ergo dubitet divino imbre tota arefacta mortalia membra posse reviviscere, cum videat parva Dominici sputi [Col. 0664B] gutta arentes caecitate oculos subito sic suscitatos in lucem: Exsurgent, inquit Isaias, mortui, et resurgent qui in monumentis sunt, et laetabuntur qui sunt in terra. Quomodo? Ros enim qui abs te est sanitas est illis; quod est pluvia semini, hoc resurrecturis Dominicus imber. Et imposuit illi manus. In faciendo, in reparando, in componendo hominem Dominicae manus curatrices hominibus semper adsunt. Manus tuae, inquit, fecerunt me et plasmaverunt me. Et interrogavit eum si aliquid videret. Interrogat ut homo, operatur ut Deus. Qui videt abdita terrarum, qui cordis intuetur occulta, cui omnia sunt nuda quae sunt tecta omnibus, in opere suo, in oculis suis videre quaerit, laborat scire, alio referente cognoscit? Absit. Sed interrogat ut praesentes scirent, futuri cognoscerent, caecitatis hujus non esse simplicem, sed mysticam curam. [Col. 0664C] Denique non lumen, sed auroram quamdam, lucemque erumpentem datam sibi adhuc qui curabatur, Domino interrogante, respondit: Video, inquit, homines ut arbores ambulantes. [c 1Kb] Imperfectis oculis [Col. 0665A] grandescunt formae, turbantur species, res falluntur ipsae, quia non jam visionem capiunt, sed adhuc umbram sustinent visionis. Et quare tamen sicut arbores, non ut columnae, aut aliud quid, neque stantes, sed ambulantes? Quia post curam Christi viderat, quod homines velut arbores transirent in hoc saeculo, non manerent; temporalem plantationem germinis humani esse in hac vita mox videt quem curaverit Christus. Iteranda est ergo cura Christi, ut perfecti oculi futura certa, manentia videant et aeterna. Iterum, inquit, posuit manus super oculos ejus, et coepit videre: et restitutus est, ita ut clare videret omnia, et misit illum in domum suam, dicens: Vade in domum tuam, et si in vicum introieris, nemini dixeris. Aperiatur jam spiritualis intelligentia, ut qui sit iste caecus cognoscamus, [Col. 0665B] et quare non sponte venit, sed ab aliis adducitur, et ducitur manu Christi, et educitur extra vicum, et alibi recipit visum, qui diu apud suos longam sui pertulerat orbitatem: et exspuit in oculos ejus, et iteratur divinae manus impositio, et cui videre extra domum datur, quid viderit, quomodo viderit, per quem viderit, suis dicere non donatur. Fratres, caecus iste est Judaeus, qui in Synagoga, hoc est, in perfidiae domo [Col. 0666A] et in vico, hoc est, in conventu malignantium ignorantiae caecitate tenebatur, et sedebat oppressus. Hinc est quod non veniebat ad Christum, sed venit ad eum Christus, et apprehendit manum ejus, ut dono vocantis, non beneficio legis, non proprio curatum se gloriaretur arbitrio. Educit eum foras, ut in Ecclesia lucem fidei videat per libertatem gratiae, qui sub legis velamine nil videbat. Imponit ei primum manum, ut videat transire umbram legis; ut sacerdotes, scribas, pharisaeos, et figuram totam Judaicae observantiae videat velut arbores praeterire, quae ut in tempore, sic cum tempore senescunt, nascuntur, virescunt, florescunt, fructificant, pereunt, evanescunt. Iterum imponit ei manum, ut resurgens non jam caduca videat, sed aeterna, et videat quidquid est divini luminis, honoris [Col. 0666B] et gloriae: sicut ille magnus ex ipsis Paulus, qui extra vicum et in via Judaeus cecidit, ut resurgeret Christianus; et caecatus est in lege (Act. IX), ut videret in gratia, sicut ab ipso perhibetur: Nunc videmus in speculo et in aenigmate; tunc autem videbimus facie ad faciem (I Cor. XIII). Tunc quando quod sepultum est in morte, surget in vita, et quidquid satum est in contumelia, surget in gloria.



APPENDIX.




[Col. 0665B]
S.PETRI CHRYSOLOGI RAVENNATENSIS ARCHIEPISCOPI SERMONES VII, A S. PATRE QUONDAM ABJUDICATI [a 1Kb] . (C,G,S)*


[Col. 0665C]
SERMO I. De oratione Dominica.

Accepistis auditum fidei, fratres charissimi, formam Dominicae orationis audite. Christus breviter orare docet, qui cito vult postulata praestare: aut quid petentibus se non dabit, qui seipsum non petentibus dedit? aut in respondendo quam faciet moram, qui in dictandis precibus vota supplicum sic praevenit? Hodie quod audituri estis stupent angeli, miratur coelum, pavet terra, caro non fert, auditus non capit, non attingit mens, tota sustinere non potest creatura, ego dicere non audeo, tacere non possum. Deus det ut vos audire possitis et ego dicere. Quid est magis tremendum quod se dedit terris Deus, aut quod vos dat coelo; quod societatem carnis intrat ipse, aut [Col. 0665D] quod vos facit divinitatis consortium intrare; quod mortem sumpsit ipse, aut quod vos resumit ex morte; quod ipse in vestra nascitur servitute, aut quod vos sibi gignit in liberos; quod suscipit paupertatem vestram, aut quod vos facit haeredes suos, sui unici cohaeredes? Est utique terribilius quod terra transfertur [Col. 0666C] in coelum, homo deitate mutatur, servitutis sors dominationis jura sortitur. Sed hoc quamvis metuendum sit, tamen, quia causa non dicentem respicit, sed jubentem, accedamus, filioli quo vocat charitas, trahit amor, invitat affectio, Deum Patrem viscera sentiant, vox personet, loquatur lingua, spiritus clamet. Totum quod in vobis est respondeat gratiae, non timori; quia judicem mutavit in Patrem; amari voluit, non timeri.

Pater noster qui es in coelis (Matth. V, 9; Luc. XI, 2). Hoc cum dicis, non sic habeas quasi non sit in terris; non sic accipias, quasi sit loco clausus qui claudit omnia: sed intellige esse sibi genus e coelo, cujus Pater habetur in coelo. Et age ut vivendo sancte sancto respondeas Patri. Dei Filium ille se probat [Col. 0666D] qui vitiis non obscuratur humanis, qui divinis virtutibus elucescit.

Sanctificetur nomen tuum. Cujus genus sumus ejus censemur et nomine. Rogamus ergo ut nomen quod in se et per se sanctum est, sanctificetur in nobis; nomen enim Dei aut honoratur ex nostro actu, aut [Col. 0667A] ex nostris actibus blasphematur. Audi Apostolum dicentem: Nomen Dei per vos blasphematur in gentibus (Rom. II, 24).

Veniat regnum tuum. Et quando non regnavit Deus? Petimus ergo ut qui sibi regnavit, semper regnet in nobis, ut et nos in illo regnare possimus. Regnavit diabolus, regnavit peccatum, regnavit mors, et fuit diu captiva mortalitas. Petimus ergo ut regnante Deo pereat diabolus, deficiat peccatum, moriatur mors, captivitas captivetur, ut nos liberi perpetuam regnemus in vitam.

Fiat voluntas tua sicut in coelo et in terra. Hoc est regnum Dei quando in coelo et in terra Dei voluntas est sola, quando omnibus hominibus [a 1Kb] Deus vivit, Deus agit, Deus regnat, Deus est totus, juxta illud [Col. 0667B] Apostoli, ut sit Deus omnia et in omnibus nobis (I Cor. XV).

Panem nostrum quotidianum da nobis hodie. Qui Patrem se nobis dedit, qui sibi nos adoptavit in filios, qui secum nos fecit haeredes, qui nos . . . . . . nomine sublimavit, qui nos suo et honore donavit et regno, ipse nos ut panem quotidianum postulemus addixit. In regno coeli inter munera divina quid quaerit paupertas humana? tam bonus, tam pius, tam largus Pater panem filiis non tamen postulatus indulget? Et ubi est illud: Nolite solliciti esse, quid manducetis, aut quid bibatis, aut vestiamini (Matth. VI, 31)? Hoc Pater jubet, quod prohibet cogitare; quid tenemus? Coelestis Pater coelestem panem coelestis Filii ut postulemus hortatur; ipse dixit: Ego sum panis qui de coelo [Col. 0667C] descendi (Joan. VI, 51). Ipse est panis, qui satus in virgine, fermentatus in carne, in passione confectus, fornace coctus sepulcri, in Ecclesiis conditus, illatus altaribus coelestem cibum quotidie subministrat fidelibus.

Et dimitte nobis debita nostra, sicut et nos dimittimus debitoribus nostris. Homo, sine peccato esse non potes; et vis semper dimitti tibi, totum dimitte semper; quantum vis dimitti tibi, dimitte tantum. Quoties vis dimitti, toties tu dimitte; immo quia vis totum dimitti tibi, totum dimitte. Homo, intellige quia remittendo aliis tibi veniam tu dedisti.

Et ne nos inducas in tentationem. Quia in hoc saeculo est ipsa vita tentatio. Tentatio, inquit, est vita hominis (Joan. VII, 1), rogamus ut nos nostro arbitrio [Col. 0667D] non relinquat, sed in omni actu paterna nos pietate constringat, et in vitae tramite coelesti moderatione confirmet.

Sed libera nos a malo. A quo malo? A diabolo, quippe ex quo est omne malum. Rogamus nos liberari a malo, quia malo qui non caruerit, frui non potest [Col. 0668A] bono. Si adhuc non nati, si adhuc in utero constituti panem petunt, expetunt regnum, quare fit quaestio quod semper Dei Filius in Dei Patris mysterium, et quod in Patre Deo Dei Filius fuerit? Quomodo humana ratione tractatur? Non est, non est humano modo divinitas aestimanda. Audisti Deum, nihil terrenum cogites, nihil humanum. Audisti Patrem Christi, hoc per substantiam crede; audisti Patrem tuum, hoc crede per gratiam. Ille esse Filius habuit semper, se esse Filium dedit modo. Sic ergo te filium scito, et servum te esse non nescias. Sic audi ad Christi similitudinem te reductum, ut semper Christo te cognoscas esse subjectum.



SERMO II. De eadem.

[Col. 0668B] Conditio mortalis, terrena compago, limosa substantia ad vitae pensa ac mortis incerto labore attrita, consumpta poenis, putredini pulveris subjecta natura capere non valet, credere pertimescit, quod hodie cogitur confiteri. Tantam donorum gratiam, [b 1Kb] proximorum magnitudinem, munerum largitatem, fragilitas humana non potest invenire. Hoc reor ambiguum prophetam mentis intuitu praevidisse, dum tanto pavore concussus, et hujus audito taliter exagitatus tremore dixit: Domine, audivi auditum tuum, et timui; consideravi opera tua et expavi (Habac. III, 2). Auditum timuit, non quia tunc propheta tantus audierat Dominum, sed quia tunc servus Dominum suum sibi conservum reperit, et audivit in partem: [Col. 0668C] vel quia mundi hujus fabricam elementis ita sibi dissonis consonantem contemplatus expavit; sed quia pietatis erga se tanta considerans, tunc opera admirationis tremore concussus est et pavore. Consideravi, inquit, opera tua et expavi. Adoptatum se tunc expavit in filium, quando perdiderat ipsius fiduciam servitutis. Denique ut sciatis hujus orationis, quam vobis hodie divinitas insinuat et infundit affectum, prophetam tunc auditu coelitus percepisse, hujus muneris quodammodo pavore solutum, quid iterum dixerit pervidete: Custodivi me, inquit, et expavit venter meus, a voce obsecrationis labiorum meorum (Ibid. 16).

Posteaquam divini muneris tantam senserat largitatem, custodivit se, ne se hostem, ne inimicum, ne latronem se iterum in paradiso sustineret; fit vigilantior, [Col. 0668D] fit sollicitior sui custos, qui se post tantae rei jacturam coelestem thesaurum senserat reperisse, dicente Paulo: Portamus hunc thesaurum in vasis fictilibus (II Cor. VII). Custodivi me et expavit venter meus. Ventrem cordis interna nominat haec propheta, quia sicut [c 1Kb] [venter] cibis, ita cor sensibus pascitur [Col. 0669A] et repletur: et expavit venter meus a voce obsecrationis labiorum meorum. Si intellectus cordis fuderat ori vocem, labiis dederat verba, cur vota sua, cur desideria sua, cur . . . . . ex hoc est exhortaturus? Expavit quia non suggestione sui cordis, sed divini Spiritus loquebatur affatu. Audi Paulum dicentem: Misit Deus Spiritum Filii sui in corda nostra clamantem, Abba Pater (Gal. IV, 6); quod cum auditum ad interna transmitteret, tantum se meruisse mirabatur, et interna tota hominis pavebant, merito adjecit: Et intravit tremor in ossa mea, quia ipsius prophetae viscera vexabantur, et subius me, inquit, commota est virtus mea. Quid subtus me? quia unus ipse idemque homo rursus per gratiam jam levatus, jacebat subtus pristinam per naturam, nec virtutem coelestem [Col. 0669B] virtus poterat sustinere terrena. Jam [a 1Kb] fumavit mons Sion cum laturus legem Deus descendit in montem: quid caro faceret, cum descendit Deus in carnem? Carnis gratiam collaturus venit Pater, quia homo Deum, servus Dominum non ferebat. Et quia in verbis suis fidelis est qui dixit, aperi os tuum, et implebo illud (Ps. LXXX, 11); aperite nunc ora vestra, ut ipse ea tali prece, tali repleat et clamore. Ubi sunt, qui de Dei promissione diffidunt? Ecce quam cito est fidei remunerata confessio; mox ut Deum unici Filii confessus es Patrem, tu ipse es Dei Patris adoptatus in filium, ut esses coeli haeres, qui paradisi exsul habebaris et terrae. Et ideo nunc vocas: Pater noster qui es in coelis. Quia fuit tibi quondam Pater, qui te resolvit in limum, qui te ad claustra duxit et pertraxit inferni. [Col. 0669C] Terram nesciat, amorem carnis ignoret, patrem pulveris non requirat, nihil in se vitii licere permittat, qui a Deo Patre coelestem repetit ad naturam, ut qui se Dei filium credit actu, vita, moribus, honestate tanto generi respondeat, ne iterum ad terrena descendens, ad ipsam tanti genitoris tendat injuriam.

Sanctificetur nomen tuum. Si nomen Christi caecis visum, cursum claudis, defessis vario languore sanitatem, mortuis vitam, teque ipsum, homo, totamque sanctificat creaturam, quemadmodum tu ipsius nominis oras et expostulas sanctitatem? Quia ab Christo vocatus es Christianus, et ideo supplicas ut praerogativa tanti nominis meritis in te subsequentibus roboretur.

Adveniat regnum tuum. Devotionem mandat, exigit [Col. 0669D] desideria, vota perquirit ipse, qui [b 1Kb] adventus sui vitam in sua continet potestate. Fidelis est ille miles, qui regis sui praesentiam sitit, et tot regni expetit et concupiscit triumphos. Sed hic petis ut tibi et in te adveniat regnaturus, in quo diabolus arcem, mors imperium, diu infernus gessit et tenuit potestatem. Oremus ergo, charissimi, ut Christus semper suo regnet in milite, ut miles semper suo triumphet in rege.

[Col. 0670A] Fiat voluntas tua sicut in coelo et in terra. Beatus dies ille qui terrenorum jungit, sociat et exaequat coelestibus voluntatem, ut inter dispares substantias una eademque fiat voluntas. Haec est fida pax, inconcussa concordia, gratia perseverans, quia unius Domini ordinem naturam, familia per diversa voluntatum sita, una eademque reperitur et sensu.

Panem nostrum quotidianum da nobis hodie. Post coeleste regnum panem quis postulet temporalem? sed quotidianum. Et inde vult nos in sacramento sui corporis panis viaticum postulare: unde ex hoc ad perpetuum diem, et ipsam Christi perveniamus ad mensam, ut unde hic gustum sumpsimus, inde plenitudinem cibi totasque satietates capiamus.

Et dimitte nobis debita nostra sicut et nos dimittimus [Col. 0670B] debitoribus nostris. Qui sic petit (et) debita non relaxat, ille se etiam per quod orat accusat, qui sibi tantum donari postulat, remitti tantum, quantum ipse remittit, et donat ad placitum, Deum taliter invitat ad pactum; quantum ipse praestiterit alteri, tantum sibi exigat et ipse praestari. Dimittenda sunt autem, fratres, debita, non pecuniae solum, sed omnium causarum, culparum, criminum quidquid homo incurrere potest. In his tibi cum incurrerit alter, ignosce; fidus peccati sui petit veniam, qui peccanti libenter ignoscit.

Et ne nos inducas in tentationem. Hoc petere multis modis cogimur, fratres, ne fragilitas plus ausa, et de se temere praesumens, nihil virium suarum colligens in conflictu male cauta succumbat; deinde [Col. 0670C] offensus Deus tradat tentationibus quos relinquit.

Sed libera nos a malo. Satis de se humiliter sentit, qui ut a malo per Deum liberetur implorat. Signate vos. Intelligite, filioli, quanta perfectorum, quanta fortium gloria sit et potestas, quando tanta virtus in ipso conceptu, tanta majestas aperitur in partu. Nondum natus Patrem vocat, sanctitatem postulat, regnum petit. Dat jura terris, terrenas coelestibus exaequat voluntates, et laboribus pro futuris exigit jam devotus annonam. Panem, inquit, quotidianum da nobis hodie. Beati estis qui coepistis ante pugnam vincere, ante triumphare quam vivere, ante ad Patris gremium, ante ad Patris promptuarium quam matris ad gremium pervenire; ante pastum gregis quam succum lactis invadere totum; ante victoriam [Col. 0670D] sonare jubilo, (ante) vagitu respondere, quam cunarum ( . . . . ) vere ut dixit Apostolus infirmum Dei fortius est hominibus (I Cor. I, 15). At quis poterit tanti conceptus referre sacramentum, ubi virgo mater parit orbem quotidie, nec relinquit posteros ad laborem, sed a terreno germine praemittit ad gloriam?



SERMO III. De eadem.

Omnia quae divinitus dicta factaque referuntur, [Col. 0671A] sunt miraculo, sunt stupori, sunt pavenda mortalibus, ipsis etiam sunt coelestibus tremenda. Sed nihil ita stupet coelum, pavet terra, expavescit universa creatura, quam quod vos estis hodie nobis dicentibus audituri. Servus Dominum Patrem vocare audet, judicem suum reus nuncupat genitorem, conditio terrena sua se voce adoptat in filium, qui terrena perdidit existimat se Divinitatis haeredem. Sed audemus, quia praesumptio dicentis non est, ubi auctoritas est jubentis. Ipse enim vos hodie dicere voluit, qui nos hodie docuit sic orare. Et quid mirum, si tunc homines Dei consecravit in filios, quando se hominibus dedit et aptavit in filium? Carnis tunc naturam transtulit in divinam, quando deitatem humanam detulit ad naturam. Tunc hominem sibi in coelestibus [Col. 0671B] praestitit cohaeredem, quando se participem reddidit terrenorum: aut homini negare quid amoris potuit, quid muneris, quid honoris, qui totum quod erat hominis et peccatum suscepit, et mortem? Aut quomodo hominem in suis prosperis non habebit, qui in adversis homini se fecit esse consortem? Homo, redi ad Deum sic amatus a Deo; et ad ipsius gloriam da totum te, qui se totum propter te ad tuam deduxit injuriam; et voca Patrem fidens, quem tanto amore [a 1Kb] tuum probas, sentis, intelligis esse genitorem.

Pater noster qui es in coelis. Quod nondum natus Patrem vocat, nemo miretur. Deo nata sunt nascitura, futura facta sunt Deo. Fecit, inquit, quae futura sunt (Eccl. VI, 10). Hinc est quod in utero suum [Col. 0671C] Joannes sensit auctorem et exstat nuntius matri qui erat nescius vitae. Hinc est quod Jacob ante legitur bellasse quam nasci, coepit ante triumphare quam vivere. Hinc est quod jam sunt Deo qui sibi adhuc non sunt, quoniam electi estis ante constitutionem mundi. Pater noster qui es in coelis. Non quod ille non sit in terra, sed ut tu per hoc germen esse noveris te coeleste. Et si te filium Dei tu fateris, vive quasi Dei filius, ut actu, vita, virtutibus, tanto possis respondere genitori.

Sanctificetur nomen tuum. Quia a Christo vocatus es Christianus, petis ut praerogativa tanti nominis sanctificetur in te, quia nomen Dei quod per se et sanctum sibi est, aut sanctificetur in nobis nostro actu, aut nostro actu blasphemetur in gentibus.

[Col. 0671D] Adveniat regnum tuum. Ipse dicit: Regnum Dei intra vos est (Luc. XVII, 21). Si intra nos est, veniat quid oramus? est in fide, est in spe, est in exspectatione, sed ut veniat jam precamur. Veniat autem nobis, non illi qui semper conregnat Patri suo, semper regnat in Patre, sed veniat nobis: Venite, benedicti Patris mei, percipite regnum quod vobis paratum est ab origine mundi (Matth. XXV, 34). Dicimus veniat regnum tuum, ut sic Deus regnet in nobis, quatenus in nobis desinat mors regnare, desinat regnare peccatum. [Col. 0672A] Regnavit, inquit, mors ab Adam usque ad Moysem (Rom. V, 14). Et alibi: Non regnet peccatum in vestro mortali corpore (Ibid., 15).

Fiat voluntas tua sicut in coelo et in terra. Nunc in terra multa sunt pro diaboli voluntate, pro saeculi nequitia, pro voluntate carnis. In coelo vero fit nihil praeter Domini voluntatem. Petimus ergo ut interempto diabolo, ut novo saeculo, ut mutato corpore, destructo mortis imperio, ut abolita dominatione peccati, in coelo et in terra, in Deo et hominibus, una Dei et eadem sit voluntas.

Panem nostrum quotidianum da nobis hodie. Post regnum coeleste, terrenum panem petere non jubemur, prohibente ipso cum dixit: Nolite solliciti esse quid manducetis, aut quid bibatis (Matth. VI, 13). Sed [Col. 0672B] quia ipse est panis qui de coelo descendit (Joan. XLI, 50), petimus et precamur ut ipsum panem, quem quotidie, id est, jugiter sumimus, in aeternitate ad victum corporis mentisque capiamus.

Et dimitte nobis debita nostra, sicut et nos dimittimus debitoribus nostris. Sic dicendo, homo, indulgentiae modum, mensuram veniae statuisti: et tu tibi dedisti, qui a Domino tantum tibi petis, quantum dimiseris ipse conservo. Dimitte ergo delinquenti in te totum, si vis ipse de tuis nihil Domino debere delictis. In altero dimitte tibi, si vis ipse vindicem vitare sententiam.

Et ne nos inducas in tentationem. Deus neminem tentat, sicut scriptum est; sed tentare dicitur, cum contumaciter euntes ad tentationum laqueos delinquit. [Col. 0672C] Sic Adam tentatoris incurrit insidias, dum sui praecepta deserit creatoris. Unde autem et a quo tentatur homo prodidit sic dicendo: Sed libera nos a malo; hoc est a diabolo, qui totius mali et auctor est et origo. Diabolus natura fuit coelestis, nunc est nequitia spiritualis, aetate major saeculo, nocendi usu tritus, laedendi arte peritissimus. Unde non tam malus, sed malum dicitur, a quo est omne quod malum est. Hinc est quod propriis viribus homo liberari non potest carnalibus vinculis illigatus. Petendum est ergo nobis ut Deus nos a diabolo liberet, qui Christum terris, ut diabolum vinceret, commodavit. Clamet, clamet homo ad Deum, clamet: Libera nos a malo, ut a tanto malo, solo Christo vincente, liberemur.

[Col. 0672D] Pater noster, qui es in coelis. Orandi thema, materiam petendi, supplicandi normam paucissimis in verbis ipse sibi, qui tibi est exorandus, indulsit; ut ex hoc tu petendi sumas sensum, ut intellectum postulandi capias, mensuram colligas impetrandi, et brevi magisterio orandi latissimam capias disciplinam; simul quia ad amoris judicium rex ipse officio functus est advocati, ut preces quibus responsurus erat ipse dictaret. Cunctatio ablata est tota promerendi, quando ipsum se legit in precibus qui [Col. 0673A] rogatur. Metus locum non habet, ubi a Patre filius interprete desiderat quae sancta sunt impetrare.



SERMO IV. De eadem.

Fratres charissimi, qui vos donavit credere, ipse vos docuit et orare, et totam petendi formam paucis aptavit in verbis, quia cum Patrem postulat, multa preces filius non laborat. Sicut enim petere cogit necessitas genitum, ita urget charitas dare genitorem. Pater ergo qui sponte praestat, non tam ut petatur, quantum quod petatur ostendit; ut Filius petendo justa placeat, qui potest stulta postulans displicere. Audite Patrem, et vos filios esse jam credite, ut quae petieritis incunctanter impetrare possitis. Quid valeat fides, credulitas quid possit, sit quanta confessio, [Col. 0673B] hodie monstratur in nobis. Ecce Trinitatis trina confessio in coelestem sobolem de terrena vos sustulit servitute: ecce fides quae Deum locuta est Patrem, Patrem vobis Deum hodie conquisivit; ecce vox quae confessa est Dei Filium, vos Dei adoptavit in filios; ecce credulitas quae Deum Spiritum proclamavit, de carnis substantia mortali in vitalem Spiritus substantiam vos mutavit. Quis pietatis tantae dignus invenitur assertor? Deus Pater homines dignatur haeredes; Deus Filius non dedignatur servulos cohaeredes; Deus Spiritus carnem consortem divinitati juris ditione suscipit in supernis, Apostolo probante cum dicit: Aut nescitis quia angelos judicabimus (I Cor. VI, 3)? [a 1Kb] Vocate ergo Dominum Patrem, vosque, et si nondum natos, jam tamen designatos filios esse jam [Col. 0673C] credite, et date operam quatenus sit vobis coelestis vita, sint vobis divini mores, et forma deitatis tota vestra praeferatur in Filium: quia coelestis Pater respondentes generi filios muneribus ditat divinis, degenerantes ad poenalem revocat servitutem.

Pater noster qui es in coelis. Succumberet conscientia servulis, terrena conditio solveretur, nisi nos ad hunc clamorem ipsius Patris auctoritas, ipsius Filii Spiritus excitaret. Misit, ait, Deus Spiritum Filii sui in corda nostra clamantem Abba Pater (Gal. IV, 6). Lassescit mens, caro deficit ad divina, nisi Deus quae fieret jubet, impleat ipse qui jubet. Quando ausa est mortalitas vocare Patrem, nisi modo quando superna virtute homines animantur in terra? Pater noster qui es in coelis. Homo, quid commune cum [Col. 0673D] terris tibi, qui confiteris tibi genus esse in coelis? Ergo coelestem vitam monstra in habitatione terrena, quia si quid in se gesserit terrena cogitatio, coelo maculam, coelesti generi intulisti injuriam.

Sanctificetur nomen tuum. Non petimus ut sanctificet nomen suum Deus, quod sanctitate sua totam salvat et sanctificat creaturam. Fratres, hoc nomen est quod supernae potestates pavent, quod tremenda suscipiunt servitute; hoc nomen est quod fugat daemones; [Col. 0674A] hoc solum nomen est quod absolvit animas diaboli feritate captivas; hoc nomen est quod mundo perdito dat salutem. Sed petimus ut nomen Dei actu sanctificetur in nobis. Nobis enim bene agentibus benedicitur nomen Dei, nobis male agentibus blasphematur. Audi Apostolum dicentem: Nomen Dei blasphematur in gentibus (Rom. II, 24). Petimus ergo, petimus, ut quantum nomen Dei sanctum est, tantum nos ejus mereamur in nostris moribus sanctitatem.

Veniat regnum tuum. Quasi non semper fuerit [b 1Kb] , sic regnum Christi ut veniat, nunc rogamus. Et ubi est illud regnum Dei? Intra nos est. Intra nos est fide, sed ut re veniat supplicamus. Fratres, quando diabolus vario nequitiarum genere multimoda arte [Col. 0674B] fallendi rerum faciem turbat, sensus hominum moresque confundit, saevit, idolis sacrilegis furit, fallit auguriis, divinatione mentitur, signis decipit, illudit artibus, spectaculis occupat, obsidet vitiis, peccatis vulnerat, criminibus sauciat, desperatione prosternit, Christi regnum prolongat, et absentat a nobis. Petimus ergo ut veniat tempus quo, mali tanti auctore pereunte, mundus totus, creatura tota, totam solius Christi regnet, triumphet ad gloriam, et fiat quod sequitur,

Ut sicut in coelo, ita et in terra. Una Domini voluntas sit terra, coelum, vita Deus, tempus aeternitas, patria requies, census innocentia, honos immortalitas, [c 1Kb] furia castitas, Deus totum.

Addidit: Panem nostrum quotidianum da nobis hodie. [Col. 0674C] Post paternitatem Dei, post divini nominis sanctitatem, post coeli regnum, quotidianum panem jubemur exposcere. Christus oblivioni non subjacet, Christus mandatis suis contraria non demandat. Ipse dicit: Nolite solliciti esse quid manducetis, aut quid bibatis (Matth. VI, 31). Sed quia est panis qui de coelo descendit, qui legis et gratiae molatus est in forma, qui crucis confectus est in farina, qui crucis confectus passione, qui magno pietatis fermentatus est sacramento, qui conspersionis levamentum sustulit de sepulcro, qui cum divinitatis suae calore conqueretur, ipse clibanum decoxit inferni, qui ad coelestem cibum [d 1Kb] quotidianus Ecclesiae defertur ad mensam, qui in remissione frangitur peccatorum, qui edentes se perpetuam pascit et enutrit ad vitam; [Col. 0674D] hunc panem quotidie nobis dari petimus, donec illo in die perpetuo perfruamur.

Et dimitte nobis debita nostra, sicut et nos dimittimus debitoribus nostris. Homo, penes te est potestas veniae, in te est indulgentia ejus, tu tibi remissionis auctor es constitutus; gratis petis veniam, qui tibi in alio indulgere contemnis. Homo, tu tibi misericordiae factus es ipse mensura; quantum quaeris misericordiam fac tantum.

[Col. 0675A] Et ne nos inducas in tentationem. Tentatio est, fratres, specie fallens, quae prosperat in adversis, adversa occultat in prosperis, humanamque ignorantiam dolosos deducit in lapsus. Petimus ergo ne peccatis impellentibus in tentationum foveas incidamus. Inducere autem Dominus dicitur currentes ad crimina cum relinquit.

Sed libera nos a malo. Hic malum mali designat auctorem, hoc est diabolum. Petimus ergo unum, ut munere hoc a malis omnibus cum malo careamus auctore.

Pater noster qui es in coelis. Nemo cum se filium clamat, manere se miretur in habitu servitutis. Ad divinum germen hodie designatus es, [a 1Kb] non promptus spem, non rem, noveris consecutum. Audi apostolum: [Col. 0675B] Spe salvi estis: spes autem quae videtur non est spes; quod enim videt quis, quid sperat? Si autem quod non videmus speramus, per patientiam exspectamus (Rom. VIII, 24). Hodie adoptionis est dies, hodie promissionis tempus est. Audi, crede, exspecta: crede creditori tuo, qui tibi credidit debitori; exspecta parumper ut veniat, qui te diu sustinuit ut venires; da illi inducias, sed promissori qui tibi quidquid erat debiti jam donavit. Ut qui tu [b 1Kb] fatigaris spe Dei? fide vivas. Agricola numquam sereret anhelus, si fructum laboris sui de tempore non speraret; viator laborem prolixi itineris non subiret, nisi se ad destinata crederet pervenire; nauta maris non intraret incerta, si lucris sequentibus compensaturum discrimina non pensaret; miles tota juventutis tempora [Col. 0675C] non ageret in periculis, si senectutis honores copiosissimos non speraret; filius paternae dominationis tempora non duraret, si se substantiae paternae non speraret haeredem. Et tu si jam filium Dei credis, juxta prophetam: Exspecta, viriliter age, et confortetur cor tuum, sustine Dominum (Psal. XVI, 20). Exspecta ut haeredem Dei exspectationis fide, et de virtute patientiae consequaris. Audi apostolum: Filii Dei sumus, sed nondum paret quid sumus. Cum apparuerit, similes ei erimus (I Joan. III, 2). Et iterum: Vita nostra absconsa est cum Christo: cum apparuerit Christus vita vestra, et vos apparebitis in gloria (Col. III, 3). Fratres, beati sunt filii Dei, quia et haereditatem omnium rerum possidebunt, et de excessu Patris luctus tempora non videbunt.


[Col. 0675D]
SERMO V. De eadem.

Quod ego modo cum magno tremore dicturus sum, quod vos estis nunc terribiliter audituri, immo terribiliter vocaturi, stupent angeli, pavescunt supernae virtutes, coelum non capit, sol non videt, terra non sustinet, tota non assequitur creatura. Quid ad haec [Col. 0676A] mortale pectus? quid ad haec mens hominis imbecilla? quid ad istud humani sensus angustiae? quid ad haec humanae vocis aura? quid ad istud humana lingua cito tacitura? Hoc Paulus invisibiliter cum vidisset, prodidit non prodendo dicens: Nec oculus vidit, nec auris audivit, nec in cor hominis ascendit, quae praeparavit Deus diligentibus se (I Cor. II, 9). Hoc Isaias cum suo vix coepisset auditu, adhuc hominem pervenire [c 1Kb] posse debet, ad auditum dicens: Domine, quis credit auditui nostro (Isa. LIII, 4)? Hoc Jeremias cum divino concepisset auditu, partus supernorum sensuum sustinebat clamans: Ventrem meum doleo, et sensus cordis mei perturbati sunt (Jerem. IV, 19). Hoc Habacuc divino Spiritus perorabat afflatu cum dicit: Custodivit me, et expavit venter meus a voce obsecrationis [Col. 0676B] labiorum meorum, et intravit tremor in ossa mea; et subtus me commota est virtus mea (Habac. III, 16). Elevatus virtute Dei, sensit suam sub se succubuisse virtutem. Longum est super hoc sacramentum pavores prosequi et dinumerare sanctorum; tempus non sinit me dici in hoc timore dinumerari, coelestis partus impetus non potest tardare nascentium. Dico ergo, et vos in utero adhuc penetrali voce compello, provida exhortatione praemoneo, ut antequam videatis matrem, vocetis istius Patrem; ante blandimenta matris, Patris tendatis et festinetis ad regnum; ante Patris perveniatis ad panem, quam matris ad ubera pendeatis. Nec in vos quidquam sibi aut matris necessitas, aut aetatis tempora vindicent, sed in vobis [d 1Kb] totum divino, Patris totum [Col. 0676C] coelestis respondeat et occurrat auctorem.

Pater noster qui es in coelis. Hoc est, quod tremebam proferre, hoc est, quod neque coelestium, neque terrestrium quemquam sinebat servitutis propriae conditio suspicari, coeli et terrae, carnis et Dei repente tantum posse provenire commercium, ut Deus in hominem, homo in Deum, Dominus in servum, servus verteretur in filium, fieretque Divinitatis et humanitatis ineffabili modo una et sempiterna cognatio. Ac Divinitatis erga nos dignatio tanta est, ut scire nequeat quid potissimum mirari debeat creatura, utrum quod se Deus ad nostram deposuit servitutem, an quod nos ad suae divinitatis rapuit dignitatem. Hinc est quod homo, quod et divinitus adoratus tanto nunc suo amore flammatur, quod adhuc [Col. 0676D] in utero voce tua se adoptat in filium . . . . . . O vos beatos quibus dominari datum est antequam nasci, ante regnare quam vivere, ante ad Dei Patris gloriam pervenire quam prosapiam propriae vilitatis agnoscere. Ecclesia felix mater, quae vos tales respicit, quae cum virgo permanet, genuisse tantos vos et taliter se miratur.

Olim partus iste praecedentibus designabatur exemplis. [Col. 0677A] Hinc est quod Jacob et Esau gemini in utero de primatus honore praeliantur, retardant partus, nec ante lucem cupiunt videre quam vincere. Hinc est quod [a 1Kb] Joannes exsultat, et ante suo occurrit auctori, genitricis ex utero quam procedat. Et humana pignora sic ante Deo militant quam noscantur parentibus, quam vivant saeculo. Quid mirum, si Ecclesia divina germina, si Deus sua sobole in utero adhuc, quod sit superni germinis jam fatetur: Pater noster qui es in coelis. Stupor insurgit; Christus Dei Patris de pectore matrem vocat, et fatetur in terra; et homo de matris utero Patrem vocat, et confitetur in coelis: Pater noster qui es in coelis. Quo te, homo, repente provexit gratia, quo te rapuit coelestis gratia, quo te rapuit coelestis natura, ut in carne et in [Col. 0677B] terra positus adhuc et carnem jam nescires et terram dicendo: Pater noster qui es in coelis. Qui ergo tanti Patris filium confitetur et credit, respondeat vita generi, moribus Patri, et mente atque actu asserat quod coelestem consecutus est per naturam.

Sanctificetur nomen tuum. Cujus utique genus esse coepimus, ejus utique censemur et nomine. Et ideo petimus ut in nobis illius nominis sanctificatio perseveret honor et praerogativa nominis, quod sublimavit sic tanti genitoris celsitudo.

Adveniat regnum tuum. Nos illi petimus cui numquam deest nec defuit regnum, immo qui est sibi ipse regnum, totamque in se regni continet potestatem. Sed quis nos vult ad promissam regni sui gloriam pervenire, monet nos expetere omnibus hoc [Col. 0677C] votis, in hoc vult nos totis mentibus inhiare. Quantum namque est temerarius [b 1Kb] qui discutit, de genere ignarus est qui non audet, aestuat, anhelat, cum promissum intendit et pertendit ad regnum.

Fiat voluntas tua sicut in coelo et in terra. Tunc jam totum est coelum, tunc autem Dei mens una omnibus; tunc in Christo omnes et in omnibus Christus, quando omnes solius Dei sapiunt et faciunt voluntates; tunc omnes unum, immo unus omnes, quando Dei spiritus in omnibus vivit unus.

Panem nostrum quotidianum da nobis hodie. Sicut in psalmo: Benedictus Dominus die quotidie (Psal. LXVII, 22), ita hic panem nostrum quotidianum da nobis hodie, quotidianum jugem dicimus. Jugis panis ille est, qui de coelo descendit: Ego sum panis qui de [Col. 0677D] coelo descendi. Perfectae ergo beatitudinis est ille panis. Hodie, hoc est in praesenti illius panis jam cibo vivere, cujus perpetuitate, quod est quotidie, saginabimur in futurum.

Et dimitte nobis debita nostra sicut et nos dimittimus debitoribus nostris. De supplicantis pectore veniae fons manat, et ad veniam refluet quidquid pietatis [c 1Kb] exuberat, et effundet in alterum, quando indulget sibi tantum, quantum alteri condonavit. Dimitte nobis [Col. 0678A] debita nostra sicut et nos dimittimus debitoribus nostris. Satis potest homo misericors, qui cum Deo de pietate confligit, cum tantum sibi dari quantum dederit, quantum donaverit, tantum desiderat et donari. Homo, semper in pectore tuo venia, si vis crimina non timere.

Et ne nos inducas in tentationem. Haec interpretatione non indigent, quia tentatio diaboli praevia et amara ministra est. Quamdiu vero hoc fragili continetur in corpore, necessario precatur ut in nos nec tentationi pateat aditus, nec diabolo tribuatur accessus. Sed libera nos a malo: ipse autem Dominus noster Jesus Christus liberet nos a malo et perducat ad omne bonum, qui vivit et regnat Deus modo et semper per infinita saecula saeculorum. Amen.


[Col. 0678B]
[d 1Kb] SERMO VI. De verbis Evangelii Matth. XVII: Hoc genus in nullo ejicitur, nisi oratione et jejunio.

Adversus daemonum nequitiam quae nobis Dominus arma ostendit, debemus utique retinere. Hoc, ait, genus in nullo ejicitur, nisi in oratione et jejunio (Matth. XVII, 20). Haec cum plena fide exercentur, pietas est. Pietas autem ad omnia utilis est, promissionem habens vitae praesentis et futurae (I Tim. IV, 8). Inspiciamus ergo utiliter orationis fructus et jejunii, quia ipsa sunt arma adversus improbas cogitationes. Jejunium purgat mentem, sublevat sensum, carnem spiritui subjicit. Jejunium cor facit contribulatum et humiliatum, quod Deus non spernit. Jejunium concupiscentiae nebulas dispergit, libidinum [Col. 0678C] ardores exstinguit, castitatis verum lumen accendit. Jejunium verbositatem non amat, divitiarum superfluitatem judicat, superbiam spernit, humilitatem commendat, praestat homini seipsum intelligere quod est, infirmum et fragilem, atque dum ita se intelligit imbecillem, aptius virtute Dei adjutorium quaerit et accipit, quaerit autem per frequentes orationes et obsecrationes. Oratio quidem refectio est jejuniorum, et advocat gratiam Spiritus sancti. Oratio duritiam cordis mollit, austeritatem temperat, jejunium dulcificat. Sicut enim sine potu non est plena refectio, sic et jejunium sine oratione non potest animam perfecte nutrire. Quid est autem oratio nisi ascensio animae de terrestribus ad coelestia, inquisitio supernorum, invisibilium desiderium? Abeat dissensio saecularium [Col. 0678D] morum quibus premitur mens humana quotidie. Oratio conjunctio est Spiritui sancto: si tamen in oratione intentus sit animus, sicut clamat propheta: Sitivit in te anima mea, quam multipliciter tibi caro mea (Ps. LXII, 2). Quid autem sitiendum sit, sequitur, ut videat virtutem tuam (Ibid., 3). Credite mihi: si ad videndam plenam virtutem Dei plene sitiat anima humanae substantiae, nec fastidio victa dissimulet, replebitur adipe et pinguedine spirituali: et sitiens illam [Col. 0679A] Dei visitationem sensu proprio cum fide clamabit: Adhaesit anima mea post te, suscepit me dextera tua (Ibid., 9). Jejunium tollit inertiam, de animo impedimenta carnalia aufert. Oratio vero perseverans jungit Deo, atque ita gaudens assistere se Domino gloriatur. Adhaerens autem anima Domino, incipit securitatem habere, et libertatem; nec pavores sustinet, nec timores. Suscepto autem tanto patrocinio dexterae Dei, quomodo poterit noceri ab aliqua potestate, sicut scriptum est, quod nemo illud rapit de manu Patris (Joan. X, 19)? Hoc praestat jejunium, hoc praestat oratio.



[a 4Kb] SERMO VII. De verbis Evangelii Joann. XIV: Pacem meam do vobis, pacem meam relinquo vobis.

[Col. 0679B] Domini vox est, fratres charissimi: Pacem meam do vobis, pacem relinquo vobis (Joan. XIV, 27). De pace dicturi, prius quae pacis sint commoda videamus. Est pax serenitas mentis, tranquillitas animi, simplicitas cordis, amoris vinculum, consortium charitatis. Haec est quae simultates tollit, bella compescit, comprimit iras, superbos calcat, humiles amat, discordes [Col. 0680A] sedat, inimicos concordat, cunctis est placita. Non quaerit alienum, nihil deputat suum; docet amare quae odisse non novit. Nescit extolli, nescit inflari. Hanc ergo, qui accepit, teneat; qui perdidit, repetat; qui amisit, exquirat: quoniam qui in eadem non fuerit inventus, abdicatur a Patre, exhaeredatur a Filio, nihilominus a Spiritu sancto alienus efficitur. Respuit enim munus oblatum, qui datae legis contempserit bonum; nec poterit ad haereditatem Domini pervenire, qui testamentum noluerit observare. Non potest concordiam habere cum Christo, qui discors voluerit esse cum Christiano. Contumaciae ergo crimen est quod jubetur contemnere, quod praecipitur nolle, quod imperatur declinare. Quid tibi commune cum discordia, Christiane? quid simultates amas, [Col. 0680B] quod auctori pacis placere non potuit? quid exerces inimicitias, quas evadere non potuit nec ille, qui eas primus invenit? Initio namque inimicitias in protoplastum dum serpens exerit, interficitur; dum homini invidet, ipse prosternitur; dum Adam cupit decipere, ipse primitus jugulatur. Quare aut Christi charitatem amplectere, Christiane, aut discordiae auctori de similitudine operum [b 1Kb] parem te esse cognosce.



SANCTUS VALERIANUS, CEMELIENSIS EPISCOPUS.




[Col. 0681]
J. SIRMONDI [(a) 1Kb] EPISTOLA AD FRANCISCUM CARDINALEM BARBERINUM. DE HAC S. VALERIANI EDITIONE.



EMINENTISSIME DOMINE!

Quod ne saepius facere audeam pudor et reverentia prohibent, nunc ut Eminentiam Tuam litteris appellem, officii mei ratio, atque eadem, ni fallor, in ipsam observantia persuadet. Existimavi enim, cum Valeriani episcopi famam in discrimen iterum vocari audirem, non mearum tantum esse partium, susceptam alias ejus causam non deserere, sed Sancti quoque Officii ac Romani nominis interesse, ut pristinum de illo judicium suum sententiamque non evertat. Meminisse autem opinor E. T., nec enim ignorare potuit, tametsi ab Urbe tunc aberas, cum ante annos sex Homiliarum istarum censuram delator idem urgeret, sacrum tribunal, audita et probata Auctoris defensione, quam litterae nostrae continebant, aliud nihil decernendum censuisse, quam ut notas in novam editionem compararem, in quibus de utroque accusationis capite satisfieret, hoc est, de Sancti praenomine, quod imputabatur, et de Semipelagianismi suspicione, cujus insimulabatur. Praestitit utrumque Lugduni nuper edito ad Valeriani purgationem libello P. Theophilus Raynaudus, Societatis nostrae theologus, copiose adeo et accurate, ut praeclare ad causam actum putem, quod operam hac in re meam, a qua exspectari tale nihil poterat, studio suo diligentiaque praeverterit. Quod si nihil novi postea prolatum est, quod severiorem sententiam requirat, non indignum opinor singulari E.T. pietate fuerit, providere, ut immotum maneat Sancti Officii decretum, atque innoxio et utili alias Scriptori fama integra conservetur. In quo quidem eo minus, ne importunus videar intercessor, verendum confido, quod praeter commune doctorum suffragium, qui Valerianum hactenus cum approbatione legunt, ipsum etiam E.T., cui placere nisi recta non solent, illius gustu aliquando et sapore delectatam intelligo. Parisiis XVI Augusti M. DC. XXXII.



Ad duo capita quae objiciuntur circa Homilias VALERIANI

I. Unum est de Sancti nomine quod negant huic auctori convenire. Constat autem id a me profectum non esse, quia multis ante annis, cum prima ejus homilia de bono disciplinae, caeteris nondum repertis, in Germania ederetur, idem titulus praefixus est, juxta vetus exemplar, ut monuerunt, monasterii S. Galli, in quo inscriptio est hujusmodi: Liber S. Valeriani Cemeliensis episcopi. Unde cum animadverterem non temere ab aliis sic esse appellatum, nec certi quidquam haberem in contrarium, non existimavi debere me, aut posse sine nota hunc illi titulum adimere.

Utrum autem Valeriano tributum olim hoc nomen fuerit ob peculiaris opinionem sanctitatis, an propter dignitatem tantum episcopi, quemadmodum difficile foret statuere, cum Cimelae civitatis post ejus eversionem vix ulla restent monimenta, ita vicissim ad hoc illi abrogandum, si jure competat, satis non esset suspicio quae obtenditur doctrinae Semipelagianae, eo nimirum tempore quo Ecclesiae auctoritate damnata nondum erat, cum videamus Cassianum et Hilarium Arelatensem, qui hanc prae caeteris profitebantur, sanctos nihilominus, alterum a S. Gregorio in epistola 12 libri VI, alterum in Martyrologio Romano appellari, et utrumque apud suos usitato sanctorum cultu honorari.

II. Alterum ad doctrinae istius criminationem spectat, quam volunt in nonnullis harumce Homiliarum locis deprehendi. In quo quidem praeterquam quod nullus videtur esse locus ejusmodi, quem defendere non liceat, melioremque in sensum interpretari, prout in hoc ipso genere Chrysostomum et alios Patres tum Graecos tum Latinos explicare mos est, et quod P. Theophilus in libello quem pro Valeriani defensione scripsit, ab omni eum labe liberum esse docet, hoc insuper observandum est, licet concederemus Valerianum cum aliis praesulibus Gallicanis qui eodem saeculo eademque in provincia vivebant, doctrinam eamdem amplexum fuisse, non potuisse illos tamen haereticos hoc nomine censeri ante synodum Arausicanam II, quae doctrinam illam damnavit, et a sede apostolica confirmata est annis post Valerianum amplius sexaginta.

De Valeriano rursus, ut de Sancti nomine ac titulo sit controversia, negari non potest [Col. 0683] stetisse illum semper, dum vixit, in pace et communione Ecclesiae catholicae. Cujus rei fidem facit epistola 52 S. Leonis papae ad ipsum et alios episcopos Galliae scripta, et horumce altera ad S. Leonem. Concilium item Reiense, cui adfuit, et cum caeteris subscripsit. Tum etiam quod ejus quocumque honorifica fit mentio in epistola evocatoria [(a) 1Kb] synodi Arelatensis III, in qua transactum est de concordia inter Faustum abbatem insulae Lirinensis et vicinos tres episcopos, quorum unus fuit Valerianus.

Homiliae praeterea istae ab annis XX, cum excusae Parisiis primum fuere, recusae postea in Germania fuerunt, et Lugduni non semel, lectaeque ab omnibus sine offensione et cum fructu, ac piam revera et religiosam doctrinam continent, utilemque imprimis ad stabiliendam invocationem sanctorum, et cultum sacrarum reliquiarum. Adeo ut non defuerit vir magni nominis, qui diceret scriberetque, quando in Germaniam allatae sunt, divina factum providentia videntia videri, ut hoc potissimum tempore ad confutandos haereticos repertae sint. Neque hactenus apud nos auditum est quempiam praeter Denuntiatorem exstitisse, qui earum lectionem non probaret.




[Col. 0683]
NOTITIA HISTORICO-LITTERARIA IN S. VALERIANUM.
(Ex Bibl. Max. Vet. Patr. Gallandii t. X, et Bibl. hist. litt. Lat. Patr. Schoenemanni t. II.)


[Col. 0683A]
§ I. Vita
(Galland.)
.

Apud Gennadium, Isidorum aliosque scriptorum ecclesiasticorum nomenclatores altum de VALERIANO silentium. Ex aliis itaque veterum monimentis repetenda, si qua sunt, quibus auctor noster utcumque noscatur. Et primum quidem de ipsius episcopali sede inquirendum: hinc enim simul compertum fiet, qua tempestate claruerit sanctus antistes. Oppidum Vediantiorum Cemelion, ait Plinius [(a) 1Kb] , illudque cum Ptolemaeo Italiae tribuit, quia uterque Varo flumine Italiam terminat, non Alpe summa, uti rectius Antonini Itinerarium, ubi Galliae assignatur: ad quem locum Wesselingium adi sis [(b) 1Kb] . »Et vero, inquit Sirmondus [(c) 1Kb] , ad Galliam pertinuisse Cemelium, praeter modo citatum Itinerarium, fidem sine controversia [Col. 0683B] facit vetus Notitia civitatum Galliae, quae inter Alpium maritimarum civitates quae sub Ebreduno metropoli censentur, sexto loco numerat civitatem Cemelenensium: et Usuardus in Martyrologio pridie idus Maias; quo die sancti Pontii martyris natalem in Galliis civitate Cymela solemnem fuisse notat [(d) 1Kb] : ejus nimirum quem auctor noster saepius triplici homilia de bono martyrii, sed tacito semper nomine commemorat [(e) 1Kb] .« Quibus addenda ejusdem sancti Pontii Acta, Baluzii studio evulgata, ubi ad rem nostram haec habentur [(f) 1Kb] : Fines Italiae transiens (Pontius) urbem sub jugo Alpium procul sitam petiit nomine Cymelam. Porro haec urbs, ut scribit Sammarthanus [(g) 1Kb] , quae olim celeberrima fuit, tot cladibus a Vandalis, Longobardis et Saracenis attrita est, ut [Col. 0684A] primaevae suae magnitudinis ne umbram quidem servaverit: [(h) 1Kb] cujus hodieque prisca tantum ruderum vestigia, nomenque haud procul Nicaea restat in colle quem Cemelam vocant.

Semel igitur Valeriani cathedra episcopali constituta, reliquum est ut quo tempore vixerit cum Sirmondo inquiramus. [(i) 1Kb] »Mihi vero, inquit, ex cathedra ipsa Cemelensi deprehendere videor, illum sub annum Christi 450, hoc est, Leonis Magni temporibus floruisse. Post Leonem enim, Leonis ipsius decreto, ut Hilari papae verbis epistola 4 docemur, Cemeliensis civitatis et Nicaeensis castelli episcopi diversi non fuerunt: sed iidem Cemelienses simul, quamdiu Cemela stetit, et Nicaeenses. Quod videre est in synodo v Aurelianensi, cui Aetius presbyter [Col. 0684B] directus a Magno episcopo Ecclesiae Cemelensis et Nicaeensis, subscripsisse legitur in antiquis exemplaribus quae integras ejus concilii subscriptiones habent: nam mutilae sunt in excusis. Quare Valerianum qui Cemelensis tantum episcopus nuncupetur, ante Leonis decretum sedem illam rexisse oportuit. Atque ut quod sentio dicam, omnino Valerianum hunc illum esse conjicio, ad quem et alios vicinarum Galliae provinciarum episcopos, scripta exstat Leonis ejusdem epistola de Vasensis episcopi ordinatione [(j) 1Kb] , quam aeternae memoriae cardinalis Baronius ex Arelatensi codice divulgavit [(k) 1Kb] . Confirmorque in sententia, quod in illo episcoporum numero Ingenuum video, Ebredunensem, id est Valeriani Cemelensis metropolitanum antistitem. Sed et aliae duae sunt epistolae. Leonis una [Col. 0685A] ad XLIV episcopos Galliae, altera episcoporum eorumdem ad Leonem [(a) 1Kb] , in quibus Ingenuus et Valerianus pariter conjunguntur.« Hactenus Sirmondus: cui accedunt Tillemontius [(b) 1Kb] atque Historiae litterariae Gallicae auctores [(c) 1Kb] .

De Valeriani gestis haec Sammarthanus [(d) 1Kb] : »Anno 439 adfuit Reiensi concilio, in quo de negotio Armentarii actum est. Accepta sancti Leonis epistola ad Flavianum (anno 451) cum aliis plurimis ad ipsum scripsit, illam summis laudibus extollens, eique se in omnibus assentiri professus est [(e) 1Kb] . Fuit etiam unus ex iis quibus respondit sanctus pontifex (anno 452) gratulatus ipsorum orthodoxam fidem, et Eutychen ac Dioscorum in concilio Chalcedonensi damnatos significans [(f) 1Kb] . Orta gravi controversia Theodorum Forojuliensem episcopum inter et Faustum abbatem [Col. 0685B] Lerinae quae tunc ab ea dioecesi pendebat, . . . . . cum Valerianus noster et Maximus Reiensis, episcopi, partes in eo jurgio, et quidem Lerinensium, amplexi fuissent; Ravennius Arelatensis episcopus, tanto malo remedium allaturus, in sua urbe concilium coegit ad 30 Decembris [(g) 1Kb] . Adfuere cum eo et Rustico Narbonensi undecim antistites: convenerunt quoque cum Lerinensibus monachis Maximus et Valerianus: non nominantur tamen inter judices, forte quia ut partes aderant. Lis tamen amice composita fuit. Quo praecise anno habitum fuerit concilium istud, incompertum: certe inter annos 449, quo ad episcopatum evectus est Ravennius, et 451, quo ad immortalem vitam migravit. Annum assignat 455 Sirmondus, antea Tillemontius [(h) 1Kb] . Rivierius Carthusianus [Col. 0685C] notat mentionem fieri anno 451 Valeriani Nicaeensis episcopi.« Hactenus Sammarthanus. Benedictini autem ob hanc Lirinensem causam una cum Maximo Reiensi a Valeriano susceptam, non dubitant quin idem ille fuerit cum Valerio Lirinensi monacho, qui pro episcopo apud Nicaeam cultus fuit ad diem 24 Julii [(i) 1Kb] . Quando obierit, incertum est.



§ II. Scripta.
(Schoen.)

Tribuuntur Valeriano huic Sermones XX et Epistola ad Monachos, de virtutibus et ordine doctrinae Apostolicae. Sermones inscribuntur: I, De bono disciplinae; II, III, De arcta et angusta via; IV, De promissis et non redditis; V, De oris insolentia; VI, De otiosis verbis; VII, VIII, IX, De misericordia; X, De parasitis; [Col. 0685D] XI, Qui gloriatur, in Domino glorietur; XII, XIII, De bono pacis conservandae; XIV, De bono humilitatis; [Col. 0686A] XV, XVI, XVII, De bono Martyrii; XVIII, De Machabaeis; XIX. De Quadragesima; XX, De avaritia.



§ III. Editiones.
(Schoen.)

Valeriani nomen reparavit Melchior Goldastus ab Haiminsfeld, asserto ei ex mss. exemplarium fide Sermone de bono disciplinae, qui antea incerto nomine inter Augustini Opera ferebatur, ab eo vero cum notis et emendationibus peculiari volumine editus est an. 1601. Huic decem annos post alias undeviginti homilias cum epistola in codice quodam Corbeiensi non admodum castigate scripto a se repertas adjecit Jacobus Sirmondus, non quod nomen Valeriani in mss. praeferrent, sed ob styli similitudinem et facundiam in utrisque parem. Ac huic quidem judicio quamvis [Col. 0686B] lubrico continuo ab omnibus assensum est, indeque tam in Bibliothecis Patrum, quam cum Leonis M. Operibus aliquoties, itemque cum accessione aliqua in Operum Sirmondianorum collectione et postremo a Gallandio haec Valeriani Opera recusa sunt. Vixdum autem lucem aspexerant Valeriani Homiliae, cum orthodoxia earum in dubium vocari coepit et Romae apud sacrum tribunal delatae fuerunt tamquam haeresi Pelagianae affines. Simul Sirmondo quoque de Sancti praenomine, quod Valeriano indidisset, lis intendebatur. At ille ad utramque accusationem brevi scripto ad Sacrum Officium transmisso respondit. Quo lecto ac probato nihil aliud decernendum censuerunt, quam ut notas in novam editionem compararet, in quibus de utroque accusationis capite satisfieret. Suscepit [Col. 0686C] autem seu rogatu Sirmondi, sive sponte sua uberiorem hanc defensionem Theophilus Raynaudus ejusdem Societatis theologus. Certe Sirmondus cum iterum Valeriani famam in discrimen vocari audiret, in litteris hac de causa ad Franciscum cardinalem Barberinum scriptis ad Raynaudum provocat, eumque adeo copiose et accurate utrumque praestitisse ait, ut praeclare ad causam actum putet, quod operam hac in re suam, a qua exspectari tale nihil potuerit, studio suo diligentiaque praevertisset, et si nihil novi postea prolatum fuerit, quod severiorem sententiam requireret, postulat ut immotum maneat Sacri Officii decretum. Num vero Raynaudianum illud scriptum seorsim primum, an cum ipsius Valeriani quadam editione Lugduni proditum fuerit, non satis mihi liquere fateor [Col. 0686D] [(j) 1Kb] . Attamen insertum est editioni Lugdunensi a. 1633 et sequentibus usque ad a. 1671, nec non in [Col. 0687A] Veneta a. 1742, a bibliopola est additum. Sed jam de singulis videamus Valeriani editionibus.


SAECULO XVII.

1601. (Genevae) Excudebat Petrus de la Rouiere; in-8o. S. Valeriani Cimelensis episcopi de bono disciplinae Sermo. S. Isidori Hispalensis episcopi de praelatis Fragmentum. Melchior Hamenuelto Goldastus dedit cum collectaneis, in queis multa pariter multorum auctorum, Patrum quam maxime, loca vel ante edita explicantur, vel noviter eduntur.

In duobus praefationibus ad lectorem, tum ea quae textum antecedit, tum collectaneis praemissa Goldastus de momento horum librorum, disciplina nempe ecclesiastica disserit, partim veteris disciplinae rationem declarans, partim servandae aut amissae recuperandae [Col. 0687B] praecepta tradens. Idem argumentum est epistolae collectaneis pariter praefixae ad Theodorum Bezam (datae in aedibus Lectii a. d. IV id. Quinctil. a. [infinity sign]. IC. c. stylo Juliano). In principio vero Collectaneorum ea exponit, quae ipsum impulerint, ut Valeriani nomen huic sermoni praefigeret. Scilicet jam Erasmus intellexit, Augustinum auctorem ejus non esse. Sed Goldastus demum hanc sententiam explanavit et argumentis roboravit. Probat quippe orationem utriusque auctoris longissime inter se discrepare. Nec vero ingenio doctrinaeve Augustini aptum esse contendit, nec verisimile arbitratur, eum de una re unoque argumento variis et diversis libris (exstat enim opus ejusdem uberius de Disciplina Christiana) tractaturum fuisse. Denique nec veteres agnovisse hunc partum, [Col. 0687C] nec expositum sustulisse clarere ac manifestari ait vel ex uno Possidonii vel Possidii indiculo, in quo nulla de eo mentio, et quod nusquam in Sententiis a Prospero collectis, aut in Excerptis Eugyppii, aut P. Lombardi Sententiis, nusquam denique in Confessione Augustiniana Hieronymi Tortensis acerrimi operum Augustini et conspicui propugnatoris laudetur. Quibus expositis sic ille pergit: Itaque mea virtute nunc et comitate satis factum arbitror, ut auctorem ad Augustinum sermonem istum attinere numquam porro sis dicturus, de cujus vero patre et legitimo facile queas ad conjecturam evadere, si quinctum admittas , quo veluti gnomone quodam libros veros et nativos a supposititiis decernamus. Hoc enim nec utile, nec tutum minus, ut ego quidem rationem capio, quam [Col. 0687D] mihi ita dixere viri complures doctissimi, si codicum scriptorum fides bona, eorumque auctoritas digna. Nactus sum hujus sermonis vetustissimum et antiquissimum exemplar in scrinio nobilissimi viri, Bartholomaei Schobingeri IC. festive parato cum a scriptis, tum a cusis libris. Ejus haec est inscriptio. INCIP. LIB. S. VALERIANI CIMELENSIS EP. DE BONO DISCIPLINAE. Simul ac primum legi titulum nomenque libelli, adeo ad Bibliothecas Cunradi Gesneri, Josuae Simleri, Jacobi Frisii. Dicas Neptuni pecudes, ita mutent. In archivio monasterii S. Galli, e cujus peculio hic olim codex, vetustissimi sunt librorum Indices, qui de hoc scriptore meminere. Catalogus S. Othmari primi sub Pipino Karoli M. patre abbatis: S. Valerii Cymelensis episcopi, etc. [Col. 0688A] In concilio Constantiensi optimam et praeclarissimam librorum scriptorum partem Poggius Florentinus Romam et Florentiam, Aeneas Silvius, qui pontifex post illa destinatus, Basiliam vi fraudibus distraxerant. Eo facinore commoniti et commoti fratres, reliquos a direptione codices signo monasterii obsignarunt, et Catalogo recensuerunt. In eo legitur: S. Valerii liber de Bono Disciplinae, etc. Eamdem simul epigrapham cernas in cortice ipsius libri. Error, aut fallor, aut natus ex affinitate nominum. Fuit Valerius episcopus Hipponensis, Augustini praedecessor, cujus hodieque exstat liber de Vita Monachorum, Volaterrano teste. Fuerunt et alii eodem nomine, quos nihil attinet recensere. Significat deinceps, de Valeriani hujus aetate deque Cimeliensi episcopatu ejusve situ haud quidquam se habere [Col. 0688B] explorati. Usus est in contendendo hoc sermone Goldastus editione posteriori Basileensi Operum Augustini. Sed principio statim auctoritate manuscripti codicis sustulit distinctiones capitum, veluti inconcinnas et sensum scriptoris saepiuscule perturbantes. Quod quidem jam Erasmus viderat, et rejectis eorum indicibus, notas numerorum satis habuit margini adjecisse. Sed Lugdunensis sive Genevensis potius editio postea recepit. Emendasse deinde se fatetur plurima in ipsa orationis serie atque contextu, quae vel certissima ipsi viderentur, vel leviora magisque frivola, quam ut notarentur. Attamen plerarumque rationem exposuit. Notae ejus sunt lectissimae et rara eruditione refertae.

1604. Insulae ad Lacum Acronium, ex off. Joannis [Col. 0688C] Ludovici Brem; in-4o. S. Valeriani Cimeliensis episcopi de bono disciplinae Sermo; inter Paraeneticos Veteres cum notis Melchioris Haiminsfeldii Goldasti, ex bibliotheca et sumptibus Bartholomaei Schobingeri I. C. pagg. 7-39.

1612. Lutetiae Parisiorum, ex officina Nivelliana; in-8o. Sancti Valeriani episcopi Cemeliensis Homiliae XX. Item Epistola ad Monachos, de virtutibus et ordine doctrinae Apostolicae. Omnia primum, praeter unicam homiliam, post annos plus minus mille ducentos in lucem edita a Jacobo Sirmondo Societatis Jesu presbytero anno MDCXII. »Valeriani episcopi praeter homiliam de bono disciplinae, inquit Sirmondus, quae incerto antea nomine jactabatur, paucisque abhinc annis auctori suo restituta est, nihil hactenus [Col. 0688D] in lucem prolatum accepimus. Quas nunc damus reliquas undeviginti, celeberrimo antiquae Corbeiae monasterio debemus. Cujus unicum quo usi sumus, pervetustae, sed parum castigatae manus exemplar, etsi homiliam de bono disciplinae non habebat, et civitatis nomen, in qua Valerianus episcopus sedit, non indicabat: facilis tamen ex styli argumentique similitudine conjectura fuit, has illius germanas sorores esse, omnesque ab uno et eodem Valeriano editas, episcopo Cemelenensi. Neque hac in re quisquam, ni fallor, repugnabit . . . Stylus quippe, optimus judicandi magister, characterque dictionis Valerianae; gravis, inquam, ac splendida, et dignitatis succique plena facundia, quae in his Homiliis elucet, satis hanc [Col. 0689A] ejus quam dixi, aetatem prodit; illam scilicet, qua Eucherius Lugdunensis, Hilarius Arelatensis episcopi, Vincentius Lirinensis, Prosper et Salvianus presbyteri, Galliam nostram non dissimili eloquentiae laude et gloria decorabant. Vellem modo emendatiores nobis, et quales disertissimus episcopus pronuntiarat, edere licuisset. Sed in tanta depravati codices labe optandum id mage fuit, quam sperandum. Fortasse autem quod prima haec editio non potuit, altera praestabit.« Caeterum de Cemeliensi episcopatu accuratissime, deque Valeriani persona, quantum licuit, disseruit. Inscripsit Henrico Ludovico Castaneo Rupiposaeo Pictavorum episcopo.

1618. Coloniae Agr., apud Anton. Hierat; in-fol. Valeriani Cemeliensis episcopi Homiliae XX, ex editione [Col. 0689B] Jac. Sirmondi; Ejusdem Epistola ad Monachos; in M. Bibl. PP. tom. V, part. III.

1623. Lugduni, sumptibus Claudii Landry; in-fol. Sancti Valeriani episcopi Cemeliensis (ad Nicaeam Galliae) Homiliae XX, cum Epistola ad Monachos, de virtutibus et ordine doctrinae Apostolicae; cum Leone M., Maximo Taurinensi, Petro Chrysologo, Fulgentio et Asterio episcopo Amaseae. Praemittitur praefatio Sirmondi, sed absque nomine ejus. Perperam autem Fabricius tradit hanc editionem ipsum Sirmondum curasse.

1633. Lugduni . . . . . . in-fol. Valeriani . . . . . Homiliae XX, cum Epistola ad Monachos, etc. Theophilus Raynaudus Valerianum accurata defensione texit adversus Parcum Charitatis criminatorem; in [Col. 0689C] Heptade Praesulum Christiana Sapientia et Facundia Clarissimorum. Cf. Leonis M. Opera.

1661. Parisiis, apud Simeonem Piget; in-fol. Valeriani . . . . Homiliae XX, etc., cum Raynaudi defensione; in eadem Collectione.

1671. Parisiis, sumpt. Petri Variguet; in-fol. Eaedem; inter eosdem Scriptores.

1677. Lugduni, apud Anissonios; in-fol. S. Valeriani . . . . Homiliae XX, ex ed. Jac. Sirmondi; Ejusdem Epistola ad Monachos; in Bibl. Max. PP. tomo VIII, pagg. 498-523.

1685. Parisiis, apud Franc. Muguet; in-fol. S. Valeriani . . . . [Col. 0690A] Sermo de bono disciplinae; in App. tomi VI Opp. S. Augustini ed. Benedd. in exemplari Antuerp. col. 775-777.

1696. Parisiis, ex Typographia Regia; in-fol. S. Valeriani . . . . Homiliae XX, etc.; inter Opera Jac. Sirmondi tomo I, pagg. 604-702. Addita sunt ex schedis defuncti: Epistola ejus ad card. Barberinum cum notationibus quibusdam ad duo illa objectionum capita; item Testimonia quaedam Patrum ad calcem exemplaris sui ab eodem descripta, quibus palam fieri vellet, Valerianum in homilia 11, ubi cum Semipelagianis sentire visus est quibusdam, haud aliter tamen locutum esse, quam sanctos illos Patres haud dubie catholicos.


SAECULO XVIII.

[Col. 0690B] 1742. Venetiis, apud Augustinum Savioli; in-fol. Sancti Valeriani Cemeliensis episcopi scriptoris dignissimi Homiliae quotquot exstant. Accedit Epistola ad Monachos et defensio Theophili Raynaudi; cum Operibus Petri Chrysologi juxta editionem Dominici Mitae ab hoc bibliopola recusis, pagg. 213-291. Abest tamen Raynaudi nomen, non fraude aliqua sed ignorantia forte bibliopolae. Quippe nonnisi in titulo generali editionum Lugdunensium et Parisiensium a Raynaudo esse scriptum fuit, quem advertere ille, sive is cui describendi operam mandarat, non operae suae esse duxit. Fefellit tamen hoc Oelrichsium, ut editori Veneto a. 1742 illam tribueret.

1774. Venetiis, ex typogr. Jo. Bapt. Albritii; in-fol. Sancti Valeriani episcopi Cemeliensis Homiliae XX. [Col. 0690C] Item Epistola ad Monachos de virtutibus et ordine doctrinae Apostolicae. Ex praeclara editione Sirmondiana recensita et aliquot in locis emendata: in Bibl. PP. et SS. Eccl. Vet. Andreae Gallandii tomo X, pagg. 123-158. Expressa est editio a. 1696. Accessere igitur Epistola Sirmondi ad Barberinum card. et alia, et inspersae sunt Baunaei (de la Baune) emendationes cum nonnullis Casp. Barthii ex Adversariis et Cotelerii ex Monumentis Eccl. Gr. et Constitutionibus Apostolicis, nec non aliquot Gallandii conjecturis. In Prolegomenis caput III Valeriano dicatum est.




[Col. 0689C]
TESTIMONIA DE S. VALERIANO.

In exemplari VALERIANI editi a SIRMONDO, reperimus ad calcem descripta postea ipsius Sirmondi manu haec Patrum testimonia, quibus palam fieri vellet Valerianum in homilia 11, ubi cum Semipelagianis sentire visus est quibusdam, haud aliter tamen locutum esse quam sanctos illos Patres haud dubie catholicos.
[Col. 0689D]

METHODIUS Patarensis apud Damascenus in Parallelis.

.

Omnis bonae actionis initium in nostra voluntate positum est: complementum vero in Deo.


CHRYSOSTOMUS hom. 12 in Epistolam ad Hebraeos.

, , . [Col. 0690D] , .

Oportet enim nos primum bona eligere, et postquam elegerimus, tunc affert quae sua sunt. Non praevenit nostras voluntates, ne perdat nostrum liberum arbitrium.


IDEM in hom. 2 in Epist. ad Corinth.

, , [Col. 0691A] , .

Ex quo nimirum intelligimus, quamvis Deus misericordiam erga nos adhibiturus sit, nobis tamen istud prius faciendum esse, ut misericordia dignos nos ipsos praestemus: quamvis enim misericordia sit, dignos requirit: non etenim temere quibusvis obtingit, etiam stupore laborantibus, etc.


HILARIUS in psalm. CXVIII, in Nun.

Voluntas nostra proprium ex se habere debet ut velit. Deus incipienti incrementum dabit, quia consummationem per se infirmitas nostra non obtinet, meritum tamen adipiscendae consummationis est ex initio voluntatis.
[Col. 0691B]

OPTATUS lib. II.

Est enim Christiani hominis quod bonum est velle; et in eo quod bene voluerit currere: sed homini non est datum perficere: ut post spatia quae debet homo implere, restet aliquid Deo ubi deficienti succurrat: quia ipse solus est perfectio: et perfectus solus Dei filius Christus. Caeteri omnes semiperfecti sumus: quia nostrum est velle, nostrum est currere: Dei perficere. Unde et beatus apostolus Paulus ait: Neque [Col. 0692A] volentis, neque currentis, sed ad Dei gratiam pertinentis.


HIERONYMUS lib. III contra Pelagianos pene initio.

Scito baptismum praeterita donare peccata, non futuram servare justitiam, quae labore et industria ac diligentia, et semper super omnia Dei clementia custoditur: ut nostrum sit rogare, illius tribuere quod rogatur; nostrum incipere, illius perficere; nostrum offerre quod possumus, illius implere quod non possumus.


AUGUSTINUS Enchirid. cap. 32.

Totum Deo dandum est qui hominis voluntatem bonam et praeparat adjuvandam, et adjuvat praeparatam. Praecedit enim bona voluntas hominis multa Dei dona, sed non omnia: quae autem non procedit ipsa, [Col. 0692B] in eis est et ipsa.


Ex veteri codice Floriacensi in quo varia antiquorum Patrum opuscula vel fragmenta.

Valerianus quoque Cemeliensis episcopus in libro de Bono Disciplinae: Bene, inquit, in omnibus causis timor obtemperat disciplinae: qui pro hoc ipso quod imminentes periculorum casus aut iras judicum cavere novit, potestatem conservandae salutis obtinuit, et quae sequuntur in homilia 1, n. 2.




[Col. 0691B]
S. VALERIANI EPISCOPI CEMELIENSIS HOMILIAE XX. (C,S)


[Col. 0691C]
1 HOMILIA I. De bono disciplinae.

1. Multi qui sanae doctrinae adversantur, justitiam culpant, et disciplinam imperium esse judicant, ac rationabilem castigationem superbiae assignant: cum non sit imperium, nisi ubi aliquid jubetur injustum; nec sit superbia, nisi ubi negligitur disciplina. Disciplina igitur magistra est religionis, magistra verae pietatis, quae nec ideo increpat ut laedat, nec ideo castigat ut noceat. Denique mores hominum irata corrigit, inflammata custodit, ita Salomone dicente: Fili, ne deficias a disciplina Domini, neque fatigeris cum ab eo increparis. Quem enim diligit Dominus, increpat; flagellat autem omnem filium quem recipit (Prov. III, 11). Nihil profecto est, quod non disciplina aut emendet, aut salvum faciat. Quam si quis sapiens [Col. 0691D] apprehenderit, nec gratiam amicitiarum perdit, nec periculum damnationis incurrit. Nemo disciplinam irrationabilem putet, sub qua videt, universis quae in coelo et sub coelo sunt verbo operante compositis, omnipotentis Dei stare consilium. In principio enim operis sui Deus nihil prius quam disciplinam fecit. Nam cum assistente Sapientia coelum suspenderet, terram pararet, maria concluderet, et suis locis suisque [Col. 0692C] temporibus cursum solis lunaeque globum disponeret, omnia sub disciplina constituit. Quid autem non esset tenebrosum, quid non incompositum, quid non haberetur absurdum, nisi constitutis legibus cuncta starent elementa? Numquid sine disciplina agitur solis cursus? qui quamvis diurni itineris necessitatem infatigatus impleverit, ad officium tamen suum matutinus occurrit, et se in parte coeli quotidie terrarum spatia lustraturus ostendit. Tanta est disciplinae ratio, ut intra temporum metas lege conscriptas ita indefessi itineris alternis vicibus siderum cursus agitetur, ut nec luna defectionis suae, [a 1Kb] ac damna effugiat, nec solem diurni luminis flamma destituat. Numquid sine disciplina est, quod tanti maris fluctus humili terrarum littore continentur, et in suo sinu frequenter incitata ventis altior aggere unda [Col. 0692D] concluditur? Omnia profecto insipiens natura confunderet, nisi mundum disciplinae ratio gubernaret.

2. Haec ideo proposuimus dicere, ut disceretis obedire evangelicis praeceptis et coelestibus obtemperare mandatis. Quid autem rationalem animam et ad Dei imaginem factam expediat, facile potest homo intelligere, cum videt sacratis per voluntatem Dei constitutionibus disciplinae etiam elementa servire. Audite [Col. 0693A] prophetam dicentem: Servite Domino in timore, et exsultate ei cum tremore. Apprehendite disciplinam, ne quando irascatur Dominus, et pereatis de via justa (Ps. II, 11, 12). Bene in omnibus causis timor obtemperat disciplinae: qui pro hoc ipso quod imminentes periculorum casus aut iras judicum cavere novit, potestatem conservandae salutis obtinuit. Quid igitur adultero castum? quid furi esset tutum? quid latroni non pervium? quis non expavesceret concava littorum, secreta silvarum? quid non praesumptio possideret, nisi furorem animorum sub metu poenae disciplina compesceret? Ac nisi constitutus esset ordo vivendi, numquam profecto finem poneret natura peccandi. Nihil est quod non gula suadeat, si gulae disciplina consentiat. Nihil est quod non perdat luxuria, si amore [Col. 0693B] vitiorum a te disciplina discedat. Nihil est quod non habendi ac possidendi cupiditate animus occupet, nisi avaritiae vitium disciplina condemnet. Omnia sub metu disciplinae vitia jacent. Jam non est in quo fides umquam erubescat, si homo futurum Dei judicium respiciat et causam reddendae rationis intendat; nec est in quo vindex scelerum flamma desaeviat, si intuitu disciplinae aut quae sunt honesta cogites, aut quae sunt pudenda castiges. Multi ibi nomen crudelitatis imponunt, ubi pro amore disciplinae crimen admissi sceleris supplicio vindicatur latronis, cum sententia judicantis justis legibus serviat; et non solum praesentibus, sed etiam futuris manum porrigat.

3. Quis igitur non licito crederet se debere peccare, si impudicis et impiis actibus judex non praescriberet [Col. 0693C] disciplinam? Videamus quid lex loquatur: Non occides, non adulterabis, non furaberis, non falsum testimonium dices (Exod. XX, 13, 16). [a 1Kb] Haec sunt disciplinae legis, quibus etiam districtio sententiae saecularis obsequitur; impugnando turpia, resecando criminosa. Nam adjicit Scriptura: Judex non est vindex positus boni 2 operis, sed mali (Rom. XIII, 3). Ita ut etiam vicarium poenae genus exigat, cum dicit: Oculum pro oculo, dentem pro dente (Lev. XXIV, 20). Sed istam antiquae sententiae severitatem facile vitare possumus, si flammas futuri judicii cogitemus. Absolute autem docet Paulus apostolus posse contemni saecularis arma judicii, qui dicit: Si vis non timere potestatem, quod bonum est fac (Rom. XIII, 3). Sed haec non otiose tractanda sunt. Nam cum de his terrenis potestatibus [Col. 0693D] Apostoli doctrina commemorat, sensibus nostris coelestis judicii partes insinuat. Nam cum docet serviendum saeculi legibus, admonet necessario hominem futuris cavere temporibus. Si vis, inquit, non timere potestatem, quod bonum est fac. Hoc est dicere. Vis non futurum timere judicium, declina a malo, et fac bonum (Ps. XXXVI, 27). Ergo hanc primam constitutionis formam quae saeculi legibus caret, cavere debemus et vincere, ut possimus a nobis illud praejudicium futurae mortis excludere: quia quos ista temporalis non affligit poena, hos illa in aeternum insatiabili tormentorum persequitur dolore. Nemo autem [Col. 0694A] illum homicidii crimen evasisse aestimet, quem excusatum saecularis judicii corrupti sententia absolverit. Nec ille adulterii facinus praetermissum putet, qui indulgentiae lege deprehensus evasit. Nemo cum sanam dexteram videt falsitatis reo debita jure supplicia judicet fuisse concessa. Defunctis corporibus salva sunt crimina, nisi fuerint prius apud Deum lacrymarum intercessione purgata; exspectat enim reum suum gehenna debitis armata suppliciis. Ad confusionem magis praesentis vitae, non ad absolutionem criminis, pertinet auctoritas sententiae saecularis. Illa ergo nobis sunt ante omnia cogitanda supplicia, ubi homo vivit durante poena, ubi nec tormenta corpori, nec desunt membra tortori. Quae tamen facile vitare possumus, si habenas disciplinae teneamus, ita dicente [Col. 0694B] Apostolo: Si vis non timere potestatem, bonum fac, et habebis laudem ex ea (Rom. XIII, 3).

4. Quis sapiens non ad haec disciplinae bona animum laetus apponat, ubi potest homo non solum criminis poenam vitare, sed et gratiam laudationis acquirere? Audite prophetam dicentem: Apprehendite disciplinam, ne quando irascatur Dominus, et pereatis de via justa (Ps. II, 12). In hoc loco ad illos, puto, pertinet ista sententia, ad quos nondum disciplina pervenit; qui adhuc in deviis morantur, capti antiquo superstitionis errore. Probantur enim sub lege numquam vixisse, qui admonentur ut apprehendant studium disciplinae. Sequitur in hoc psalmo: Ne quando irascatur Dominus, et pereatis de via justa. Igitur si illos propheta statuit reos, ad quos disciplina [Col. 0694C] numquam pervenit, quid de illis judicandum putamus, quos disciplina destituit? Inter utrorumque actus auctoritas propheticae lectionis incusat minorem plane culpam non pervenisse ad disciplinam, quam legem disciplinae respuisse. Ecce dicit propheta: Qui spernit disciplinam, odit animam suam (Prov. XV, 32). Et vere, ut dixit, ita est. Nam hostis est et inimicus animae suae, qui spretis disciplinae monitis [b 1Kb] diabolicis occupatur officiis.

5. Dicunt aliquanti disciplinam satis duris legibus constitutam. Loquantur ista satis miseri, quos ad omne facinus ille diabolus auctor mortis invitat, quorum mentes insatiabilis gula possidet, super quos regnat ebrietas, quos turpis luxuria captivos tenet, et a quibus numquam superbia ingrata discedit. Illis [Col. 0694D] autem quibus est studium honestae fidem servare continentiae, humilitati pietatique servire, dulce disciplinae onus est et leve jugum Domini, quod non gravat nisi aut perditos aut perituros. Erubesco dicere in confusionem humanae negligentiae, quare apud aliquantos parum proficiat disciplina, cum videamus pastorale magisterium etiam apud muta animalia non perire. Doceant nos ecce servare ordinem disciplinae tam dociles equorum animi, cum in gyrum ducti flexuosis gressibus membra componunt, et sub unius habenae retinaculo ita laxari se consentiunt, ut et currendi et stanti modus sub quadam legum dispositione [Col. 0695A] servetur. Ita quos natura numero dividit, studio disciplinae conjungit. Videte quam fortia boum corpora plaustro subjaceant: quae in tantum imperio animum parant, ut tumentia naturaliter levi jugo colla supponant. Ita disciplinae constitutionibus serviunt, etiam quae in feritate nascuntur. Unde miror aliquoties hominem cui inest sapientia et intellectus prudentiae, passim praecepta disciplinae negligere, cum videamus mutum animal vitia cavere, jussis obtemperare, imperio deservire, atque ita ad omnem obedientiam animum aptare, ut cum opus fuerit armatis legionibus occurrat, et hostilibus se telis jussum objiciat. Audite in hoc loco prophetam dicentem: Cognovit bos possessorem suum, et asinus praesepe domini sui; Israel autem me non cognovit (Isa. I, 3). [Col. 0695B] Vereor dicere, ne nostram negligentiam pulset ista sententia: non autem cognoscit Dominum, qui conditionis suae non cognoscit officium.

6. Ostendam sane quomodo Dominus possit aut inveniri aut cognosci, si tamen est animus videndi. Si vis videre Dominum, require mendicum, suscipe peregrinum, visita infirmum, curre ad carcerem. Si vis videre Deum, vincula captivitatis absolve, nodos iniquitatis incide. Audi de hoc Dominum dicentem: Esurivi, et dedistis mihi manducare; sitivi, et dedistis mihi bibere; hospes fui, et suscepistis me; nudus fui, et cooperuistis me; infirmus fui, et visitastis me; in carcere eram, et venistis ad me (Matth. XXV, 35, 36). Moneo itaque ne despicias nudum, ne caeco manum subtrahas, ne involutum pannis contemnas. In hac enim [Col. 0695C] veste primum Dominus cum a magis quaereretur, inventus est. Et quia de disciplina fecimus mentionem sub qua fides Christiana viget, necesse est ut omnia in aures vestras vitae ornamenta deferantur, ut intelligat unusquisque parum sibi prodesse conversionis famam, nisi in contemptu mundi amaverit disciplinam. Ergo cui studium est Christum colere. prius cordis [a 1Kb] sic corporis indumenta suscipiat. Omnis igitur vita religionis professae, integritatis debet famam sentire, ne quem exspectat corona virtutis, pudoris damno feriat. Corporis integritas vitam muniat, integritatem fides incontaminata custodiat, ut manente utriusque partis beneficio, immaculatum hominem faciat regnare cum Christo.

7. Sed in hoc solo constat conversionis nostrae ratio, [Col. 0695D] ut boni simus. Laborandum igitur illi ante omnia est, ut qui bonitatem sequitur, bonus esse judicetur. Nam quamvis homo purum corpus immaculatumque custodiat, laceratam vitam ad Deum portat, cujus actus vultum infamat, licet sciamus conscientiam solam bonis actibus posse sufficere. Sed quanto melius est ut semper de te bene sentiat, qui circa januam tuam vanis suspicionibus frequenter aegrotat? Insitum est enim naturaliter vulgo, ut de bonis male semper 3 judicet. Sed tu qui curam bonae famae colis, studio tuo gratiam integrae opinionis acquire. Vita ergo nostra ita sit lucida, ut sit omnibus nota. Integritas religioni, pudor serviat humilitati. Quem amor tenet [Col. 0696A] servandae integritatis, ante omnia falsi ad se famam non admittat erroris. Magnum est quidem et gloriosum et usque ad coelum omnium ore proferendum, numquam malis actibus locum dedisse; sed multo fortius est numquam falsis suspicionibus laborasse. Quid enim tibi prodest sobrietas, si vitia ebrietatis exerceas? Quis te non ebrium judicet, si inter effluentes vino calices saltantium gyros imiteris? Quis te castum putabit, si te viderit meretricum fabulis mixtum scenico sermone compositis, aut loquentem turpia, aut inhonesta resonantem? Laudo quidem conscientiam castitatis in te, sed odi colloquium meretricis.

8. In quo loco fortasse dicat aliquis, Sufficit mihi pura conscientia. Quantum ad innocentiam pertinet, [Col. 0696B] tibi soli sufficit. Sed providendum est ne facilitate tua alter peccet, et alienum peccatum in te redundet, juxta illud quod dicit Scriptura: Vae illi per quem scandalum venit (Matth. XVIII, 7). Quamvis autem pretioso serico corpus vestias, et niveo vellere membra componas, non sine macula diem transigis, si camini ardentis ora contigeris. In omni igitur actu tuo vitam tuam disciplina comitetur. Si vis placere Christo, elabora ut professionem tuam fides adjuvet, fama commendet. Praecedat vos patientia humilitatis socia, assistat pudicitia integritatis magistra: fugiat cupiditas, erubescat ebrietas, luxuria actus suos lugeat, superbia confusa discedat. Quicumque igitur est qui festinat Deum agnoscere, sub hoc disciplinae ordine Christum nostrum poterit invenire. Multa quidem superabant [Col. 0696C] adhuc, dilectissimi, quae disciplinae ratio suadebat aperire: quae interim putavimus differenda, ne otiosis auribus fastidium pareret longa narratio. Sane ne quid in hoc opere subtraxisse videamur, elaborabimus ut ea quae religiosis actibus competunt, sequenti tempore disseramus.



HOMILIA II. De arcta et angusta via.

1. Multis atque innumeris disciplinae legibus, dilectissimi, sicut audistis evangelistam dicentem, vivendi rationem Christus noster instituit; et diversis modis renascenti populo viam salutis ostendit: nihilque occultum esse voluit, quod animam aut salvaret aut salvaret aut perderet; ne res tanto pretio comparata diabolicis superstitionibus [Col. 0696D] ignorantiae vitio decepta serviret. Sed quod pejus est, parum prodest medicina morituris: et ideo difficilis est via salutis, quia facilior est semper exitus mortis, ita Scriptura dicente: Quam ampla et spatiosa via est quae ducit ad mortem, et multi sunt qui intrant per eam! Quam arcta et angusta via quae ducit ad vitam, et pauci sunt qui inveniunt eam (Matth. VII, 13, 14)! Mirantur fortasse aliqui quare evangelista amplam et facilem dicat esse viam mortis, cum iter vitae toto arctetur accessu. Cui autem umquam difficilis fuit ad inferiora descensus, ubi homo onere suo trahitur, et fascis sui victus mole portatur? Multa sunt autem quae viam prosperae salutis impediunt. In [Col. 0697A] quo loco illos specialiter mortis injuria persequitur, quibus vanitas et crudelitas dominatur. Concurrunt praeterea in praejudicium vitae dissensiones, aemulationes, lites, rixae, sacrilegia, adulteria, homicidia, fraterna odia, parricidalia consilia, falsitatibus armata perjuria, quae non solum ascendentem impediunt, sed etiam in profundum tartari mergunt. Quando ergo fieri potest ut ille homo facile ad superiora perveniat, quem tanta vitia impediunt? Arcta et angusta via est quae ducit ad vitam. Haec est illa via, dilectissimi, per quam justi pergunt, et sancti immaculatique gradiuntur; per quam illis iter est, qui humilitate, integritate, sanctitate praediti indefessi Christum nostrum prosequuntur.

2. Hujus ergo viae et eligendus nobis et muniendus [Col. 0697B] accessus est, quia sicut est arduus, ita et pervius: facilem autem se volentibus praestat, si non aut vanitas impediat, aut fallax hujus mundi ornatus obsistat. Liberum autem et exutum omnibus impedimentis illum esse convenit, qui iter ardui montis aggreditur. Sicut autem videmus injusto fasce vacillare vestigia; ita multis lapsibus subjacet anima, si fuerit iniquis actibus occupata. Unde exonerandum corpus est saecularibus desideriis impeditum, ne per ardua et excelsa tendentibus, aut periculum mortis incumbat, aut desperatio laboris accrescat. Quis igitur sapiens animal suum impeditum sarcina per angustum iter dirigat, cujus unum latus excelsi montis moles premat, aliud rupes praeceps astituat? ubi si temeritas praevaluerit, aut revertendum est, aut evadendum. [Col. 0697C] Similis est et hominis illius causa qui viam religionis ingressus est. Opus est ergo ut semper resecet quaecumque aut inhonesta videantur aut turpia, qui animam suam ad coelestem gloriam desiderat pervenire. Non sine causa autem dicit Dominus: Relinque bona tua, et sequere me (Matth. XIX, 21). Bona ista, dilectissimi, mala nostra sunt, terrenis actibus enutrita: quibus dum aliquanti nimium attente serviunt, coelestia perdiderunt.

3. Si vultis itaque ut vobis pateat coelestis janua, removenda sunt omnia, et poenitentiae deputanda sunt quaecumque in excidium vitae negligenter et inconvenienter usitata sunt. Difficile autem est ut ad ea quae praeparavit Dominus credentibus in se, tibi perveniendi sit aditus, nisi onustum vitiis pectus exoneres, atque [Col. 0697D] omnes injustitiae culpas religiosae disciplinae auctoritate compescas. Superflue autem te putas ardui itineris et viae asperae semitas tenere, si animae impediaris errore. Ponite vobis denique, si videtur, ante oculos duos ad superiora tendentes; quorum unus gravi pondere onustus pergat, alter levi tantum baculo nixus incedat; et videbitis quis facilius ad superiora perveniat. Respicite prius ad illum qui gravatur onere; et videbitis hominis illius pendentia retrorsum festinare vestigia, atque ita flexo genu incedere, ut putetur redire. Modo descendenti, modo cadenti similis, ita in diversam partem penduli itineris toto corpore [Col. 0698A] per singula momenta jactatur, ut ipsa necessitas ambulandi pene plus desperationis habeat quam laboris. Convertite modo oculos vestros ad illum, cujus cervicibus nihil ponderis imminet; et videtis quam liber incedit, quam facile illi est per ardua exutis ire plantis, et in locis scrupeis pendulis haerere vestigiis. Nunc levi cursu procerus attollitur, nunc per [a 1Kb] diversa tota animi alacritate portatur; ut ostendat difficultatem locorum liberis non impedire corporibus nec laboriosa esse cuiquam itinera, quamvis sint ardua, si exoneretur mens injustis ponderibus occupata. Similis est, dilectissimi, ratio sive his quos iniqui actus onerant, 4 sive illis quos veteri exutos culpa poenitentiae lacrymae commendant. Debet itaque quae sunt onerosa deponere, qui vult ad judicium securus venire: [Col. 0698B] et terrena contemnere, cui est animus coelestia possidere.

4. Sane, dilectissimi, quo facilius illius ardui itineris exsuperemus angustias, sincerae mentis adhibenda sunt studia: et removendum si quid litium aut infelix sermo servit, aut in opprobrium domus alienae injuriae forte veneni lingua commovit. Aestimari autem non potest quantum impediant viam vitae vitia indisciplinatae linguae: quae dum nimium loquendo organum sui oris exercet, odia adversum se etiam de otiosis sermonibus excitavit. Nam dicit Dominus etiam de otiosis sermonibus rationem esse reddendam (Matth. XII, 36). Videte ergo quid illi futurum sit quem causa culpae ad principalis impugnat, cum non sit sine periculo animae ad judicium etiam levia quaecumque [Col. 0698C] portare. Arcta et angusta est via, quae ducit ad vitam. Quicumque ergo est sapiens, primo loco jactet a se impedimenta mundi, et muniat iter suum studio disciplinae; removeat intercedente poenitentia quaecumque per negligentiam videntur imposita; nec secum portandum putet quidquid gloria saecularis imposuit: quia licet sint per se gravia, fiunt tamen itineris difficultate graviora. Forte aliquantis in hoc saeculo nimium delicatis angusti et ardui itineris necessitas desperationem parit. Et vere habet hoc ratio, ut aspera quaeque et difficilia rudis animus expavescat. Sed quid facimus, quod nulla deliciosis militibus virtutum patet janua? Quis autem fructus laboris esset, si per plana discurreres? aut quando te ad locum paratum venisse gauderes, si sine injuria corporis pervenires? [Col. 0698D] Quis umquam otiosus tropaea composuit? aut quis circumstantibus undique hostium legionibus ad victoriam dormitando pervenit? [b 1Kb] Parum laudis habet virtutum corona, quae ex labore non descendit. Potest quidem habere palmam, sed non habet gloriam. Quando fuit ut agricola horrea sua otiosus impleret? aut quis umquam legitimo tempore agri sui fructum recepit, nisi prius multiplicato rudem terram sulco confecerit? Haec est autem magnorum ratio virtutum, ut quanto plus homo laborat, tanto plus mercedis acquirat.

5. Videamus tamen, qualis ista via mortis sit [Col. 0699A] quam evangelista dicit amplam et spatiosam, et fluctibus plenam: quae quamvis referta sit mortibus, numquam tamen desinit suscipere criminosos. Est enim hujus naturae, ut cito ad se perituros invitet: facilem autem se illis praebet, quos disciplina destituit. In comparatione autem plani et angusti itineris, nihil viatori periculosius spatiosis itineribus: quia sine disciplina curritur, ubi equorum habenae laxantur: atque ita fit ut multos porta mortis recipiat; quia ubi liberius pergitur, facilius pervenitur. Audite Dominum dicentem: Tolle crucem tuam, et sequere me (Matth. XVI, 24). Facilem profecto homo illius ardui itineris non expavescit accessum. Quare autem illum labor conturbet, cui alter manum porrigit? Quisque igitur per ardua alterius latere regitur, necessitatem [Col. 0699B] coeptae rei diviso itineris labore hortatur. Et ideo potest fieri ut ad promissa regni praemia non dubie perveniat, qui ad superiora Domino comitante festinat. Sed deponendum est prius, dilectissimi, sicut superius diximus, quidquid humanis corporibus infelix saeculi error imposuit: ne forte nos peccatorum mole objecta ad illa remunerationis tempora aut non patiatur pervenire; aut si pervenerimus, coelestis regni portas non permittat intrare.

6. Sed dicis, Non possumus pervenire: certis experimentis agitur; videmus enim frequenter multos insalutato patrefamilias janua teste discedere; quos tamen nequitia, aut malitia, aut perfidia, aut luxuria, aut superbia facit exosos. Contempletur unusquisque vestrum diabolicae praesumptionis offensam; et intelliget [Col. 0699C] quantum superbia gravet hominem ad superiora tendentem; vel in quo statu sit positus, cui elationis spiritus dominatur. Audite de hoc Dominum dicentem: Humilibus Deus dat gratiam, superbis resistit (Jac. IV, 6). Sed nec minus impeditur necessitas hujus itineris vitio cupiditatis: quae dum vult nimia pecuniae mole gaudere, divitem in regnum coelorum non permittit intrare, ita Domino dicente: Amen dico vobis, quia difficile est divitem intrare in regnum coelorum (Matth. XIX, 23). Hinc ebrietas, luxuriae malis conscia, non parum humanis corporibus oneris indicit: quae dum impudicis actibus servit, infelicem hominem a consortio regni coelestis exclusit. Obsidet etiam angusti itineris secretum crudelitas cum impietate conjuncta: quae [a 1Kb] dum cruentis legibus mortis [b 1Kb] instituit, coelestis [Col. 0699D] gloriae clausit viam, ita Apostolo dicente: Non fures, non avari, non ebriosi, non maledici, non rapaces regnum Dei possidebunt (I Cor. VI, 10). Ad haec ergo quae diximus, pugnandum nobis est studio disciplinae, ut perveniamus ad locum vitae. Adhibenda magis est itineri nostro pietas, misericordia, humilitas, integritas, castitas, sobrietas, pax, fides, charitas. Non autem prius ad locum promissae haereditatis pervenies, nisi sub hoc vitae studio onustum prius vitiis corpus exueris.


[Col. 0700A]
HOMILIA III. Item de arcta et angusta via.

1. Omnis homo cui est cura Deum videre et coelestia regna contingere, facile potest intelligere, angusti et ardui itineris necessitates ad vitae compendium pertinere, et spem obtinendae gloriae in labore consistere. Nihil est enim quod non labor exsuperet; si tamen in alteram partem, ut assolet, animus non declinet. Constat autem illi omnes difficultates occurrere, qui illius spatiosae viae delectatur errore. Audite evangelistam dicentem: Quam ampla via et spatiosa est quae ducit ad mortem, et multi sunt qui intrant per eam! Quam arcta et angusta via est quae ducit advitam, et pauci sunt qui inveniunt eam (Matth. VII, 13, 14)! [Col. 0700B] Non dubito quod aliquantis in ordine coelestis militiae constitutis desperationem faciat, quod coelestis militiae ardui itineris arctatur accessus. Et vere, dilectissimi, non solum arduum, sed etiam difficile et plus quam laboriosum est ad celsiora tendentibus. Sed invitis desidiosis, et occupatis negligentibus, sine dubio etiam per plana necessitas laboris accrescit. Quamvis autem sint aspera et difficilia quaecumque sunt in excelsis posita, non dubie fit ut in apertum campum veniant, si itinerantibus nihil desperationis occurrat. Omne igitur opus, dilectissimi, in quo studium humanae conversationis invigilat, voluntarium requirit officium. Nam inaestimabile est quantum difficultatis accrescat, si hominem voluntas in maxima rerum necessitate decipiat. Numquam ille bene iter ardui montis aggreditur, [Col. 0700C] cui 5 desperatio dominatur. Quando autem potest fieri ut corpus assuescat labori, nisi voluntas obtemperet laboranti? Respice et vide quam cito ad terram resilit, qui equum trepidus ascendit: vel quantis laboret angustiis, qui invitus altum mare navigaturus ingreditur.

2. Religio Christiani nominis in qua vocati sumus, liberi arbitrii suscepit officium, ad quam si quis invitus venerit, oneri onus addit, et exutis antiqua lege corporibus, desperatae vitae pondus imponit. Inde est quod multos porta mortis recipit, quia perituris semper vitae difficultas occurrit. Necessarium itaque ut qui ad libertatis viam pervenit, si quid in se est infidelitatis, resecet, et coeleste testimonium studio voluntariae servitutis accumulet: ne [Col. 0700D] homo tantis Deo beneficiis obnoxius, in parvis officiis inveniatur ingratus. A negligentibus et imperitis servitium Deo debitum forte judicetur onerosum, ex hoc quod nullum tempus vacationis excipiat. Omnem hominem Deus, non solum ad libertatem vocavit, sed etiam in summa rerum dignitate constituit. Ipse autem sibi servitium indicit, qui invitus servit. Nam si voluntati servitium accommodes, non te famulum Dei invenies esse, sed filium. Nam ita dicit propheta voce Domini: Ego ero vobis in patrem, et vos eritis [Col. 0701A] mihi in filios et filias, dicit Dominus omnipotens (Jerom. XXXI, 9; II Cor. VI, 18).

3. Conditionis nostrae, dilectissimi, talis est servitus, ut laudemus semper Dominum nostrum in operibus suis, et extollamus eum in claritate majestatis suae voce continua. Quid autem praeter hoc humanum indiget invisibilis, incomprehensibilis, inaestimabilis gloriae potestas? aut in quo corporale requirat officium, cui chorus obsequitur angelorum? Illa est servitus intolerabilis, quam indicit tyrannicae, hoc est diabolicae, dominationis superbia, impiae captivitatis injuria: ad officium vero, non ad servitium pertinet voluntarie superiori personae exhibere famulatum. Audite prophetam dicentem: Voluntarie sacrificabo tibi, Domine (Ps. LIII, 8). Discite quantum [Col. 0701B] distet inter addictam et voluntariam servitutem. Numquam potest fieri ut sine offensa diem transigat, quem negligentia addictae servitutis accusat. Qui ex voto Domino suo paret, acquirit gratiam invitus, accumulavit injuriam, ita propheta dicente: Maledictus homo, qui facit opera Domini negligenter (Jerem. XLVIII, 10). Si consideret unusquisque vestrum gratiam adhibitae libertatis, quam Christus noster fidelibus populis per regenerationem vitalis lavacri et Spiritus sancti effusionem concessit, intelligit non otiose Domino serviendum; cui quamvis quodlibet quotidie honoris aut muneris exhibeamus, numquam tamen persolvimus quod debemus. Quando autem est ut ille persolvat debitum, quem constat vicario poenae munere comparatum, nisi forte pro amore [Col. 0701C] redemptoris se simili sententia aut mortis aut damnationis excipiat? Sed dum ista fortissimis quibusque proveniunt, nos vel quod solum possumus, Christo nostro quotidie gratiarum hostias immolemus; ut si alios commendant virtutum merita, nobis saltem locum gratiae faciant voluntariae servitutis officia.

4. Exoneremus ante omnia corda nostra impia contagione, ut fructus possimus nutrire justitiae: debet enim ex integro terrenis actibus abrenuntiare, qui vult coelestibus mandatis satisfacere. Nam sicut homo numquam invitus bene servit, ita nec occupatus bene commendata custodit. Voluntarie sacrificabo tibi. Non sine causa propheta hac se Domino voce commendat. Sciebat necessario multos dubio [Col. 0701D] corde servire; et aliud ore promittere, aliud pectorum secreto disponere. Voluntarie sacrificabo tibi. Quamvis parva, ex voto offerentis magna fiunt munera: consumunt vero auctorem suum beneficia quae constiterint extorta: sic denique semper plangit quod erogavit, qui convivium invitus instituit. Voluntarie sacrificabo tibi: hoc est voluntario sacrificio. Ut auctori tuo oris munuscula quotidie laetus exhibeas, ejus sacrificium laudis verborum suavitate componas; atque ad officium operis deputati devotus [Col. 0702A] occurras. Audite prophetam dicentem: Voluntaria oris mei fac beneplacita, Domine (Ps. CXVIII, 108).

5. Cum ergo convenimus ad ecclesiam, dilectissimi, ante omnia secreta pectoris nostri fides veritatis auxilio munita possideat: [a 1Kb] ut enim purum et immaculatum Deus diligit, non falsitate obsessum, non perjuriis occupatum, non fictum, non dubium; levitatis enim perfectae haec sunt indicia, aut sanctitatis amor, aut studia disciplinae, hoc est immaculatam hostiam sacrificiis exhibere, tota Domino fideliter mente servisse. Servitii autem nostri haec est ratio, ut beneficia Christi nostri semper recolas, et in quo religiose fidei labore profeceris, auctori tuae libertatis assignes. Inter omnia custodias praecepta justitiae, uni Deo servias, Trinitatis tamen honore servato. [Col. 0702B] Unam fidem, unum baptisma credas, Patris, Filii, [b 1Kb] vel Spiritus sancti unam claritatis confitearis essentiam; nec divisa voluntate cujusquam aut praecedere aut regnare personam; sed Patrem et Filium et Spiritum sanctum unius potestatis, unius credas esse virtutis. Ita igitur fit ut illud arduum et angustum iter in aeternum victurus exsuperes; atque ea quae justis laboribus in coelesti parte promissa sunt, non dubie consequaris, si per hos disciplinae gradus excurras, et vitae tuae tempora sub hac vivendi lege disponas.



HOMILIA IV. De promissis et non redditis.

1. Si homo obnoxius beneficiis, dilectissimi, promissioni suae satisfaceret, et studio devotionis implendae [Col. 0702C] fidem placitis exhiberet; neminem umquam repetitio debiti ingrata confunderet: nec esset cuiquam imputandi locus, si mox promissi muneris votum sequeretur effectus. Sed inde est quod interdum amicitiarum fides laesa suspirat, quia necesse est aliquoties homini aut redhibitionis increpare moram, aut debitoris exprobare perfidiam. Inimicitias enim [c 1Kb] dixisse est promissa denegasse: quia ad litem pertinet, si quid aut hic invitus reddit, aut ille per moras exacerbatus exigit. Audistis prophetam dicentem: Sic psallam nomini tuo, Deus, in saeculum saeculi, ut reddam vota mea de die in diem (Ps. LX, 9). Infinitum est, dilectissimi, quid beneficia gratiae capiant, si ante diem creditorem suum debitor solutione praeveniat. Quicumque autem commodatam pecuniam [Col. 0702D] ultro reddiderit, sibi reponit. Non difficile enim homo cum opus fuerit quodlibet impetrat, si feneratori suo celeri satisfactione respondeat. Ille vero quem perfidia arguit, semper creditoris sui januam clausam invenit; et quamvis frequenter, pulset ac supplicet, tristis et vacuus cum increpatione recedit. Si ergo homo homini mentiendo adversum se odia excitat; quando magis si Deo fallat, et coelestis majestatis 6 Dominum lubrica promissione decipiat?

2. Ideo haec proposuimus, dilectissimi, quia solent [Col. 0703A] aliquanti imminentibus periculis ita animorum vota componere, ut accedente tempore obliviscantur se aliquid Domino promisisse. Hic hostiam corporis sui offert; ille poenitentiae lacrymas repromittit: alius in amore ecclesiarum, alius in honore sanctorum voti reus exstitit. Sed ista tam facile est promittere quam negare, circa quos tam diu durat spes devotionis implendae quam diu dolor sentitur in capite. Ita paulatim consuescit promissa denegare, postquam mortem coeperit non timere. Et miramur quare aliquoties Dominus undantibus lacrymis tam tarde respondeat, nec exaudiat supplicantium voces justis doloribus servientes! Miramur quare non sollicito agricolae laetior se solito cultura componat, quare non fecundo cespite multiplex spica parturiat, quare [Col. 0703B] non pingues oleae exhibeant pretiosa commercia, quare non plenis torcularibus sudet copiosa vindemia! Nemo hic terrae imputet, nemo intemperiem aeris accuset: manus arida nihil colligit; aut si collegerit, mox amittit. Infructuosi agricolae semper vacua et otiosa sunt horrea. Nam et inde descendit, quod aliquoties non invenit medicina quos sanet. Difficile est ut medicus manum fideliter accommodet, quem frequenter languentis promissio vana destituit.

3. Ecce hic filii sui infirmitate suspirat, et sanctorum januas die noctuque precibus inquietat. Haec mariti, ille uxoris suae valetudine afflictus, secretum pectoris sui pulsat, et flebili oratione auxilium coelestis miserationis implorat, se suumque munus Deo offerens. Sed ista succedentibus votis videmus aliquoties [Col. 0703C] universa subito animum excedere, ut aestimes miseros oblivionis magis bibisse poculum, non salutis. Ita non semper fallacibus votis profutura respondent. Quando autem est ut beneficium inveniat, qui debitum non reportat? Non potest fieri ne aliquando suae perfidiae poenas luat, qui inanibus verbis patientiam judicis frequenter illuserit. Inde est quod otiosis Dei auribus hominum preces evanescunt, nec habet effectum intercessio lacrymarum, quia difficile est ut exaudiantur, qui Deo suo frequenter vana promissione blandiuntur.

4. Beati apud quos manet fides placiti, et nullum studium mentiendi. Melius est profecto non promittere quam promissa fraudare: ubi quamvis homo inhumanitatis notetur culpa, nulla tamen subdolae [Col. 0703D] circumventionis gravatur injuria. Recurrite denique ad Actus Apostolorum, et invenietis ad damnum animae pertinere promissis fidem frangere. Legimus igitur Ananiam et Sapphiram uxorem suam vendito patrimonio suo partem dispensandae pecuniae ad apostolos detulisse, partem domi reconditam reservasse; quibus ait sanctus Petrus: Implevit, Anania, iniquitas cor vestrum mentiri Spiritui sancto, cum esset fundus in vestra potestate; non hominibus mentiti estis, sed Deo (Act. V, 3, 4). Ita dum operantur fraudem, mercati sunt mortem; et dum cupiditati serviunt, aeterna munera perdiderunt. Ecce dicit propheta: Vota mea Domino reddam, in atriis domus Domini (Ps. CXV, 18). Obligatus legitima debiti est sine dubio [Col. 0704A] pactione, qui convincitur Domino aliquid promisisse: qui autem redditurum se loquitur, necessario debitum confitetur. Tam diu enim juris tui est patrimonium tuum, quam diu chirographi fide alteri non fuerit obligatum. In omni itaque placito, sive quod amicitia obtulerit, sive quod voluntas ascripserit, non lentanda redhibitio. Nam omnis oblati muneris gratia perit, ubi causa repetitionis incumbit. Ita nihil votis suis praestitit, cui necesse est invito reddere quod promisit. Nam legimus in Salomone: Si voveris votum Domino tuo, ne moram feceris reddere illud: quaerens enim quaeret illud Dominus tuus a te, et erunt in peccatum quae egrediuntur per labia tua, nisi reddideris illud (Deut. XXIII, 21).

5. Ergo, dilectissimi, moneo ut quicumque se [Col. 0704B] Domino votum promisisse novit, statim reddat. Certe qui solvendo non sufficit, non promittat. Non hic, ut aliquanti putant, inhumanitatis vitia exaggeramus; sed de fide dicimus, quam videmus apud aliquantos periclitari pestilentia vanitatis. Nam multi sunt, quod pejus est, qui subtracto libertatis suae pretio, non integram pecuniam, hoc est, semiplenam religionis fidem ad Dominum detulerunt. Audite prophetam dicentem: Vovete et reddite Deo vestro munera (Ps. LXXV, 12). Vovete, his dat consilium conversionis. Reddite, ab istis debitum promissae repetit sanctitatis. Parum autem ille habet de religione, quem studere vides saeculo, et plus praesenti vitae favere quam aeternae gloriae. Tunc probas nihil te Domino tua oblatione fraudasse, si justitiae [Col. 0704C] partes colas, integritatem diligas, sanctitatem quam promisisti exhibeas. Debet autem expavescere Ananiae vel uxoris ejus exitum, qui intelligit se Domino fuisse mentitum. Vovete et reddite Deo vestro munera. In hoc loco causam munificentiae non importune prosequitur, quia testimoniis competentibus admonemur. Siquidem infructuosis hominibus acquiescamus, ut ista vox affectum indicet postulantis. Numquid a te Deus aliquid requirit, quia illi desit? quid autem non habet, qui totum possidet? Numquid quia in tribulationibus tuis promittis aurum, aut in doloribus polliceris argentum, Dei usibus necessarium est? aut ideo aliquis pretiosos lapides aut vestes offert, quia his Deus indiget? Ob hoc a te tuum munus quaeritur, ut ipse fulgeas tuo auro, ipse [Col. 0704D] tuo niteas argento, ipse tuis gemmis orneris, ipse tuo serico vestiaris. Tuis donis tuam vult Dominus animam componi, quam videt aut superbiae, aut nequitiae, aut avaritiae, aut luxuriae vitio depravatam Vovete et reddite Domino Deo vestro munera.

6. Sed dicis forte, Non indiget Deus nostra munera. Non quidem munera indiget: sed fructum requirit, quem propter redemptionem animae tuae misericordiae deputavit. Nam praeter illam hostiam corporis tui quam incorruptam et inviolatam altaribus convenit exhibere, nec non vocis officia quae nostro debemus artifici, hoc est apud Dominum acceptabile sacrificium, ut bonitati et misericordiae studeas, ut justitiae partes foveas, et fide intemerata jugiter [Col. 0705A] Domino placere contendas; ut nudum non invitus vestias, ut inopem non invitus pascas, ut captivos voluntarie redimas, ut in vinculo constitutum memor tuae redemptionis absolvas. Ad haec forte respondeas, Quid pauperi faciam, quid filio derelinquo? Audi Dominum dicentem: Qui plus amaverit filium aut filiam, quam me, non est me dignus (Matth. X, 37). Videtis ergo nihil praeferendum Deo, nec plus filium cogitandum esse quam Deum. Dicis, Quid filio derelinquo? Si cum unum filium habeas, alium tibi desperanti uxoris partus exhibeat, nonne utrumque tibi uno successionis 7 gradu pietas paterna commendat, et ut supervenienti locum facias, etiam testamenti jura rescindis? Ita haereditatem cui solet unus inhaereditare, frequenter videmus inter multos numero [Col. 0705B] accrescente sufficere. Qui ergo habet unicum filium, cogitet Christum sibi natum; atque inter duos aut tres vel plures ita opes suas dividat, ne Christus noster exhaeredatus abscedat. Quod si tantum gaudes numero filiorum, moneo ut admisso ad consortium haereditatis redemptore tuo, ita patrimonii tui divisionem temperes, quasi aut unum minus natum tibi judices, aut unum plus accrevisse gratuleris. Fac ergo locum Christo tuo inter filios [a 1Kb] sibi dilectos. Quare autem illos non una patrimonii in terra divisio maneat, quos in coelo eadem portio promissae haereditatis exspectat? Quicumque autem indigentibus et miseris quae sunt vitae necessaria subtraxerit, primogenito et quidem meliori inter omnes filios portionem subditam denegavit. Audite in hoc loco Scripturam [Col. 0705C] dicentem: Qui pauperi miseretur, Deo fenerat (Prov. XIX, 17).

7. Multi sunt qui miserorum necessitatem ita illudendam putant, ut in dies promittendo decipiant; et hoc ad illa vota pertinet, quae superius diximus oblivione consumi. Quid juvat differri miserum, si abundantia suppetit facultatum? Ubi vides hominem statim posse benefacere, et eleemosynam procrastinata humanitate differre, solam ibi voluntatem intelligis defuisse. Audite ad hunc locum Psalmistam dicentem: Sic psallam nomini tuo, Deus, in saeculum saeculi, ut reddam vota mea de die in diem (Ps. LX, 9). Numquid dixit de anno in annum? Sed dixit de die in diem. Omni ergo die operandum nobis est, dilectissimi: debitum autem Deo et promissum munus [Col. 0705D] non est tempore prolongandum. Nihil futuro judicio debet, qui quotidie vota persolverit: nec est unde rationem in posterum praestet, qui de die in diem Domino bonorum operum fructus justo labore ditatus obtulerit. Ecce dicit: Quaecumque feceritis uni ex minimis istis, mihi fecistis (Matth. XXV, 40). Sive ergo bonum, sive malum quis fecerit, ad Domini majestatem noverit pertinere; utriusque enim partis retributio hominem exspectat. Unde studendum nobis est misericordiae et eleemosynis: ne cum venerit Dominus coeli et terrae, inter caeteros animae errores pauperum nobis nuditates opponat, et oculis nostris infelicitates ingerat miserorum. Nemo ergo [Col. 0706A] despiciat nudum, nemo conturbet aspero ore mendicum. Haec est inter omnia placita Deo hostia, hic ordo salutarium sacrificiorum, ut miseris in necessitate subvenias: et ne in infidelitatis notam incidas, compos voti fidem tuae promissionis absolvas.



HOMILIA V. De oris insolentia.

1. Non otiosum est, dilectissimi, quod inter omnia vitia quae vitam humanae conditionis impugnant, specialiter linguae insolentiam propheta castigat. Sciebat necessario amari oris studio aliquoties venena componi, et nimia facilitate labiorum frequenter odia comparari. Et vere, dilectissimi, ita est. Nam inquieta naturaliter lingua non parvum mortalibus affert [Col. 0706B] vitae detrimentum, ut cum bene composita, dissipat, aut diu pacata conturbat. Quando autem est ut se rixa moveat, si se lingua compescat? aut quis ibi locus est inimicitiarum, ubi cessant venena verborum? Nam hoc habet semper lingua malitiosa commercium, ut lites serat, odia moveat, mortes acquirat, ita in hoc loco Salomone dicente: Lingua multos conturbavit pacem habentes; civitates destruxit, et domos effodit (Eccli. XXVIII, 16, 17). Falluntur profecto, qui putant nihil esse ferro fortius, nihil veneno violentius: quamvis autem ista in perficiendis mortibus habeant peculiare naturae beneficium, cedunt tamen in contentione verborum. Nihil enim est tam noxium aut malitiosum, quod non viribus suis minus sit, si se incitata semel lingua commoverit. [Col. 0706C] Multa sunt quidem humani corporis vitia, et satis gravia; sed parum possunt consiliis virtutibusque suis, nisi sceleribus armentur alienis: sicut est crudelitas, quae impietati servit, et portas inferi cruenta mortis lege custodit. Quid autem falsitas posset, si cupiditas otiosa dormiret? nam et ipse mortis exitus minor esset, si aut ferrum deficeret aut venena cessarent.

2. Singulare autem malum est lingua, in qua tantum malitiae robur exsultat, ut in perficiendo opere suo alterius auxilium non requirat. Cohibenda ergo nobis est, sicut propheta admonet: ne forte cum proruperit, aut excitata laedat, aut incitata percutiat. Solet enim non impune recedere, cum se in verborum procacitate jactaverit. Nam commota flammas [Col. 0706D] evomit; et cum alium nocere quaerit, totum intrinsecus male conscium pectus incendit. Audite prophetam dicentem: De multiloquio non effugies peccatum (Prov. X, 19). Facilius, si necesse est, quilibet potest ferre armatas ferro acies, et instructas rebus bellicis legiones; quis autem sustineat labiorum tela infixa pectoribus? Facilius sine dubio recipiunt sanitatem corpora ferro lacerata: aut quare aliquis tantum gladio occisorum morti crudelitatis pondus imponat, cum aliquoties minora ibi sint pericula, ubi major est cruoris invidia? Difficilius autem semper sanatur, quidquid extrinsecus collisionis includitur. Non difficile est profecto medico ulcera quamvis tumentia in [Col. 0707A] oculis posita herbarum beneficio castigata mollire. Habet et vis veneni remedium suum; quod haustum quamvis in ultima viscerum sede dominetur, salutaris tamen poculi unda perquiritur: in tantum ut miretur aliquoties artifex scelerum, superveniente medicina nihil oris sui incantationem valuisse; linguae vero insanabilis plaga est, quae quamvis leviter percutiat, alta tamen semper movet pectoris dolore suspiria. Sciebat sine dubio propheta quantum malum esset linguae, cum clamaret: Pone, Domine, custodiam ori meo et ostium circumstantiae labiis meis, ut non declinet cor meum in verba mala (Ps. CXL, 3, 4). Si quis ergo est sapiens, ponat custodiam ori suo, et det labia vinculo taciturnitatis.

3. Sed nec unius tantum partis studia procacis [Col. 0707B] linguae pulsat invidia. Agendum quidem est huic, ne aliquid injuriosum proferat; sed nec minus illi providendum, ut insanientis hominis dicta rationabili verborum responsione supplodat. Magnum autem studium est servandae pacis, si amaritudinem alienae linguae blando prosequaris alloquio, cito autem iniquorum labia amicus sermo confundit. Sed, quod pejus est, facilius invenies qui aut male semper dicere, aut libenter mala velit audire. Nihil est saevius, nihil violentius amaris asperisque sermonibus: quorum vulnera tanto difficilius curantur, quanto facilius proferuntur. Ferri spicula per coelum volantis facile scuti objectione contemnis; 8 verborum vero jactus nec revocari potest, nec prohiberi, multo enim velociores sagittis sunt. Quae autem ibi propugnacula [Col. 0707C] subveniant, aut quae munitio tam parata succurrat, ubi emissum telum pene ante percutit quam procedit? Enumerari non potest quantis sit lingua jaculis accincta verborum, quibus satis promptum est etiam quae sunt animae secretiora percutere. Quamcumque autem aures injuriam suscipiunt, illico ad cordis secreta transmittunt: ubi si semel introierit, sine mortis exitu non recedit. Res autem quae nullis medicinae beneficiis indagata excluditur, in perpetuo dolores operatur. Unde castigandus est linguae sonus, ne de facilitate verborum faciat venenum.

4. Si respiciamus, dilectissimi, ad omnes qui corporibus dominantur dolores, nihil invenies quod non possit aut ferro sanari, aut blanda medicaminis confectione molliri. Latere autem neminem potest quam [Col. 0707D] graves sint luporum morsus, quam periculosum serpentium virus: sed his facile obsisti potest aut herbarum succo, aut arte medicorum. Verborum vero intolerabile vulnus est: difficile autem sanare potest alius doloris causam, quae semel pectori infixa sedem animae latenter invaserit. Audite prophetam dicentem: Mors et vita in manibus linguae (Prov. XVIII, 21). Vere, dilectissime, si ad interiora respicias, et tumorem exasperati cordis diligenter inquiras, invenies verborum vulnera mortes operari. Quid mihi autem aliquis in comparatione malitiosae linguae artificium veneficii increpet, et noxias poculorum compositiones accuset? Excessit illa res omne genus veneni, quae non potest nisi morte compesci. Omnis [Col. 0708A] quidem malitia ex corde descendit: sed haec ipsa, quamvis sit noxia, facile potest tolerari, si res iniquo nutrita consilio non provocetur in litem; sed aut tacita doleat, aut in suis volutata sedibus conquiescat. Tam diu enim sanari potest iniquarum valitudo cogitationum, quam diu id quod corde concipitur, ore tacito continetur. Verum ubi semel lingua rotante proruperit, frustra medicum quaerit; sine remedio est enim culpa verborum; quia deleri non polest quidquid lacrymarum inserta per aures propagavit injuria. Audite Dominum dicentem: Facito ori tuo ostia et seras, et verbis tuis facito stateram (Eccli. XXVIII, 28).

5. Ad haec forte respondeas, Quis possit in tantum oris sui labia continere, ut tacitus diem transeat? Non [Col. 0708B] haec sententia honestae linguae vinculum taciturnitatis indicit. Vult plane loqui hominem; sed honesta proferentem, ac pacifica cogitantem. Multum autem verbis honoris accrescit, si dulcisonos organi cantus nulla mentis amaritudo confundat. Haec ideo proposuimus, dilectissimi, quia invenimus multos aliquoties uno atque eodem sermone dulcibus verbis venena miscere; et fictis pacis blanditiis litium pugnas introire. Quid istis infelicius, quid periculosius esse potest, qui fallacis linguae studio vitae insidiantur alienae? Quare isti non respiciunt ad illum propheticum psalmum, qui dicit: Disperdat Dominus labia dolosa (Ps. XI, 4)? Videtis sub quali maledictione vivit, qui aliud in corde serit, aliud in lingua disponit? Bene profecto noverat Dominus coeli ac terrae, [Col. 0708C] aliquoties malos sanctorum studia ficta humilitate decipere; qui ore evangelico dicit: Veniunt ad vos in vestimentis ovium, ab intus autem sunt lupi rapaces (Matth. VII, 17). Inextricabile profecto malum est, dolosa consilia miscere blanditiis. Nolo suspectas munerum suavitates. Quis autem libenter habeat acidos lactes, et tristi herbarum sapore conditos? Difficile igitur potest fieri ut ille cuiquam placere possit, qui simul dulcem et falsam aquam profert. Quando autem est ut gustus non offendat, si favo mellis quaecumque amaritudo se misceat? Cor ipsum hominis, quamvis sit vivum et sapiens, integra prudentia caret, quod amaritudo fellis infecerit. Omnia itaque subdolae mentis compescenda sunt vitia: ne dum coeperint aliqua extrinsecus amara conficere, etiam ea [Col. 0708D] quae sunt in ore nostro dulcia incipiant displicere.

6. Audite prophetam dicentem, Pone, Domine, custodiam ori meo. Haec est utilis custodia oris nostri, ut non facile declinet cor nostrum in verba, quaecumque ad expugnanda pacis studia aut turpis sermo profert, aut vilis actus personae confingit. Inter confusos autem linguae sonos neminem poenituit tacuisse. Nam videmus frequenter etiam verborum facta in crimen venire, et nimia facilitate verborum amicitiis odia succedere. Quando autem potest fieri ut homo aut magniloquus, aut maliloquus non habeatur ingratus? Quod tamen vitium si requiras, superabundat in aliquantis feminis: quae sicut non dubitant quae sunt turpia dicere, ita nec ea quae sunt pudenda confunduntur [Col. 0709A] audire. Sed nec nos ista dicimus, ut aliquis semper vocem suam presso ore contineat, et linguae sonum obductis labiis perpetua taciturnitas includat. Ut nimium malos loqui ingratum est, ita inutile est bonos semper tacere. Cum opus ergo fuerit, proferamus verba justitiae: sit os nostrum conditum.

7. Sed dicis forte, Non potest non aliquando respondere provocatus. Tacendum est plane, cum improbus sermo labia quieta sollicitat; et loquendum, cum os amicum pacis studia commendat. Ita et loqui et tacere perfectio est. Est autem utriusque partis causa verborum tenuisse mensuram. Magnum est tacere, magnum est loqui; sed sapientis est utrumque moderari. Nam aliquoties nimia taciturnitas stultitiae ascribitur, sicut et verborum nimietas ad furorem refertur. [Col. 0709B] De qua re si nostri sententiam requiras arbitrii, jam malo aliquis tacendo stultus, quam nimium loquendo judicetur insanus. Loquamur ergo, sed cum timore et tremore, cogitantes de omnibus verbis rationem esse reddendam (Matth. XII, 36): ita ut nihil de corde nostro iniquum exeat, nihil de ore blasphemum procedat, nihil resideat in cogitatione quod laedat. Nam praeter illa quibus auditus offenditur, quorumdam interiorem conscientiam propheta castigat: Labia dolosa in ore et corde locuti sunt mala (Ps. XI, 3). Inter illas ergo insolentis linguae culpas, cogitationes. Nam quidquid in corde loqueris, Domino confiteris; quia Deus scrutator est cordis. Videte ergo si possit fieri ut illi occultum aut excusatum possit esse quod clamas, quem non potest latere quod cogitas. [Col. 0709C] Omni itaque studio, dilectissimi, aequali vinculo ora nostra moderentur. Nihil ingratum lingua proferat, nihil injuriosum improbus sermo confingat, nihil subdolum, nihil dolosum in corde nostro sit, nihil asperum, nihil otiosum. Nam Dominus dixit etiam de verbis otiosis rationem esse reddendam (Matth. XII, 36). Quamvis autem aliquis vitam fide muniat, scientia regat, castitate et sobrietate componat; nihil est quod in homine placeat, si in toto corpore sola lingua displiceat.



9HOMILIA VI. De otiosis verbis.

1. Quotiescumque, dilectissimi, pro studio necessitatis nobis creditae causam tractavimus disciplinae, [Col. 0709D] dum graviora persequi voluimus, aliquanta negleximus: quae licet aliquantis videantur facilia, si diligentius requiras, multis criminibus inveniuntur obnoxia. Quibus nunc porrigenda manus est, et elaborandum studio medicinae, ut unaquaeque res culpas suae infirmitatis agnoscat. Currite ergo per singula, si videtur, quae aut poenae serviunt, aut laetitiae blandiuntur; et invenietis non solum in saevis draconibus regnare noxium virus, sed etiam in exiguis apum venena latere corporibus. Frequenter diximus, dilectissimi, ebrietatem et cupiditatem quosdam fontes esse vitiorum, ex quibus quidam torrentes praecipitati peccatorum nascuntur, qui secum maximam partem humani generis in profundum trahunt: cum hinc ebrietas gulae gurgitem fovet, inde cupiditas furorem [Col. 0710A] improbae pervasionis accendit Haec enim mater est superbiae, illa luxuriae; quarum una falsitatis, altera deformitatis est socia: quibus studii est homicidia exercere, adulteria fabricare, amicitiarum fundamenta destruere; cum quodam commercio foeditatis furtivo amori mercedem suggerit cupiditas, occasionem praestat ebrietas.

2. Sed haec, dilectissime, sicut aliquoties diximus, parvo poteris labore cohibere, si illa prius quae peccandi fomitem praestant, volueris resecare: nec plane difficile tibi erit compescere quae sequuntur, si ea quae sunt in capite vitia castigata damnentur. Cito enim universa corporis junctura deficiet, si non sit qui ventri improbo pabulum subministret. Unde ante omnia ebrietatis sive cupiditatis castiganda sunt vitia, [Col. 0710B] quae sibi inter caetera vindicant principatum; ut illa quae his obsequuntur, suo periclitentur officio. Facile est enim quamvis profundi gurgitis undam siccari, si ortus aquae possit excludi. Multa quidem, dilectissimi, adhuc de his quae recolimus, memoriae suggeruntur: sed quia aliquoties in earumdem castigatione satisfecimus disciplinae, putamus pro commemoratione rerum hodie dicta posse sufficere. Unde ex his quae praesenti materiae videntur inserta, interim temperamus, donec illarum partium crimina quae aliquantis facilia videntur, exponamus.

3. Audistis, dilectissimi, evangelistam dicentem de otiosis verbis Domino rationem reddendam (Ibid.). Si respiciatis, dilectissimi, ad haec quae proposuimus, et illa quae in castigatione indisciplinatae linguae aliquoties [Col. 0710C] diximus; intelligitis hanc sententiam ad oris insolentiam pertinere: cujus dicta quamvis otiosa dicantur, non tamen otiose tractanda sunt. Nemo autem credat levem esse culpam, quam tantopere coelestis sententia districtionis impugnat. Hinc denique exsequitur quidquid fama mentitur: otiosa sunt enim semper infructuosa colloquia ficti rumoris exposita. Qui autem putandus est otiosus esse sermo, nisi ignarus rationis et nuntius falsitatis; cui id studii est, aut ridenda confingere, aut de incertis quasi certa sentire? Est autem hoc genus hominum, quod dum fabulas pascit, nescit cavere mendacium. Audiant isti Dominum dicentem: Os quod mentitur, occidit animam (Sap. I, 11). Otiosa verba sunt figurata convicia, stulta fatigatione composita, dulcibus ut aliqui [Col. 0710D] putant, sed multis accincta plagis ac mortiferis insuper armata suppliciis. Nam quamvis laetitiam excitent, odia tamen frequenter incidunt. Multa sunt, dilectissimi, his similia, quae forte non sint praetermittenda, licet inter omnia verborum vitia videantur extrema. Si, verbi gratia, hominem fusci coloris appellas argenteum, otiosum verbum injuriam facie quia si verum dixeris, accusasti; si falsum detuleris, irrisisti. Cum hominem procerae staturae et antiquae infantem vocas, nonne injuriam facis, si veritate suppressa puerili studio mentiaris? Ad contumeliam enim pertinet, si verbis tuis humano corpori aut aliquid addas aut detrahas.

4. Sed dicis forte, satis levia esse ista, et facile portanda. Verum est. Nam talia sunt ista genera vocabulorum, [Col. 0711A] ac si alienis crinibus leves plumas inseras; vel si per totum verticem juventutis primae honore fulgentem, liquentes cineres aut pulverulenti aliquid candoris asperseris: non quidem caput oneras, sed deformas. Similiter et detracta per jocos coma, quamvis nihil operetur doloris, multum tamen exhibet foeditatis. Cavendum est ergo, dilectissimi, ne scenico sermone alter alterum laedat, et theatralibus verbis verecundiam fratri laesae aestimationis incutiat. Solet igitur nimia oris facetia excitare motus animorum, et sermo laetitia accinctus reciprocum parare convicium. Sic denique scintilla quamvis parva flammas evomit, et ex nihilo exorta magna frequenter movet incendia. Otiosus sermo satis otioso nutritur auctore. Unde quia theatralium verborum fecimus [Col. 0711B] mentionem, forte pro studio disciplinae nec illa debeam reticere, quae otiosis verbis curiosas aures capiunt, atque alti pectoris secreta concutiunt, dum plagis modulantibus blandiuntur. Haec sunt illa vitia, quae superius commemoravimus quadam mellis suavitate componi: hoc illud opus, quo diximus admixta dulcedine tristes vulnerum dolores institui.

5. In hoc loco forte aliquis pro amore disciplinae interrogandum putet quae sint istae otiosae voces, quae injuriam excitent et periculum audientibus parent. Bene requiris, ne per ignorantiam periclitetur auditus. Invenimus igitur frequenter, ita impudicitiae viam muniri, atque ex hoc fomenta adulteriis ministrari: cum hic agili plectro tinnientis citharae sonos expedit, ille docili digito laborantis organi blandimenta [Col. 0711C] componit. Isti sunt laquei, quibus famulantibus inter caetera vulnera diabolus hominum mortes operatur. Nam quotiescumque dulci voce mulcetur auditus, ad turpe facinus invitatur aspectus. Nemo insidiosis cantibus credat, nec ad illa libidinosae vocis incitamenta respiciat: quae cum oblectant, saeviunt; cum blandiuntur, occidunt. Sic frequenter videmus blandis sibilis aves decipi, et hebetes feras in laqueum mortis dulcedine vocis impelli. Similis est, dilectissimi, causa mortalium quos dulcisoni cantus cura sollicitat. In hoc autem proficiunt varietates vocum, et producta sine syllabis verba, ut homo aut capiatur aut capiat. Explicari non potest, dilectissimi, quam periculosos laqueos exhibeant mimicae studia voluptatis. Nam si aliquis posset humani pectoris secreta [Col. 0711D] perquirere, inveniret ad singulos sonos fistulae corda infelicium suspirare. Intelligite ergo quid inter viros ac mulieres nimium familiaris ac secretus sermo faciat, 10 quid juncta vicinia, quid jocis mixta colloquia, quid gula deliciis invitata, quid auri fames ad omne facinus prostitutionis exposita; si alienum furorem etiam mutae vocis blandimenta decipiant.

6. Refugiendus est ergo error iste vocis sonus, qui humanis pectoribus dulcedine sua amaritudinem fecit, et persuasione quadam melliflui cantus frequenter mortifera aegris venena commiscuit. In quo loco primum obturandae aures sunt, opponentes scutum fidei, quo facilius omnis lenocinantis vocis excludatur [Col. 0712A] auditus. Adhibenda etiam disciplina, quae oculorum desideria repellat, et tabescentis cordis incitamenta compescat. Nam ita docet evangelista dicens: Si te scandalizat oculus, erue eum (Matth. V, 29). Nemo, dilectissimi, in hoc credat hujus sententiae stare rationem, quasi Dominus humanum corpus deformare velit, quod ad similitudinem suam plasmavit et ad speciem suae dignationis instituit: hoc est oculos eruere, quae sunt in homine turpia resecare, et viles actus emendatione compescere, castigatis illecebris truncare luxuriam, et bono conscientiae manus improbae cupiditatis abscindere. Ille autem manus suas incidit, qui in se infidelitatis tela confregerit, et justo judicio infidelitatis calamos amputarit. Ad salutem igitur animae pertinet, si debilitentur vitia [Col. 0712B] iniquis actibus enutrita, et radicitus vellatur impiorum aspectus oculorum: quibus cito mortis stimulus acquiescit, si haec quae superius dixi, integra et illaesa permiseris dominari. Sed quo facilius ista operemur, audiendus est Christus, qui dicit: Relinque omnia bona tua, et sequere me (Matth. XIX, 21).

7. Scio quidem, dilectissimi, quod laboriose suscipiunt ista, qui saeculi actibus occupantur: quibus dulcis est istius vitae usus. Sed si diligenter requiras, vanitate plenus, et quodammodo tenui umbra vestitus, ad tempus mundus obsequitur, et haec quam videtis fallax divitiarum pompa blanditur. Bene ista noverat sanctus David, qui dicit: Averte, Domine, oculos meos, ne videant vanitatem (Ps. CXVIII, 37). Quae est ista vanitas, nisi cultus divitiarum et saecularium studia voluptatum? [Col. 0712C] Confirmat hoc in Salomone qui dicit: Vanitas vanitatum, omnis homo dives (Eccle. I, 2). Nemo ergo, dilectissimi, in hujus mundi vanitate confidat, quam videt infirmis stare vestigiis; cujus cultus temporalis atque inanis est, et ornatus fumo ventoque similis. Talis est autem decor vultus ejus, ac si speciem illius vitis aspicias, quae solstitiani flore composita, promissae fructum nescit exhibere vindemiae; quae dum nimium parturit, maculam perpetuae sterilitatis incurrit.

8. Longe alium nobis, dilectissimi, aeternae vitae tempus promittit ornatum, si tamen homo peccatis pauper incedat. Ille autem ad Christum dives vadit, qui misericordiae fructus congregat, et stultae studia cupiditatis impugnat. Ille ad coelos opulentissimus [Col. 0712D] pergit, qui a se pompam temporariae vanitatis excludit. Ille secum magnas opes ad paradisum portat, qui onustum vitiis pectus studio religionis exonerat. Ille postremo omnem penuriam mendicitatis evasit, qui quotidie in corde suo Christi nostri mandata serit, et pervigili fide horrea pectoris sui seminibus divinae institutionis impleverit. Ita ut ante omnia illius otiosi sermonis compescas libertatem, quae si inter illa religiosae vitae studia mixta consederit, non dubie in examinatione futuri judicii praejudicat sanctitati. Cito autem quae sunt in homine optima revilescunt, nisi inter caetera quae emendationem requirunt, studiose ea quae superius commemoravimus linguae vitia resecentur.


[Col. 0713A]
HOMILIA VII. De misericordia.

1. Si respiciamus, dilectissimi, omnes justitiae gradus per quos opus religionis instruitur, non invenies cui non apud Dominum gratiosa servitus locum comparet dignitatis. Sed haec ipsa, fides quae in nobis operatur, quamvis humano labore proficiant, ad Dominum referenda sunt, per quem et in quo, si qua sunt bene gesta, consistunt, et in posterum quibusque profutura servantur. Unde nemo sapiens Dei beneficia suis virtutibus aestimet applicanda, ne audiat illam Apostoli sententiam dicentis: Quid habes quod non accepisti? aut si accepisti, quid gloriaris quasi non acceperis (I Cor. IV, 7)? Scimus quidem, dilectissimi, quod juxta Evangeliorum fidem quae beatitudinis promissa [Col. 0713B] commemorat, homini justitia in coelestibus locum fecit: id est promissionem paradisi et terram repromissionis gratia mansuetudinis et humilitatis obtinuit; cordis puritas Christum videre meruit; misericordia consimilem mercedem retributionis accepit; pacis jucunditas multis inter filios Dei locum paravit; poena sanctorum victoriae coronam et coelestis regni gloriam ex virtutis meritis acquisivit. Sed haec omnia una atque eadem Patris et Filii et Spiritus sancti in nobis virtus operatur, quae perfectionem justis laboribus praestat, ac bonae voluntati quaecumque sunt optima subministrat. Unum est sane et pernimium, quod ex illa misericordiae sede descendit, in quo sibi quotidie juste possit mortalis homo gloriari: hoc est, refectio pauperum et redemptio captivorum; si tamen [Col. 0713C] ipsam non aut jactantia dissipet, aut tristitia ingrata conturbet.

2. Auditis ecce evangelistam dicentem: Venite, benedicti Patris mei, possidete mecum regnum coelorum promissum vobis a constitutione mundi. Esurivi, et dedistis mihi manducare; sitivi, et dedistis mihi bibere; nudus eram, et vestistis me (Matth. XXV, 34-36). Videtis ergo quod si gloriari cuiquam oportet, non nisi in hoc opere convenit gloriari, in quo pasci ac vestiri se Dominus praecipit; et in dies famem suam portiuncula panis fracti postulat saturari. Si vultis ergo ut non sit inanis gloriatio, primo loco abundantibus eleemosynis summi regis redimamus amicitias: et ut nobis pateat coeleste regnum, omne misericordiae studium convertamus ad Dominum. In cujus [Col. 0713D] amore non otiose aut negligenter pauperum tractandae sunt lacrymae: ne ille qui totum orbem solet pascere, ad nostram confusionem inter mendicos videatur esurire. Contemplare denique singulorum necessitates, et nostri erga miseros sollicitudinem Salvatoris; et intelliges ibi esse Christum nostrum, ubi abundantiam videris lacrymarum. Nec enim longe tibi quaerendus est Dominus, si non sis avarus. Exspectat nos ecce foris, cum illa suorum turba famulorum. Non enim tibi errandum est oculo, ut dubites circa quem potissimum opus miserandae erogationis impendas. Ipsum scias esse Christum nostrum, quem videris nudum, quem aspexeris caecum, quem offenderis claudicantem, quem pannis involutum, quem videris [Col. 0714A] sordida veste contectum. In hac denique veste, cum a magis quaereretur, inventus est; et cum in praesepi positus jaceret, sub hoc habitu apertis thesauris munera oblata suscepit. Ad haec respondet illa evangelica sententia, quae dicit: Thesaurizate vobis thesauros in coelo, ubi neque tinea corrumpit, neque fures effodiunt (Matth. VI, 20). 11 Hi sunt illi thesauri qui coelestibus meritis deputantur, quos nulla res adversa contaminat; hoc est, facultatum per miseros dispensata substantia.

3. Audi itaque primo in hoc loco consilium meum, quicumque divitiarum abundantia gloriaris. Si times tineam, commenda; si furem metuis, in superiore parte commenda. Ecce habes idoneum custodem, qui opes tuas servet tibi, in aeternum et in saeculum [Col. 0714B] saeculi profuturas. Addit ad haec: Nolite vobis thesaurizare thesauros in terra (Ibid., 19). Non ab re est, dilectissimi, quod admonet Dominus, ne quis thesaurum suum terrae commendet. Frequenter enim videmus congesta terrae vitio periclitari; et opes nimium defossas quadam limi tabe consumi. Unde utilius judico esse commodare quam abscondere, et fenore magis credere quam terrae deputare. Stultitiae autem genus est, clausum tenere quod potest multiplici labore proficere, et ad usum aeternae vitae fructum exhibere justitiae. Moneo ergo ne quis in terra abscondat thesaurum suum, hoc est, ne quis terrenis actibus coelestis animae dignitatem deputandam putet. Illius autem thesauros tinea comedit, qui vanitati servit, et vitam suam in hujus mundi pompa [Col. 0714C] constituit. Tinea igitur, dilectissimi, vermis est invidiae et avaritiae, qui secreta cordis solus possidet, solus quae sunt in abditis congesta consumit. Furem vero diabolum credite: qui ut bonis operibus insidietur, objecta saeculi pompa blanditur; et ut hominem a consortio regni coelestis excludat, aurum manibus ingerit, argentum oculis opponit, gemmas collo inserit. Ita superbiam nutrit, et desideria carnis stimulo cupiditatis accendit; quae sicut Scriptura dicit, mergunt hominem in interitum (I Tim. VI, 19). Non dubie autem ille poenis exonerat profundum, qui thesauros suos praemittit ad coelum. Audite quid Dominus offerat: Venite, benedicti Patris mei, possidete mecum regnum promissum vobis a constitutione mundi. Esurivi, et dedistis mihi manducare; sitivi, et [Col. 0714D] dedistis mihi bibere; nudus eram, et vestistis me (Matth. XXV, 34, 36). Quis dubitet post hanc vocem, de hoc saeculo cum tota patrimonii sui pompa migrare? Stultitiae profecto vanitas est, vitium in electione meritorum, plus mundum eligere, quam coeleste regnum, magis saeculo placere, quam Christo. Si quis itaque vult locum invenire in coelesti sede non desinat indigentibus necessaria ministrare.

4. Sed forte dicat aliquis, Tenues sunt facultates meae, non patiuntur tantas erogationis expensas. Si tibi aliquis domum praeclaram hujus temporariae possessionis offerret, nonne pretio collato undique nummos aggereres; et si forte sacculi tui pondus non sufficeret, rem tibi necessariam mutuata pecunia [Col. 0715A] comparares, donec ampliata novo cespite possessione gauderes? Ecce possessio tibi regni coelestis offertur, et quidem parva pretii mercede taxata, quae possit etiam ab illo facile emi, qui non solet de paupertate causari. Videamus tamen quid sit quod a te nomine pretii postulatur, cibus, potus et vestitus. Ad haec non invenio cui erogatio non quotidiana suppetat. Si requiras, forte horreis tuis annonae species exuberat, et novas vini cellulas antiqui gustus fama commendat. Quid tibi prodest servare ista, si nescias lucrativis studere commerciis? Sed dicis, Pauper sum. Numquid sub hac voce illis excusare te poteris, quibus pretia specierum pro temporum sterilitate deponis? Sine causa exiguitatem tuae facultatis accusas: potes habere quod vendas, non [Col. 0715B] potes habere quod dones? Non sine causa dictum est: Frange esurienti panem tuum (Isa. LVIII, 7). Ad inhumanos puto pertinere istam sententiam, quorum panes reconditos et incontaminatos solet caries exesa consumere. Frange ergo esurienti panem tuum, ne pereat, et te a consortio regni coelestis excludat. Addit ad haec, Et domesticos seminis tui ne despexeris (Ibid.). Qui sunt domestici nostri? Necessario omnes qui nobis sunt nascendi lege conjuncti. Quid est quod in faciendis eleemosynis non est cujusquam excipienda persona, nec habendum electionis judicium? Quia res quae necessitati servit, erogationis ordinem non requirit. Quid autem tibi est opus quaerere utrum Christianus an Judaeus, utrum haereticus an gentilis, utrum Romanus an barbarus, utrum liber an servus [Col. 0715C] sit ille qui postulat? Ubi incumbit necessitas, non opus est ut personam discutias: ne cum indignos misericordia segregas, Dei Filium pariter amittas. Unde autem scire possumus in qua parte terrarum habitet Christus? Ubique credendus est esse, qui totum noscitur possidere.

5. Sequitur superiora: Tunc erumpet temporaneum lumen tuum, et vestimenta tua ante orientur, et praeibit te justitia, et claritas Dei circumdabit te. Tunc clamabis ad Dominum, et Dominus exaudiet te. Adhuc te loquente dicet, Ecce adsum (Ibid., 8, 9). Et hoc propter fracti panis particulam. Quam plus putas acquires, si majora praestaveris? Audite evangelistam dicentem: Beati misericordes, quoniam ipsis miserebitur Deus (Matth. V, 7). Multi quidem gradus sunt [Col. 0715D] misericordiae; sed requirendum est qui potissimum existant. Principatus misericordiae est quidem lapso manum porrigere, erranti viam salutis ostendere, infirmos visitare, in tribulatione positos solatiis inhaerere; sed illa est praecipue exspectanda, esurientem pascere, nudum vestire, captivum redimere, ad tempus non habenti necessaria commodare. Invenimus aliquoties praeterea multa genera misericordiae, quibus se vulgo studia humana commendant: quae cum nullum exhibeant misericordiae fructum, misericordiae tamen mentiuntur affectum. De his enim dicit Jacobus in Epistola sua: Si frater aut soror nudi sint, et indigeant victu quotidiano, dicat aliquis vestrum: Ite in pace, calefacimini et saturamini, non dederitis eis quae [Col. 0716A] necessaria sunt corpori, nihil vobis proderit (Jac. II, 15, 16). Quis non oderit tale genus misericordiae, ubi oris elegantia infirmo pietas otiosa blanditur, et infructuosae coelo lacrymae porriguntur? Quid juvat alienum flere naufragium, si negligas corpus expositum; aut prodest animum excruciare dolore alieni vulneris, si deneges poculum sanitatis? Non pascunt esurientem blanda colloquia, nec vestiunt alienam nuditatem infructuosa consilia. Quid juvat fomentis mollibus palpasse mendicum, si non reficias fame moriturum? Quod istud genus est misericordiae, ut hominem velis vivere, et nolis in necessitate servare? Crudelis est profecto pietas, quae scit dolere miseris, et nescit subvenire perituris.

6. Quid amplius quaeritis, dilectissimi, pro erogatione [Col. 0716B] fracti panis? etiamsi non fuisset vobis coelestis regni portio repromissa, sufficere peccatoribus deberet illa sententia, quae mortalibus spem futurae salutis et laetitiam perpetuae detulit securitatis. Nam si respiciatis ad vestri 12laboris fructus et coelestis indulgentiam pietatis, multo plus recipitis quam datis. Ecce pro pastu pauperis in Evangeliis coelorum vobis regnum promittitur; pro erogatione fracti panis, et hospitii receptaculo, vel nudati corporis vestimento, opem suam vobis invocantibus per prophetas Dominus pollicetur (Isa. LVIII, 9): in psalmis justitia misericordiae vestrae in saeculum saeculi collocatur (Ps. CXI, 9). Si comparemus terrenis coelestia, satis parvo constat res tam pretiosa commercio; aut quanta pars est eleemosynae vestrae ad illa quae videtur [Col. 0716C] mortalibus Dominus praestitisse? Ecce nos damus terrena, ille coelestia; a nobis temporanea offeruntur, ille sempiterna largitur. Vultis scire quantum distent a coelestibus donis vestri census? In comparatione beneficiorum, non est eadem ratio, divitias accipere perpetuas, et dare quae erant peritura. Ante omnia illis lacrymis consulendum est, quas nuper furor cruentae hostilitatis indixit. Nec enim deest in quo se opere bona voluntas exerceat. Nam, quod pejus est, multos videmus de sua suorumque redemptione sollicitos, quibus manus porrigenda est. Sed dicis, pauper sum. Nec nos quemquam suademus dare quod non habet: sed cujus facultas tam tenuis est, ut non possit redimere captivum, saltem illud quod est minimum addat ad pretium, ut [Col. 0716D] vel parvo nummo videatur satisfecisse mandato.



HOMILIA VIII. Item de misericordia.

1. Multae causae, dilectissimi, ex evangelica lectione venientes in diversam partem animum trahunt: quas si voluerimus sub unius materiae propositione disponere, necesse est ut causa causae impediat, alterius negotii intellectum alter excludat. Quando autem potest fieri ut non confusione multa rum rerum aut dicentis, aut audientis impediatur ingenium? Inter caetera ergo, dilectissimi, quibus pro meritis suis, beatitudinis gratiam evangelista commemorat fuisse collatam, interim causam misericordiae [Col. 0717A] apud vos putavimus exponendam, quae quotidiani operis fructum requirit: caetera temporibus suis, cum usus fuerit, exsequemur; ut unaquaeque res cum propriis viribus fixa constiterit, alterius causae materiam non requirat. Ecce dicit Dominus: Beati misericordes, quoniam ipsis miserebitur Deus (Matth. V, 7). Miror, si post hanc vocem dubitet aliquis nummum suum expendere, cum viderit justis lucra respondere beneficii. Quid autem prodest congestam auri massam sacculo custodire, cum possis quotidie et bene facere, et expensae fenus pecuniae reportare? Beati misericordes, quoniam ipsis miserebitur Deus. Gaudete, dilectissimi, et securi donate, atque indubitanter expendite. Quis autem non certatim opes suas larga per miseros erogatione dispenset, cum multiplices [Col. 0717B] fructus et duplicia dona se intelligat recepturum? Ecce denique beatos illos Dominus in hac vita judicavit, quibus in futuro misericordiam repromisit.

2. Audite in alio loco Dominum dicentem: Omni petenti te tribue (Luc. VI, 30). Non est otiosum, dilectissimi, quod omnibus petentibus eleemosynam Dominus dare jubet. Sciebat necessario aliquoties inter malos etiam bonos latere; atque ideo bonos malosque commiscuit, ne cum indignos erogatio nimium cauta praeteriret, etiam dignus misericordia indonatus abscederet. Nulla est discretio postulantis; nec est necessitas exploranda pauperis; dantis, non accipientis fructus quaeruntur. Non interest cui petenti eroges; non enim requirit Dominus utrum mereatur ille qui postulat; sed quaerit quantum praestet [Col. 0717C] qui donat. Audite ad hunc locum Apostolum dicentem: Qui parce seminat, parce et metet (I Cor. IX, 6). Profecto nobis praestamus, quotiescumque miseris subvenimus, lucrum nostrum est, nostrarum erogatio facultatum. Nam si respicias ad spem futurae retributionis, fenori traditur quidquid esurientibus ministratur, ita dicente propheta: Beatus qui intelligit super egenum et pauperem, in die mala liberabit eum Dominus (Ps. XL, 1). His omnibus fidejussor est Christus, qui dicit: Ego vobis in centuplum reddam (Matth. XIX, 29). Insuper et vita aeterna promititur; impietati et avaritiae judicii districtio reservatur, ita evangelista dicente: Cum venerit Filius Hominis in majestate sua, et omnes angeli cum eo, tunc segregabit omnes ab invicem, oves a dextris, et haedos [Col. 0717D] a sinistris; dicens illis qui a dextris sunt: Venite, filii mei, possidete mecum regnum coelorum. Esurivi, et dedistis mihi manducare; sitivi, et dedistis mihi bibere; hospes eram, et collegistis me; nudus eram, et vestistis me. Dicet illis qui a sinistris sunt: Recedite a me, maledicti, in ignem aeternum. Esurivi, et non dedistis mihi manducare; sitivi, et non dedistis mihi bibere (Matth. XXV, 31, 32, 34-36, 41, 42). Cogitemus ergo, dilectissimi, et provideamus ne nos retributio impietatis inveniat. Nam sicut in pascendis vestiendisque pauperibus placatur Dominus, ita laeditur in contemptu miserorum; cui tanta est cura infelicium, ut sibi datum judicet quidquid inopem aut vestit aut reficit.

[Col. 0718A] 3. Audite Salomonem dicentem: Fili, benefac tecum, conclude eleemosynam in sinu pauperis (Eccli. XXIX, 15). Quisque ergo utilitatibus suis consulere desiderat, non invitus pauperem pascat. Non deest autem in quo quotidie possis lucrum facere, si ad necessitatem respicias paupertatis alienae. Nam dicit Scriptura: Eleemosyna et fide peccata purgantur. (Proverb. XV, 27). Ecce hic jejunis faucibus pastum requirit, ille miserabile vestimentum deesse sibi in nuditate testatur. Satis crudelis est et nimium durus quem non tangit dolor, cum partem corporis sui aut debilitas, aut nuditas, aut paupertas stimulat. Parum profecto sibi prospicit, qui non causae alienae necessitatis intendit. Nil tibi prosunt divitiae tuae, si divitiarum beneficiis non utaris. Nam pars mendicitatis [Col. 0718B] est, congestam secreto pecuniam possidere. Nescis quod non recipit fructum quicumque non seminat, juxta illam sententiam, quam superius commemoravimus, Qui parce seminat, parce et metet (II Cor. IX, 6)? Haec est igitur exercendae culturae ratio, ut quanto plus homo seminum terrae commendat, tanto futuris messibus spes major accrescat. Qui non seminat, otiosis manibus alios metentes spectat. Nam qui inter caeteros agricolas plus laboraverit, plus reponet. Quando autem potest fieri ut horrea sua vacua despiciat, qui semina multiplicato jugiter sulco terrae commiserit? Quid tibi prodest congestis incubare divitiis, si de his nullum lucrum capias? Videmus denique frequenter inveteratam frugum massam vetustate consumi, et vitiata temporibus vina nullis in posterum [Col. 0718C] usibus profutura jactari. Illud solum aliquoties Domino magis intelligimus profuisse, quod renovandi gratia solet agricola indigentibus commodare. Quidquid autem avaritia servaverit, aut aestas nimia decipit, aut vetustas ingrata consumit, aut tinea damnosa corrumpit. Hoc solum sibi homo reponit, quidquid causa miserationis expenderit. Nam ita dicit 13 Dominus: Thesaurizate vobis thesauros in coelo, ubi neque tinea consumit, nec fures effodiunt et furantur (Matth. VI, 20).

4. Provideamus ergo, dilectissimi, ne facultates nostras vermis avaritiae exterminet. Praemittamus illuc opes nostras, ubi nullus fur irruat, nullus insidiator incendat. Commendemus divitias nostras Domino dicenti: Nolite vobis thesaurizare thesauros in terra [Col. 0718D] (Ibid., 19). Quisquis enim facultates suas in opere Dei fideliter erogaverit, in parte coeli reconditas ac repositas sub justo fidejussore custodit. Nemo sapiens ad hujus saeculi ornamenta respiciat: quae dum temporaliter voluntatibus hominum serviunt, animis possidentis illudunt. Duo sunt genera divitiarum: unum quod suadet ad mortem, aliud quod ducit ad vitam. Divitiae mortis sunt, incubare facultatibus alienis, et coacervatam pecuniam infelicium lacrymis comparatam in diem annumerare saeculi haereditatibus profuturam. Illae integrae et incorruptae divitiae, quibus animae redimuntur, quibus peccata purgantur. Illius divitiae acceptabiles Deo sunt, cujus largitate pauper alitur, nudus vestitur, captivus redimitur, vinctus [Col. 0719A] absolvitur, coelestis regni haereditas comparatur. Nolo illas divitias, quae quotidie augmento suo famem faciunt, et in posterum dignitatis suae flore nudatae, amatores suos esurire patiuntur.

5. Recurramus denique ad Scripturas, et intelligetis in comparatione divitiarum sub meliore sorte stare pauperiem. In castigatione enim avaritiae Dominus quemdam divitem apud inferos Abrahae patri nostro ita supplicasse assignat, ut mendicum Lazarum in sublimiori loco residentem mitteret, qui refrigeraret os ejus, et aestuantia siti labia restingueret. Cui ita traditur fuisse responsum: Fili, recordare quia recepisti bona in vita tua, et Lazarus similiter mala; nunc autem hic consolatur, tu vero cruciaris (Luc. XVI, 25). Videtis quod quaedam vices studia bonorum ac [Col. 0719B] malorum hominum manent, quas studio misericordiae convenit praeveniri; ne infructuosae divitiae adversum se ultrices criminum flammas accendant? Paremus itaque nobis, dilectissimi, apud Dominum locum gratiae, et viam vitae nostrae munificentia et largitate muniamus. Affectuum nostrorum labem apud Dominum praemissa satisfactione purgemus, respicientes ad illam propheticam sententiam quae dicit: Qui seminant in lacrymis, in gaudio metent (Ps. CXXV, 5). Si quis ergo conscientiam suam diligenter interrogat, non otiosis auribus ista suscipienda putet. Non enim poteris in illa die futuri judicii aliter invenire refrigerium, nisi vulnera tua aut curaveris refectione pauperum, aut laveris inundatione lacrymarum. Profusius autem ipsi flete, et facultates vestras flentibus [Col. 0719C] erogate, ut futuris temporibus inter caeteros gaudia metentes, fructus misericordiae colligatis.



HOMILIA IX. De eadem misericordia.

1. Quotiescumque, dilectissimi, charitatem vestram pro studio religionis admonere opus est, toties nobis illa sententia evangelicae lectionis occurrit, quae futuro judicio inter bonos malosque discernit: quam si quis neglexerit, lacrymas metet; si quis excoluerit, abundantissimos laetitiae fructus acquiret, ita evangelista dicente: Cum venerit Dominus in majestate sua, et segregaverit malos a bonis, dicet ad illos qui a dextris sunt: Venite, possidete mecum regnum coelorum. Esurivi, et dedistis mihi manducare; sitivi, et dedistis mihi [Col. 0719D] bibere. Dicet et ad illos qui a sinistris sunt: Recedite a me, maledicti, in ignem aeternum. Esurivi, et non dedistis mihi manducare; sitivi, et non dedistis bibere (Matth. XXV, 31 seq.). Quicumque ergo, dilectissimi, vestrum ad illud coelestis regni consortium venire desiderat, primo loco paupertati manum porrigat, nec alienas lacrymas otiose respiciat; quia unumquemque sive boni operis, sive mali sententia retributionis exspectat, ita Domino dicente: Quaecumque seminaverit homo, illa et metet (Galat. VI, 8). Inter caetera ergo, dilectissimi, quibus religiosae vitae studio opera apponimus, non praetermittamus necessitatem pauperum, ne perdamus infelicium commercia lacrymarum. In hoc enim stat apud Dominum ratio pecuniae [Col. 0720A] per miseros dispensata, ut quanto plus homo erogat, tanto fenoris plus reponat. Sic multis seminibus multa parturiunt, ac multis parturientibus multiplicata consurgunt. Audite de hoc quoque Dominum dicentem: Qui parce seminat, parce et metet (II Cor. IX, 6). Si ergo videtis quod qui parum serit parum metet, ita et qui parum erogaverit, parum recipiet; qui nihil serit, nihil reponit; ita fit ut qui parum recondit, invitus saepe jejunet. Quando autem potest fieri ut homo horrea sua plena magnis frugibus videat, qui nihil seminis terrae commendat? Si vultis ergo, ut fructus laetitiae colligamus, largius in lacrymis seminemus: Qui parce seminat, parce et metet.

2. Invenimus frequenter hominem, qui cum esurienti semel eleemosynam dederit, mandatum se persolvisse [Col. 0720B] credit. Non igitur deficientes fame artus unius diei pastu refecisse sufficiet: sine causa autem una die bonus est, qui altera descendit ingratus. Nam praecedentis misericordiae beneficium perdidit, qui putat esurienti semel sufficere quod donavit. Ille autem ad Dominum integros misericordiae fructus praemittit, a quo pauper numquam tristis abscedit. Jugi medicamine opus est medico, ut gemitus alieni doloris excludat: quia infirmitas quae in diem crescit, medicinam in diem requirit. Sed nec minore cura nobis providendum est, ut abundantibus eleemosynis curemus, si quid in nobis cruentum, si quid est sordidum. Non enim statim sanantur vulnera quae semel laveris. Saepe excisi corporis medicina repetenda est. Si vultis itaque, dilectissimi, ut dies vitae nostrae nulla [Col. 0720C] avaritiae culpa contaminet, non claudamus aures nostras ad clamorem infelicium, nec avertamus oculos nostros a nuditate miserorum. Nemo autem sibi putet perire, quod pauperibus donaverit. Nam sicut mendicitas inhumanitatem sequitur, ita opulentia humanitatis studio comparatur; ita propheta dicente: Qui dat pauperibus, numquam egebit; qui vero avertit faciem suam, in maxima penuria erit (Prov. XXVIII, 27). Ecce aures vestras clamor esurientis increpat, et jejunis faucibus januam tuam sonus vocis deficientis accusat. Quare tibi non occurrit illa sententia: Beatus qui intelligit super egenum et pauperem; in die mala liberabit eum Dominus (Ps. XL, 1)? Satis illum negotiatorem constat stultum, qui reconditum sacculo [Col. 0720D] tenet nummum, de quo inde potest habere commercium.

3. Sed quod pejus est, avaritiae multa consentiunt. Hic ne misereatur pauperi, obstrepit vocem postulantium conturbatione sermonum: ille, ne audiat, aliud audisse simulat. Satis misera est ista vivendi conditio, ut homo dum studet avaritiae, auribus suis gravitatem conetur imponere. Respice ad illam sententiam quae dicit: Qui pauperi miseretur, Deo fenerat (Prov. XIX, 16). Quare ergo dubitet 14 aliquis indigentem pascere, cum videat se ista Christo nostro in pauperis refectione conferre? Sunt aliqui, qui miserabilem mendicitatem spe procrastinatae humanitatis illudunt; qui cum excusare postulantibus erubescunt, miseros promittendo decipiunt. Ecce hic [Col. 0721A] dicit, Clavis deest, custos absentat; cum primum fueris reversus, accipies. Non cogitas illam sententiam Salomonis, quae dicit: Ne dixeris, Abi et revertere, cras ego dabo, cum possis statim benefacere (Prov. III, 28). Unde scis quid contingat sequenti die? Dicis, Cum primum fuerit reversus, accipies: quando est illud, esurienti ut villicus tuus redeat, qui forte te volente frequenter absentat? quando est, ut ad clamantem illa fastidiosa secretorum tuorum claustra dissiliant, quae dum tuae serviunt voluntati, nesciunt aperiri? Dicis, Cum fueris reversus, accipies. Quid si nudum gravior solito tempestas caedat? quid si deficientes fame artus exitus vicinae mortis excipiat? Quis non judicet tuo judicio deputatum morti, quem videt tuo beneficio potuisse servari? Cum fueris reversus, [Col. 0721B] accipies. Cujus fide redit, quem virtus tota destituit? aut qua spe domum repetit, qui pridie confusus abscessit?

4. Deponamus quod promissioni tuae redeundo satisfaciat, forte sub hac qua pridie conditione venturus. Satis justius plane est, elemosynam statim negasse, quam esurientem spe promissa decipere. Audite Dominum dicentem: Frange esurienti panem tuum (Isa. LVIII, 7-9). Requiramus si vultis, dilectissimi, qua fractus panis mercede pensetur. Ecce dicit Dominus: Frange esurienti panem; si videris nudum, vesti eum; et domesticos seminis tui ne despexeris. Tunc erumpet temporaneum lumen tuum, et vestimenta tua cito orientur, et praeibit ante te justitia, et claritas Dei circumdabit te. Tunc exclamabis, et Deus exaudiet te; et dum adhuc [Col. 0721C] loqueris dicet, Ecce adsum. Videte, dilectissimi, quantum nobis constet erogatio tenuis expensae, ut ad petitionem nostram tantae majestatis Dominus dignetur occurrere. Nam et alibi dicit: Qui dederit uni ex minimis istis calicem aquae frigidae, amen dico vobis, quia non peribit merces ejus (Matth. X, 42). In hoc loco voluntas requiritur, non facultas. In maximis enim affectum integrae devotionis ostendit, qui in minimis votum miserationis exhibuit. Unusquisque ergo, dilectissimi, prout habet, ut potest, eroget, largiatur, expendat. Nemo claudum refugiat, nemo surdum non audisse se fingat, nemo debili manus subtrahat, quia omnia ista in retributione consistunt. Vestire enim pauperem, corporis sui est operuisse nuditatem; lucrum autem magnum est refecisse mendicum. Sic [Col. 0721D] enim dicit Dominus: Quaecumque feceritis uni ex minimis istis, mihi fecistis (Matth. XXV, 10). Tanta est enim apud Dominum nostrum cura miserorum, ut sibi praestitum putet quidquid egentibus erogatio miseranda contulerit. Videmus igitur aliquoties inter abundantis vini frumentique commercia egentes viduas, quas sexus et senectus decepit, quibus nec laborandi, nec providendi virtus suppetit. Satis ille impius est, quem non ad misericordiam provocat aut infelicitas desolationis, aut infirmitas senectutis. Videmus, et quod pejus est, frequenter multitudinem captivorum nudis errare corporibus. Quid tibi prodest abundantia divitiarum tuarum, si in conspectu tuo unus algeat, alter esuriat?

[Col. 0722A] 5. Ecce imminet tempus, dilectissimi, justae retributionis et promissae in coelestibus munus haereditatis. Erogemus ergo et expendamus in hoc saeculo, si vultis partem divitiarum obtineamus in coelo. Audite Dominum dicentem: Thesaurizate vobis thesauros in coelo (Matth. VI, 20); et alibi: Facite vobis sacculos, qui non veterascunt (Luc. XII, 33). Bene, dilectissimi, Christus noster boni operis fructum pensata facultatum qualitate disposuit; ut in faciendis eleemosynis nec dives, nec pauper excusare se possit: ita ut huic qui plurimum possidebat, thesauros juberet erogare; illum quem noverat paupertatis squalore sordere, esurienti panem juberet frangere. Quae autem tam vacua horrea, quae sustinere non possint tam tenuem erogationis expensam? aut qui tam miseri census, [Col. 0722B] quos possit conturbare mendicus? Facile sane et sine difficultate potest implere mandatum, cui ultra possibilitatem nihil constat impositum. Scio quidem census tenues frequenter bonae voluntati obsistere, ita ut non sit in quo se opera pretiosae cogitationis extendant. Sed si illa quae majora sunt implere non possumus, vel haec quae parva et facilia sunt non praetermittamus. Frange esurienti panem. Ad haec quis non devota mente respondeat, quamvis paupertate oppressus sit, et tota victus mendicitate suspiret? Alioquin aut nimium mendicus, aut satis vanus est, qui in facienda eleemosyna non est fracti panis erogatione contentus. Sed dicis: Multa minutatim dispensata massam faciunt. Verum est: sed quantum est istud ad illud quod dicit Dominus: Ego vobis reddam [Col. 0722C] in centuplum, insuper et vitam aeternam (Matth. XIX, 29)? Tu tamen, qui tam invitus fracti panis portiunculam porrigis, quid faceres, si a te auri pondus, si argenti pretiosum talentum, aut aliquid integrum peteretur? Nescio, si tu aliquando dato magno pretio captivum redimas, qui de re tam parva suspiras. Qui pauperi miseretur, Deo feneratur (Prov. XIX, 16). Unde, dilectissimi, moneo ut nemo partem divitiarum Deo subtrahat, qui justis laboribus non difficilem boni operis fructum reportat, cum misericordiae mercedem multiplici miseratione compensat. Non dubitemus itaque erogare, non dissimulemus expendere. Maxima enim semper fuit apud cultores terrae spes alendae vitae, ex abundantia seminasse.


[Col. 0722D]
HOMILIA X. De parasitis.

1. Quotiescumque, dilectissimi, pro studio disciplinae, ad confusionem malorum, opus fuit bonarum partium virtutes exponere, multum amicitiis honoris exhibuimus, cum singula quaeque pro suis meritis laudaremus: praeferendo fraternae conjunctionis studia, quae pacis et charitatis juncta consortio, vitam perfectae religionis instituunt. Sed dum assidue singularum rerum causas curiosus inquiro, et honestis actibus officium sermonis accommodo, multum in ipsis amicitiis quod mihi displiceret inveni. Unde ne quid in adulatione bonarum partium subtraxisse videar disciplinae, ausus sum inter illas inimicitiarum culpas [Col. 0723A] etiam amicitias castigare, si tamen amicitiae dicendae sunt, ubi operatur injuria multis acta vulneribus. In quo loco ad excusandam exsecrabilis erroris invidiam, aliquanti forte lusum praetendant, et poenalibus causis laetitiae nomen imponant. Ferat hoc quo libet animo, qui hujusmodi contumeliis subjacere consuevit. Ego ibi amicitias excessisse omne genus captivitatis puto, ubi nec laeso irasci, nec irato, convenit vindicari. In quo loco, dilectissimi, quem ex 15 duobus infeliciorem judicem, nescio: utrum illum qui aliena deformatione vivit, an istum qui corpus suum ludibrio prostituit et illusionibus tradidit. Nemo mihi in talibus causis patientiae nomen imponat: ad luxuriam profecto pertinet poena, quam irascentis inimici non extorquet injuria. Sed forte istis danda venia sit, [Col. 0723B] quos ad omnem contumeliam paupertas trahit, et infelix penuria luxuriantibus plagis subjacere compellit; qui dum necessitati serviunt, contumeliis acquiescunt. Esto ut his patientiam causa improbae paupertatis indicat; quid de illis judicamus, quos aliena pascit contumelia? Qualis iste gradus est amicitiarum, quem vinxit poena, asperavit injuria? aut quae illi potest esse gratia familiaritatis, ubi est quotidie poena venalis?

2. Erubesco quidem, dilectissimi, in confusione miserorum quos fames improbae cupiditatis illexit; sed multo plus illorum actu et conversatione suspiro, apud quos poenalis amicitia tristitiam removit, et laetitiam cruentus amor familiaritatis exegit. Infelices quidem illos judico, quos ad jugem contumeliam venter [Col. 0723C] invitat, et ad omnem injuriam gula numquam poculis exsatiatura sollicitat. Sed istos multo infeliciores puto, qui amica instigatione pugnas instituunt, et inter fluentes mero calices alieno sanguine satiantur. Ecce hic convivium instituit, et votivo quodam apparatu undique greges adulantium congregavit. Inter quos procedit parasitorum gula: cui consuetudinis est injuriam mero vendere, et poculis scissa plagis vestimenta sarcire. Videte ergo, quomodo isti ferant odiorum causas, apud quos cruentas esse placet amicitias. Quid non invenit infelix ac damnosa luxuria? Ecce fit spectaculo homo homini: et ad excitandam laetitiam aut sermo turpis, aut vultus exigitur foeditatis. Huic denique manducanti barba vellitur, illi bibenti sedilia subtrahuntur; hic ligno scissili, [Col. 0723D] ille fragili vitro pascitur. Tanta est igitur libido ridendi, ut putent miseri nullum sine laetitia transire convivium, nisi in cibos verterint aut vestimenta corporum, aut ministeria poculorum. Quantis autem putatis miseriis ista constare? Ecce quidquid detrimenti mensa fecerit, insatiabilis venter acquirit. Nam qui hujusmodi voluptatibus servit, etiam mercedem laboris sui aut bibendo conterit, aut vapulando consumit.

3. Sed haec ante omnia illis imputanda sunt, quae laetitiae causa ad tam foedum ministerium gradum amicitiae et familiaritatis inclinant. In meliore profecto statu est apud Dominum servitus, quae standi lege deputato paret officio. Est illi inter accumbentes locus ridendi, et [Col. 0724A] nulla tamen inter exspectantes tenetur culpa peccati. Ecce instruitur acies poculorum telis armata. Exspectatur primum in contentione verborum victoria: nec finis ponitur, donec abundantibus lacrymis aspera quaeque poculorum temperentur. Polluere est magis quam exornare convivium, exspectare infelicium pugnas amicorum: si tamen amici dicendi sunt, qui captivorum lege serviunt, et gladiatorum more pascuntur. Datur misero inter ciborum novitates, vini liquores, quidquid vilius, quidquid asperius, ut in tanta rerum abundantia incertum sit utrum esurire aut sitire sit melius. Minus plane ludibrio subjacet tenebrosis sedibus deputata captivitas; ubi quamvis sustineat homo durum dominationis imperium, accipit tamen ex ipsa rerum necessitate solatia. Non enim [Col. 0724B] habet, in quo possit erubescere, cui necesse est invito servire. Velim tamen scire, dilectissimi, in quo reficiat exspectantis animum injuria deformitatis alienae. Asserant forte hujus rei amatores jocis ista praestari: quasi re vera desit unde homo non requirat.

4. Ostendam vobis, si placet, oblectamenta non incommoda, quae facile omnem tabescentis animi possint moestitiam removere. Ecce infantibus quam sunt verborum admiranda principia: ubi primum informis littera vocabulum matris operatur, et distantis syllabae gemitus patris nomen orditur? Quis autem ibi laetus non sit, cum inter illa sermonum dura rudimenta, luctantes labiorum sonos rudis lingua decipit, et os trepidum stillantia verba destituit? Quod si forte spectaculis delectaris, habes equorum, licet [Col. 0724C] aliquoties periculosa, satis tamen grata certamina, cum plagis gradu concito ventos aut timeant aut rapiunt. Nec parum laetitiae conferunt illa studia venationum, et canibus acta certamina, quae nec periculis, nec damnis constat exposita: cum hic in conflictu aemulis cursibus aurito lepori imminet, ille argutis naribus cervi vestigia latentis inquirit. Quae tamen dimittenda sunt saeculo, in quo antiquo aestuat errore luxuria. Nos vero aliter decet, quos Christus noster suis legibus vinxit, et ab illa superstitiosae gentilitatis stultitia segregavit. Licet nec nobis desint spectacula, quae tristitiam relevent, et anxium curis animum sufficienter oblectent.

5. Ponamus nobis ante oculos illas pugnas martyrum, et intueamur admirabilium exempla virtutum; [Col. 0724D] et videbitis subito accrescente laetitia cedere omnes infelicium aestus animorum. Cui autem non laetitiam paret pugna, justis partibus succedente victoria, quam ferus hostis admotis tormentorum stimulis in sanctorum persecutione composuit? Quis igitur non rideat, quis non laetus sit, cum videat militem Christi nostri suppliciis exsultantem? erubescente persecutionis auctore, victum plagis cessisse tortorem? Si quis forte dulcisoni cantus delectatur auditu, ad psallentium prophetarum choros sollicita latius corda convertat. Impleatur os nostrum coelestium exsultatione psalmorum, referente Christo nostro gratias, qui spe redditae salutis in honore nominis sui jugiter exsultare nos voluit. Haec sit exsultatio [Col. 0725A] cordis nostri, ut die noctuque laetemur in Domino. Hoc est autem exsultare, mandatis Domini tota mente servisse. Mandatis autem Domini servit, qui vitam suam ab omni vitiorum contagione custodit. Ille vitam suam custodit, qui fidem proximis suis exhibet, pacem diligit, amicitias colit. Hoc est igitur amicitias colere, alienam iracundiam moderationis studio sustinere, et ferventes fratris animos patientia temperare. Ita est, ut futuro judicio inter caeteros inculpatus incedas, si de Christo nostro in his omnibus quae diximus, te probatum castigatus exhibeas.



HOMILIA XI. Qui gloriatur, in Domino glorietur.

1. Non recte sentiunt, dilectissimi, qui putant vitae ornamenta proprio labore componi, et sine adjutorio [Col. 0725B] omnipotentis Dei virtutum posse merita comparari. Si ergo nostrum est tantum quod boni sumus, quare vitiis subjacemus? aut si ex nobis descendit omne quidquid potest hominem aut ornare aut salvum facere, 16 quare pereundi lege concludimur? Omnem profecto modum sacrilegae superstitionis excessit, qui in laboribus justis partem Deo subtrahit, a quo sapientiae spiritum accepimus, qui totum hominem regit, et ad omne opus bonum mortalium mentes accendit, cujus est quidquid ex illa justitiae sede descendit. Omnia itaque laborum insignia ad Deum referenda sunt, ne sancti Spiritus dona rescindat. Nimiae autem praesumptionis est vitium, imperatore pugnante militem solum palmam velle reportare victoriae. Sane si vultis potestis agnoscere cui [Col. 0725C] mala, cui bona debeant imputari, propheta dicente: Bonitatem fecisti cum servo tuo, Domine (Ps. CXVIII, 65). Item alibi: Dixit insipiens in corde suo: Non est Deus (Ps. XIII, 1). Videtis ergo, quod bona nostra Divinitati debemus ascribere; mala autem humanis moribus imputare; quia ut bona procurante Domino creantur, ita mala diabolo auctore nascuntur.

2. Sed ut intelligatis vitam Dei munus esse, mortem diabolo subjacere, audite evangelistam dicentem: Venite, filii, possidete mecum regnum promissum vobis a constitutione mundi. Esurivi, et dedistis mihi manducare (Matth. XXV, 34, 35). Aliis vero dicit: Recedite a me, maledicti, in ignem aeternum, quia non dedistis mihi manducare (Ibid., 41). Videte ergo quod boni actus coelo serviunt, mali inferni sedibus deputantur. [Col. 0725D] Divisio autem actuum nostrorum est: cum bene facimus, Christi sumus; cum mala operamur, in diaboli potestate transimus. Numquam enim deserit Dominus voluntatem religionis studio florentem: nec desunt solatia divinitatis, ubi sunt actus bonae conversationis. Tunc sane nos bona deserunt, cum deteriora succedunt: quia non dubie divino auxilio destituimur, postquam iniquitatis desideriis occupamur. Assistente igitur Deo ac Salvatore nostro, sine dubio dominatio diabolicae potestatis absentat. Ubi autem virtutum Dominus discesserit, facile hostis aulam vacuae possessionis invadit. Una est itaque spes [Col. 0726A] salutis nostrae, ut malorum actuum ordinem nobis imputemus, bonorum Dei virtutibus ascribamus. Cito autem ille ad se imperium diabolicae potestatis admittit, qui divinae majestatis solatia non meruerit obtinere.

3. Sperandum ergo in Domino, ut boni simus: et cum boni fuerimus, in Domino gloriandum. Audite Apostolum dicentem: Quid habes quod non accepisti? Si accepisti, quid gloriaris, quasi non acceperis (I Cor. IV, 7)? Haec actuum nostrorum perfecta gloriatio est, si gloriemur in Domino, apud quem victoribus virtutum corona componitur. Ibi sane de se hominem gloriari oportet, ubi pro nomine Domini voluntaria crucis poena succedit: quae tamen gloriatio hunc habet fructum, si auxiliante Christo mereatur effectum; [Col. 0726B] nam propheta in hoc loco dicit: Nisi Dominus aedificaverit domum, in vanum laborant qui aedificant eam, in vanum vigilant qui custodiunt eam (Ps. CXXVI, 1). Videtis ergo quod nec sine Domino quod bonum est aedificari, nec aedificatum sine Domino poterit custodiri. Aedificatio divinae hujus domus aedificatio est vitae nostrae, quam oportet divinae majestatis auxilio communiri. Rogandus itaque semper est Christus noster ut in nobis bona nutriat, et exorandus ut nutrita custodiat; atque ita intelligentiae nostrae corda componat, ut omnia quae bona sunt, gloriae coelestis potestati assignet.

4. Stultitiae vero genus est, ut homo suum esse judicet quod laboravit, qui in alterius potestate consistit. Ecce hic modo divitiis exsultat, modo paupertate [Col. 0726C] suspirat: si in manus nostras sunt bona nostra, quare non cum volumus aut penuria cessat, aut divitiae perseverant? Hic modo sanitatis vigore attollitur, modo infirmitatis dolore vexatur: si in potestate hominis esset vitae nostrae salus, numquam periclitaretur mendicus, nec moreretur infirmus. Requirat denique unusquisque initia vitae suae, et auctorem quaerat generis humani, quis corpus formaverit, quis membra composuerit, quis terrenam materiam in humanum usum fecerit vegetare. Nonne haec omnia Dominus Sapientia procurante constituit? Cum ergo non sit nostrum quod sumus, quomodo nostrum est quod habemus? Stultitiae genus est, ut cum alii debeas vitae beneficium, tibi ascribas ornamenta virtutum. Ecce hic honore extollitur, ille sibi de corporis [Col. 0726D] integritate blanditur; hic divitias labori suo imputat, ille scientiam doctrinae vigiliis assignat. Nec nos negare possumus ornamenta religiosae vitae vigilantiae studio comparari. Sed ibi Deus est, ubi integrae religionis est animus, ita Apostolo dicente: Exemplum ejus quaeritis qui in me loquitur Christus (II Cor. XIII, 3)? Satis ibi vacillat humanum studium, ubi non requiritur Dei auxilium. Nam non dubie periclitatur fides, si non muniatur patrocinio divinitatis. [a 1Kb] Nostrum est igitur bonum velle, Christi vero perficere. Nam ita Apostolus loquitur: Velle adjacet mihi, perficere autem bonum non invenio (Rom. VII, 18). Vides [Col. 0727A] ergo boni operis voluntatem ex nobis debere descendere, perfectionem vero in Dei potestate pendere. Quare autem aliquis mortalium fieri bona suo tantum studio assignet, cum dicat propheta: Non est qui faciat bonum, non est usque ad unum (Ps. XIII, 3): et Evangelista itidem doceat non esse bonum, nisi solum Deum (Matth. XIX, 17)? Ergo videtis, quod si quando boni videmur, bonitatem Dei operamur. Audite Apostolum dicentem: Vos estis templum Dei, si tamen Spiritus Dei habitet in vobis (I Cor. III, 16). Templum profecto Dei sumus, sed cum bene facimus. Si ergo templum Dei est homo, necessario Dei est quod habemus in templo.

5. Sed haec bonis diximus. Verum non est Dei templum, ubi convenit multitudo vitiorum. Nam ubicumque [Col. 0727B] crimina porriguntur, ibi diabolus dominatur. Ad illum scilicet respicit pompa divitiarum, qui sibi in magna domo vindicat principatum. Nos procuratoris loco fungimur, si aliquid lucri fecerimus, referetur ad Dominum; si damni, referetur ad procuratoris exitium. Quidquid enim servus in domini positus potestate laboraverit, necessario domini est. Habet quidem servus gratiam laboris sui, sed domino debet fructum operis impleti. Denique utili servo ad hoc pecunia creditur, ut domino duplicati fenoris lucra numerentur.

6. Respicite itaque ad consuetudinem conversationis humanae, et intelligetis utili servo ad hoc pecuniam credi, ut domino duplicati fenoris lucra numerentur. Nam ita in hoc loco evangelista dicit, ad eum [Col. 0727C] qui lucrum [a 1Kb] quadruplicatae pecuniae reverso de peregre domino portavit: Euge, serve bone, quia in pauca fuisti fidelis, in multa te constituam, intra in gaudium domini tui (Matth. XXV, 23). Ita dominus laudatur in servo bono, servus bonus praedicatur in domino. Unde cavendum est ne quando quod ad gloriam boni operis pertinet, nostris virtutibus ascribamus, scientes quod non per jactantiam victoriae corona componitur, sed per fidem et confessionem Dominicae Passionis, quibus respondent bonorum operum studia. Haec est illa pecunia, cui diximus 17 coelestis regni respondere beneficia. Hoc illud negotium justo fenore duplicatum. Haec est illa retributio meritis debita ac beatis laboribus repromissa.

7. Multiplicetur ergo in nobis pietas, fides, misericordia, [Col. 0727D] bonitas; ut cum venerit Dominus facere rationem cum servis suis, intremus in gaudium Domini Dei nostri. Quod facile obtinere possumus, si usque in finem coelestia mandata servemus. Sed non otiose nobis laborandum est, ut mercede digni judicemur. Justis autem actibus facile honesta succedunt, si tamen non occupent animum pravae voluptates, quae non difficile in ventos evanescunt, si non divinae majestatis solatia requirantur. Quisquis ergo est in hoc quo stat salus homini, religionis ordine constitutus, non extollatur gloria sanctitatis: sed magis fructum [Col. 0728A] laboris sui Domino reservet, qui unicuique pro meritis coelestia dona componit. Qui gloriatur itaque, in Domino glorietur (I Cor. I, 31). Omni ergo studio agendum est, dilectissimi, ut vitam nostram Domino ita fides pura commendet, ne quid extollentia humana sibi vindicet, aut suis laboribus donet. Totum autem perdidit quod laboravit, qui propriis virtutibus fructum sanctitatis ascripserit.



HOMILIA XII. De bono conservandae pacis.

1. Solliciti sint forte aliqui malivolis exprobrare verbis studium bonae voluntatis, et timori aut ignaviae ascribere, si quando homo litibus cedit, et exulceratus injuriis ad omnem patientiam quietis amore confugerit. Ad confutanda tam pravae mentis judicia, [Col. 0728B] sufficere quidem deberet evangelicae lectionis admonitio. Sed quod ex nobis est, fidem rerum etsi exiguo sermone prosequimur; atque ea quae plenitudo religionis postulat, pro affectu quo charitati studemus, votis competentibus adjuvamus: licet sciam antiquis legibus ita multos devicto amore servire, ut odiis semper impugnent quidquid servandae pacis cura suggesserit. Siquidem id ipsum quod dicturi sumus, multis divinarum Scripturarum testimoniis approbemus, ita in hoc loco Domino dicente: Diligite inimicos vestros, benefacite his qui vos oderunt (Matth. V, 44). Non dubito quod aliquantis satis otiosum et impossibile videatur pro inimicitiis amorem deferre, pro contumeliis gratiam retulisse. Et vere, dilectissimi, difficile est, ut accepta injuria dolor non in quacumque parte [Col. 0728C] corporis desaeviat. Sed sapientis est supervenientem dolorem aut patienter ferre, aut fomentis mollioribus temperare. Infinita autem virtus est, odia vicisse beneficiis. Nam ille inter caeteros palmam perfectae virtutis obtinet, qui ad vicem veneni pocula dulci melle componit.

2. Primus itaque dilectionis gradus est charitatis affectum amicitiis nutrire; integrae autem dilectionis est cumulus, odium amore repensare. Illud beneficiis ascribitur, hoc virtutibus deputatur. Additur praeterea ad cumulum perfectae dilectionis illa sententia, quae ait: Si esurierit inimicus tuus, ciba illum; si sitit, potum da illi; hoc enim faciens carbones ignis congeres super caput ejus (Rom. XII, 20). Quicumque ergo tu es, quem alienae insolentiae inquietat injuria, et dolor [Col. 0728D] contumeliis excitatus stimulat; si vis perfectus esse, animorum iracundiam moderatione compesce, et a te patientiae bono odia improbae indignationis exclude: aut certe, si tantum vindicare desideras, miserere ab his qui ignorant salutem animae in hac dilectionis perfectione pendere. Forte odiis odia compensentur, et ad compensandum facinus vicaria injuria. Provocasse quidem ad iracundiam fratrem, crimen est; sed provocatum non cessasse, deforme est. Ita enim odiorum semina abundantissimos iniquitatis fructus reddunt, et scelerum poenas operantur, et cum auctor [Col. 0729A] litis erubescit fratri satisfacere, et laesus justo, quantum ipse putat, judicio vindictam illatae requirit injuriae.

3. Audistis ecce, dilectissimi, quibus pacis studia fructibus gratulentur, nunc discite quantis odia criminibus incusentur. Sic enim proponit evangelista, Domino dicente: Qui odit fratrem suum, homicida est (I Joan. III, 51). Videte utriusque partis retributionem. Huic pro odio fratris homicidii macula ascribitur, illi vindicta pro parva eleemosyna praeparatur. Respice denique et vide quanto te amicitia quietis et pacis honore circumdet, quantum tibi favoris exhibeat, si adversus inimicitias amore contendas. Diligite inimicos vestros (Matth. V, 44). Longe autem minor fructus est, si amantem te diligas. Alienis enim moribus [Col. 0729B] servit, qui non amantem diligit; suis autem moribus servit, qui amantem diligit. Ad illum necessario charitatis gratia pertinet, qui inter duos prior affectum amoris exhibuit; qui amantem diligit, debitum reddit. Nam non est novum meritum, ubi alterius praecedit officium: nec perfectioni ascribendum est, ubi muneribus munera, praemissis officiis redduntur officia. Si esurierit inimicus tuus, ciba illum (Rom. XII, 20). Numquid dixit, Si esurierit amicus tuus, ciba illum? Tu inimicum tuum pasce; nam amicus ipse sibi praestat ut non esuriat: quid autem ibi operatur tua eleemosyna, ubi amicum pascit amicitia.

4. Videamus tamen quid intersit inter eum qui indigentem amicum pascit et eum qui esurientem inimicum reficit. Ille gratiae reddit debitum, hic exhibet [Col. 0729C] miserationis et virtutis exemplum. Gloriosum est quidem indigentem fratrem pascere, sed fortius est inimico in necessitate posito subvenire. Diligite inimicos vestros. Forte illi quem recens pulsat injuria, videantur ista non convenire rationi. Sed respiciat, quicumque est, ad vitae suae quietem; et intelliget quia inimicum dilexisse, vicisse est. Infinitum autem est, quantum periculi homini incumbat, cum duos aemulo furore consimiles ad pugnam ille diabolus magister litis armaverit, cujus est consuetudinis ad instiganda odia amaros portare ac reportare sermones. Quando est autem ut ille diem sine tribulatione transigat, vel quando est ut ab illo nox sine impia cogitatione discedat, quem ira indignatione stimulat? Numquam profecto sine suspicione vitam ducet, cui est semper [Col. 0729D] necesse cogitare et timere quem laeserit. Summa itaque cura sunt dolores asperi blando verborum medicamine temperandi, quatenus et duritia cordis pacis studio castigata mollescat. In quo loco beatos illos judico, qui verba labiorum suorum tacito ore custodiunt, et memores coelestium mandatorum alienae vocis contumeliam non requirunt. Cessant enim odia, ubi non reputatur injuria; nec habet ullam virtutem iracundia, si desit unius in contentione persona. Ita duplex patientiam manet victoria: hominem vicisse proprios animorum motus, et temperasse mores alienos.

5. Scimus quidem, dilectissimi, quod aliquoties in contentione verborum laceratis auribus corda suspirant. [Col. 0730A] Sed ipse sibi injuriam facit, qui litigiosi hominis 18 verba custodit: ipse se maculat, qui alterius dicta queritur in se fuisse collata. Plena victoria est, ad clamantem tacere, et non respondere provocanti. Habes enim mercedem et de tua patientia, et de fratris medela, si oblivioni deputetur injuria; ubi enim verbis verba succedunt, incendio fomenta praestantur. Sicut nihil est deformius respondere furiosis, ita nihil utilius tacere provocatis. Nam sic accrescunt inimicitiae, si cum alter se verbis defendit, alterius dicta alter accuset: nullus autem est finis inimicitiis, nisi ad tempus obtemperemus iratis. Dicis forte, Non est culpa, si illud quod dicit propheta feceris: Pone, Domine, custodiam ori meo, et ostium circumstantiae labiis meis (Psal. CXL, 3). Si non vis injuriam pati, [Col. 0730B] religa plectrum oris tui, et obtura aures tuas, ne ad te irascentis fratris verba perveniant; aut certe si pervenerint, silentio deputentur. Sic fit ut conceptus furor virtutem perdat, si uno tacente alter solus insaniat.

6. Audite Apostolum dicentem: Dilectio proximi malum non operatur (Rom. XIII, 10). Vultis scire quod sit istud malum, quod gratiam fraternae dilectionis excludit? odia, rixae, simultates, lites, aemulationes, quae omnem cursum vitae praesentis infamant. Hoc ergo malo absolutus est, qui charitati servit: nec habet in eo locum ruina vitiorum, qui calcatis odiis integrum charitatis custodit affectum. Addit ecce dilectionis augmentum evangelista, dicens: Dilige proximum tuum, sicut temetipsum (Matth. XXII, 39). [Col. 0730C] Videamus qui sit iste proximus, quem tanto studio evangelista commendat. Non ita propheta gradum parentelae aut necessitudinem consanguinitatis exposuit, ut extraneos a gratia fraternae dilectionis excluderet. Proximus tuus est omnis homo, qui eadem tibi est Christianitatis lege conjunctus; proximus tibi est, qui ab Ecclesiae consortio non videtur alienus; proximus tibi, quicumque est proximus Christi. Qui ergo proximum diligit, Deum diligit. Ita qui Deum diligit, oportet ut Christi sui proximum veneretur. Propheta laudans conjunctionem fraternam dicit: Ecce quam bonum et quam jucundum habitare fratres in unum (Psal. CXXXII, 1)! Quid in vita hominis est bonum, nisi pax, sub qua omnia quae sunt honesta proficiunt ac religiosa nutriuntur? Quid est jucundius [Col. 0730D] quam ut omnes gentes uni Deo in pace serviant, atque in unius Domini laudem omnium populorum vota conveniant? Habitare in unum hoc est, in unum Deum credere, et in uno Dei Filio fideliter permanere. Haec est mortalibus utilis et jucunda conjunctio, ut non dividamus, sicut haeretici faciunt, Patrem a Filio, nec Filium a Patre, nec Spiritum sanctum ab utroque; sed credamus haec tria nomina per personas divisa, unius deitatis gaudere consortio. Ita fit ut cum in unum convenerit, nullum sit in Ecclesia dissidium charitatis.

7. Vitemus ergo semper, dilectissimi, odia: sed ut odia vitare possimus, ante omnia causas vitemus odiorum. Primo loco cesset invidia, quae ad omnem [Col. 0731A] litem animos humanae mentis accendit. Nemo in comparatione personae alterius natales infamet; et non est quem insolentia sui oris accuset. Cavendum ante omnia est, ne quid per concertationem simultatis accrescat. Solet enim insanabilis inimicitia ex contentione descendere. In quo loco patientia opus est, cui non sine fructu propriae salutis obsequeris. Nam sicut illum qui injuriam fratri infert gravis peccati manet culpa; ita te maxima protegit virtutis corona, si accepta non irasceris injuria. Ille enim dilectionis plenus affectus est, si oblitteratis contumeliis, infirmitatibus miserearis alienis. Scimus quod gloriosum est aliquantis, exspectare benignis oculis poenas corporum aut damna miserabilium facultatum. Sed si qui sunt isti, audiant Dominum dicentem: [Col. 0731B] Orate pro calumniantibus vobis (Matth. V, 44). Multi accepta injuria vicariam contumeliam parant, et vindictae locum animo latrocinanti exspectant. Et ubi est illud quod Dominus dicit: Nemini malum pro malo reddentes (Rom. XII, 17)? Ac ne aliquid sibi vindicaret iracundia, potestatis etiam spem abstulit ultionis, cum dicit: Mihi vindictam, ego retribuam, dicit Dominus (Ibid., 19). Dimittat ergo unusquisque fratri suo ex toto corde. Nullus recolat injuriam, nemo quaerat ira perseverante vindictam. Sint tibi cum inimico tuo semper blanda, sed pura colloquia: cessent obtrectationes, et cessant lites. Sic est ut a te diligatur inimicus, si non addas causas quibus semper inflammetur iratus.


[Col. 0731C]
HOMILIA XIII. Item de bono pacis conservandae.

1. Aliquanti forte aestimant, dilectissimi, ab antiquis legis justitiam quam criminosi satis duram judicant, nimiae bonitatis praejudicio fuisse calcatam; ex hoc quod dicat Dominus in Evangelio: Diligite inimicos vestros, benefacite his qui vos oderunt, et orate pro calumniantibus vobis (Matth. V, 44). Satis crudelis est, dilectissimi, qui putat justitiae non convenire bonitatem, cum una atque eadem sit ratio Providentiae, malos bonitate compescere, bonos legis vinculo custodisse. Denique currite ad sanctum David, et invenietis fontem justitiae ac bonitatis unius esse virtutis, qui ita in parte psalmorum loquitur: Bonus es tu, Domine, et in bonitate tua doce me justificationes tuas (Ps. CXVIII, 68). Nemo ergo dilectissimi, legis [Col. 0731D] descriptionem aliud putet esse quam bonitatis pietatisque consortium: quae cum disciplinae studet, honestis actibus mores instituit, et concitata iniquis cogitationibus corda severitate compescit. Nam ut sciatis nihil de antiquo jure fuisse subtractum, audite Dominum dicentem: Non veni legem solvere, sed adimplere (Matth. V, 17).

2. Non sine causa, dilectissimi, Christus noster praesentis ac veteris Testamenti praecepta unum corpus esse voluit. Sciebat alteram partem sine alterius adjutorio stare non posse: et vere ita est. Nam ubi est districtio judicantis, temperamentum semper [Col. 0732A] opus est bonitatis. Omne denique poculum, dilectissimi, cujus auxilio medicina spem humanae salutis operatur, ex amaris speciebus et dulcibus constat. Quod si quis medicus rationis ignarus nequeat temperare, dum remedium quaerit, mortifera aegris venena componit, quae ita omnes extrinsecus dolores accendit, si tristes herbarum succos aequis nesciat miscere ponderibus. Ita et lex, dilectissimi, quae Christiana jura moderatur, ex amaris et dulcibus, hoc est, ex antiquis et praesentibus institutis est condita. Nam ut est peccatoribus ingrata, ita et justis tota est verborum suavitate composita: in tantum, ut his coeleste promittat regnum, illis gehennae minetur incendium. In qua si quis sapiens noverit humilitatis et pacis adjectione confectionis servare [Col. 0732B] mensuram, nullam exinde districtioris juris patietur injuriam. Nam ut est facile aspera quaeque pocula mellis suavitate mollire, ita non est difficile honestis actibus antiqui juris amaritudinem temperasse.

3. Si quis itaque 19 vestrum justitiam amat, utriusque Testamenti mandata [a 1Kb] studeat, atque ita novellis legibus serviat, ut illa quae sunt antiquitus constituta non praetermittat. Sic ergo implebis legem Christi, si nihil de antiquis aut praesentibus institutis subtraxeris veritati. Quis autem sapiens opus justitiae fructum neget esse bonitatis, cum audiat prophetam dicentem: Bonum mihi quod humiliasti me, ut discerem justificationes tuas (Ps. CXVIII, 71)? Non dubito esse aliquos, dilectissimi, qui sub hac sententia perfectam putent stare justitiam, quae dicit: [Col. 0732C] Oculum pro oculo, dentem pro dente (Levit. XXIV, 20). Dominabatur quidem ista dudum apud saeculi homines: sed ideo, quia necdum auctor venerat bonitatis. Qualem autem illam putatis fuisse justitiam, quae solam mortis operabatur injuriam? Et nullus profecto adhuc poenae finis esset, nisi Christus noster cruentis legibus oleum misericordiae miscuisset, hoc est, vere sine dolo implesset justitiam, bonitatis exhibuisset doctrinam. His ergo, dilectissimi, eruditionibus instituti, antiquae legis amaritudinem dilectionis studio temperemus; ne videatur ille perfectae modum excessisse justitiae, qui illatae vicem reportat injuriae.

4. Ecce dicit evangelista: Diligite inimicos vestros (Matth. V, 44). Forte aliquantis videtur absurdum, [Col. 0732D] contumeliam amore repensare. Non est impossibile inimicum diligere, si partium tuarum utilitatem cogites. Diligite inimicos vestros. Nemo sub hoc mandati titulo aestimet se aliquod inimico praestare beneficium. Qui inimicum diligit, se diligit. Sibi enim pepercit, qui latrocinantis dexteram magni muneris praeda compescuit; et suum corpus texit, qui armato hosti precibus obviavit, negotio quodam conatus servare reverentiam pugnatori. Nam partem constat esse victoriae, praelium oblato auri pondere redemisse. Diligite inimicos vestros. Hoc est inimicos diligere, odiis non respondere, accepta contumelia [Col. 0733A] patienter ferre, donare injuriam aut manu factam aut verborum stimulis excitatam. Nam ita dicit Dominus: Qui te percusserit in dexteram maxillam, praebe illi et sinistram (Matth. V, 19). Istud praebere scio quod aliquantis ingratum est qui nesciunt lites cavere, et imminentes suppliciorum poenas moderatione compescere.

5. Infinitum est autem quantum uni patientia sua praestet, si alter solus insaniat. Nam sicut duplicatas in se plagas excitat, qui repugnat; ita majoris rixae lucrum facit, qui manus suas alio feriente continuit. Benefacite his qui vos oderunt (Matth. V, 44).Primus gradus est ille quem diximus, ut inimicum tuum diligas, secundus vero ut inimico benefacias; nam ibi affectus docetur, hic opus miserationis exigitur. [Col. 0733B] Aliud est enim inimicum diligere, aliud misero subvenisse. Parum igitur apud inimicum tuum proficit gratia dilectionis tuae, si eum quem diligere te asseris, esurire patiaris. Audite Paulum dicentem: Si esurierit inimicus tuus, ciba illum; si sitit, potum da illi; hoc enim faciendo, carbones ignis congeres super caput ejus (Rom. XII, 20). Hic, quantum video, misericordia crudelitati famulatur. Quare ergo non ille circa inimicos suos pecuniam securus expendat, quem promissae tempus ultionis exspectat? Nescit sine dubio irasci, qui dubitat misereri. Ultra felicitatem autem constat esse victoriae, inimicum salvum fecisse, et injuriam vindicasse. Sequitur in hoc ipso loco: Orate pro calumniantibus vobis (Matth. V, 44). Sine dubio hic Dominus conscientiam ficti cordis admonuit. [Col. 0733C] Sciebat enim dilectionem verbis compositam, ac licet largam erogationis expensam, fieri frequenter ingratam. Ita ergo te ostendis non invitum illam vindicem tui eleemosynam fecisse, si inimici tui plagas coelesti medico supplici oratione commendes, et profusis lacrymis auxilium salutis implores. Diligite inimicos vestros. Si inimicos diligere jubemur; in quo statu putatis esse illum qui fratrem, nullis excitatus injuriis, impia infestatione insequitur? De hoc mihi videtur Apostolus dixisse: Qui odit fratrem suum sine causa, homicida est (I Joan. III, 15). Et vere ita est ac si occiderit hominem, qui odiis persequitur innocentem.

6. Sed videamus tamen qui sunt isti quos propter odia fraterna sanctus Joannes damnandos credidit. [Col. 0733D] Puto illos esse de quibus propheta dicit: Invidia percussum est cor eorum. Isti sunt qui adversus se pugnas instituunt, et domos suas proprio igne incendunt, in quorum sinu clauso flamma tenetur incendio. Nam non est hic quod alteri debeat imputari, ubi nullus est cum adversa parte conflictus, cum omnes pene causae et omnia odia inter personas in acie provocatas desaeviant. Si credibile est, ecce invenimus reum qui adversarium non habet: habemus itaque qui possit puniri, et non invenimus qui debeat vindicari. Felicem plane illum judico, cujus [Col. 0734A] gloriosam vitam torvis oculis alter aspexit. Nam satis bono loco est illius causa, qui aliena laborat invidia, quia non livet homo nisi melioribus; nec invidiae subjacet, nisi quem ad celsiora melior vitae profectus evexerit. Illos vero plus quam miseros puto, quos lucra alienae felicitatis exagitant; et iracundia impia aemulatione concepta occultis cordis jaculis inquietat. Bene istos sua tela puniunt; ut videatur mihi ipsa invidia aliquid habere discretionis, cum auctoris sui cor repercutit, et male conscium pectus cruento jugiter livore consumit.

7. Primo ergo castiganda invidia est, quae semel animo concepta dolores operatur. Sane ubi occurrit oculis nostris alienae gloria felicitatis, aemulationis nos magis studium teneat, non livoris; juxta illud [Col. 0734B] quod dicit Apostolus: Aemulamini meliora (I Cor. XII, 31). Ille profecto nihil subtrahit veris amicitiis, qui sine invidia bonis aemulatur alienis; nec alteri injuriam facit, qui exemplis ad meliora contendit. Si quis ergo est sapiens, imitetur fructus justitiae, sequatur actus continentiae, apprehendat humilitatis gratiam, et cum bonis aemulo amore currat, ut ad meliora perveniat, respicientes ad illam apostolicam sententiam quae dicit: Sic currite ut apprehendatis (I Cor. IX, 24). Quicumque ergo movetur aliena gloria, currat post bonos, et elaboret ut apprehendat: et acquiesco ut praecedat, tantum ut sine animi livore contendat. Hoc est vere immaculatam exercuisse virtutem, sine injuria vicisse meliorem. Superbis sane locum demus, tantum ut nos in humilitate [Col. 0734C] vincamus. Non nos ad aemulationem provocet lucrum militiae saecularis. Maneat illos pompa divitiarum quos admonet cura filiorum, licet multo plus lucri faciat ac sibi reponat qui culturam miserationis exercet. Nihil est autem tutius quam in ore pauperum partem recondere facultatum. Nam ita dicit Scriptura, Domino dicente: Qui parce seminat, parce et metet (II Cor. IX, 6). Tibi fraudas quidquid reservas. Erogemus ergo, dilectissimi, multum, ut multiplices colligamus fructus misericordiae. Sine lucro est autem pecunia quae sacculo tenetur inclusa: quae si negotio deputata fuerit, non multo post tempore 20 quadruplicata respondet. Quidquid pauperibus dederitis, sine dubio fenori deputatis, reddituro vobis in posterum, cum uniuscujusque labores multiplicato [Col. 0734D] honore censentur. Exspectat enim singulos retributio operis sui, sive quos religiosa fides ornat, sive quos manus larga commendat. Nam ita Evangelista dicit: Beati pacifici, quoniam filii Dei vocabuntur (Matth. V, 7, 9). Sit ergo nobis, dilectissimi, primo loco cura pacis, secundo miserationis. Nihil fictum labiis corda nostra suggerant; nihil dubii ora respondeant, respicientes ante omnia ad illam sententiam quae dicit: Quod tibi non vis, [a 1Kb] alio ne facias (Tob. IV, 16). Haec illa quam diximus, perfecta dilectio, quae affectum integri amoris instituit. Ita est [Col. 0735A] ergo ut in te antiqui juris districtio nihil habeat potestatis, si ea quae legis plenitudo postulat obedienter observes.



HOMILIA XIV. De bono humilitatis.

1. Non sine injuria partis alterius, dilectissimi, est, quotiescumque opus est, vocis praeconia virtutum meritis exhibere, quia cum homo meliora laudat, deteriora castigat. Non enim dubie stultus notari se aestimat, si bonorum judicio sapiens laudatus abscedat. Sed quid facturi sumus, qui non possumus nec bona sine malorum increpatione disponere, nec mala sine bonorum commemoratione damnare? Dabit ergo veniam, qui se in hoc opere injuriam aestimat accepisse. Melius est enim ut mala conscio pudore [Col. 0735B] confusa discedant, tantum ut ea quae sunt laudatione digna non lateant. Duae igitur causae in unum veniunt, humilitas et superbia, quarum exponi alteram sine alterius verecundia rerum natura non patitur, quia una suis actibus, altera erubescit alienis. Dicendum igitur est quantum humilitas utilitatis habeat, ut possitis intelligere quantum superbiae infelicitatis incumbat; et exponendum quantum superbia odiorum pariat, ut discatis quantum amoris gratia humilitatis acquirat; quo facilius unusquisque agnoscat vestrum quid in se debeat emendare, vel quid possit eligere. Non ita superbiae castiganda dominatio est, ut humilitatis praetermittenda sit gratia; nec in tantum humilitas praeferenda, ut superbiae tacenda sint vitia. Quid enim prodest scire valetudinis [Col. 0735C] causam, si nescias medicinam? aut quid juvat nosse auxilium sanitatis, si nulla sit compescendi cura languoris?

2. Audite de his Scripturam dicentem: Humilibus Deus dat gratiam, superbis autem resistit (Jac. IV, 6). Discite nunc, dilectissimi, utriusque partis retributionem; et intelligetis quid diligere, quid odisse debeatis. Ecce hic pro amore humilitatis invitatur ad gratiam, ille pro superbiae crimine deputatur ad poenam. Castiget ergo unusquisque in se, si cui accreverit tumor animorum, ne adversum se coelestis justitiae arma commoveat. Difficile autem sine periculo vitae suae transigit, cui adversus sublimiorem potestatem causa dimicationis incumbit. Inclinandus est itaque ad omnem humilitatem animus, ut sit apud [Col. 0735D] Dominum obtinendae locus gratiae. Potestis autem intelligere quam gravis sit culpa tumentis supercilii, quam necesse est tanto Divinitatis labore compesci. Bene humilitas semper illaesa est; nescit enim vinci, cui non est causa pugnandi. Superbia vero non solum odiis, sed etiam periculis subjacet. Difficile enim potest fieri ut non sustineat pugnam, qui injuriam indicit. Sed facile a nobis omne periculum hujus necessitatis excludimus, si adversus superbiae vitia humilitate pugnemus. Humilibus Deus dat gratiam, superbis autem resistit.

3. Si diligenter requiritis, dilectissimi, universa quibus ab initio mundi Domino coepimus displicere, invenietis omnium vitiorum principem fuisse superbiam, [Col. 0736A] et cognoscetis facile in quo aut humilitas meruerit coelestem gratiam, aut superbia inciderit Divinitatis offensam. Periclitari denique superbia hominem diaboli exitus docuit: qui in sublimiori constitutus loco, humiliora despexit; ac propter vitium praesumptuosae mentis angelica dignitate depulsus, tyrannicae sententiam damnationis excepit. Videtis itaque quod superbiae partes agit qui superbiae studet. Quid autem superest illi, nisi damnationis sententia, cui arrogantia dominatur? Comparemus, si placet, bonis mala, et deteriora melioribus, et intelligetis quanta homo in diem superbiae vitio laboret invidia. Sed nec longe quaerenda persona est. Tu assume officium libertatis, et statim animum superbientis agnosces. Quae, rogo, illis est vita, quibus quotidiana sunt [Col. 0736B] odia? Numquam profecto ille aut sine suo aut sine alterius peccato diem transigit, qui supercilio elatus incedit, quia inter superiores inferioresque personas semper aut despicitur aut timetur. Superbia vilitatis est vitium, et indicium ignobilitatis; nescit autem extolli nobilitas mentis. Semper accrescit apud indignos mores cum potestate supercilium; verum ubi est vitae splendor, humilitas otiosa blanditur.

4. Humilitatem illam veram et sanctam dico, quam religionis et Dei amor suadet, non timor dominationis extorquet. Illius humilitatis facimus mentionem quae charitatis est juncta consortio; quae non auctoritate extorquetur imperii, sed nutritur lege vivendi. Nemo profecto mores naturae tantum vitiis aestimet imputandos, cum facultate nutritur supercilium, cum [Col. 0736C] potestate crescit imperium. Quando igitur infirmis corporibus sufficeret medicina, si cum homine nascerentur et vulnera? Nutritur superbia, dum hic se verbis sapientiorem, natalibus judicat ille meliorem; hic dum non vult loco moveri, ille dum putat se posse contemni. Ita videmus vitio superbiae odia crescere in comparatione personae: dum hic adulantium oculis auri argentique pondus ingerit, ille ambitum honoris opponit; hic dum in se praefert abundantiam opum, ille sermonum; hic dum se vult propter consilium expeti, ille propter convivium desiderat salutari. Enumerari vix possunt vitia superbiae! quae si homo vincere aut cavere posset, nullum laqueum diabolicae damnationis incurreret. Ecce hic ut semper novus esse videatur, excusationem salutatoribus [Col. 0736D] mandat; ille ut quotidie salutetur, aegrotat; hic ut inveniat imputandi locum, fingit se de omnibus esse sollicitum, non quod absentem desideret, sed ut reum inofficiositatis accuset. Quaerit enim quam ex matutinis horis januam salutator obsederit, ut imputet quare amicorum pompa defuerit. Ita cum ad salutationem non admittatur ille qui praesto est, reus statuitur ille qui deest; ac si cum huic qui occurrit clauditur janua, illi qui deest paratur offensa. Nolo illos dicere fastus animorum, cum egreditur diu meditato supercilio, 21 ac suis locis suisque meritis ordinationes instituit; ita ut cum hic oscula porrigat, ille pectus opponat. Nullus illi sermo gratus, nullus confabulationis servatur affectus; alios oculis praeterit, [Col. 0737A] alios sermone despicit: [a 1Kb] alteram, ut alteri se ostendat iratum. Quae rogo ibi est spes vivendi, ubi unus sub specie amicitiarum praesumit dominationem; alter, dum nimium obsequitur, sustinet servitutem?

5. Videamus autem qualis sit hic superbus, cum inter aequales in judicio sententiam daturus forte consederit. Videor mihi videre pugnas verborum eructatione compositas, cum unus misericordiae studeat, alter justitiae favere se fingat; non ut recto judicio fidem servet, sed ut studia personae superioris exspectet. Aliud enim sensisse se simulat, ut alterius disceptatione dissentiat. Non putat in consiliis rectum, nisi quod solus senserit; non putat justum, nisi quod sibi ipse persuaserit. Vult solus audiri, ac solus omnium ore laudari; nec deest, quod pejus est, ex hac [Col. 0737B] parte qui faveat. Cito enim superbia adulationi dat locum, dum aut hic quaerit gratiam, aut ille veretur offensam. Nec parva est in ipsis conviviis superbia, cum altior toro locus paratur, atque in tantum sublimior lectus sternitur, ut magis pendere quam jacere videatur. Ita superbia acquiescit injuriae, ne pati videatur injuriam. Quaeritur quis assurgenti manum porrigat, quis humerum regat; quis latus fulciat. Nemo mihi excusare potest hoc vitium non esse tyrannicae dominationis. Officium enim quod homo homini exhibet, si non ad hoc solum deferatur ut tueatur infirmum, constat esse servitium. In quo loco laudo paupertatis patientiam, quae cum propriis virtutibus deseritur, alienis moribus famulatur. Sed quid solis divitibus tantum superbiae pondus imponimus; [Col. 0737C] cum videamus frequenter homines in summa penuria constitutos simili animorum infelicitate sordere? De quibus dicit ille sapientissimus Salomon: Tres odit anima mea . . . pauperem superbum, et caetera quae sequuntur (Eccli. XXV, 3, 4). Excedit sine dubio ille superbiae modum, cui nulla est conscientia facultatum. In maximis et in sublimioribus humilitas praeferenda est, humilem vero pauperem nemo miratur; invitus enim se humiliat, quem necessitas paupertatis inclinat. Humilitas in paupere grata est, in divite gloriosa; humilitas inter inimicos blanda, superbia vero etiam inter amicos ingrata.

6. Requiramus e contrario, dilectissimi, quae sint bona humilitatis. Blanda est et officiosa semper humilitas, in amicitiis grata, in contumeliis otiosa: non [Col. 0737D] extollitur prosperis, non mutatur adversis; non indicit servitium, non extorquet; officio prior ad salutandum, tardior ad sedendum; non se adulantium grege exspectat deduci; non se ambitiose desiderat salutari; non laudis studia postulat, non favorem vocis exspectat: odit acclamantium choros, quia non sine verecundia laudatur bona conscientia. Non requirit voces adulantium, nisi qui se laudatione novit indignum; verecundius autem semper laudatur amicorum studiis, qui meretur. Verum ubi indignitas dominatur, notari actus suos aestimat, si illaudatus abscedat. Circumsepta est humilitas bonitate. Ut facere [Col. 0738A] injuriam nescit, ita a contumelia non requirit. Vir humilis in contentionibus magis vult tacere quam vincere, in judiciis acquiescit imperitus videri quam impudens judicari; non in verbis promptus, non ad respondendum paratus. Citatus vero et facilis est superborum sermo, plenus contumeliis et refertus injuriis, numquam sine vulnere missus, numquam sine dolore jaculatus; cujus insanabilis plaga est, et irremediabilis macula. Ubi autem pervenerit verborum culpa, mox per satisfactionem sequitur medicina.

7. Hanc ergo amare, dilectissimi, hanc quaerere, hanc eligere, hanc tenere nos convenit, ut non perdamus gratiam mercedis munere promissam. Audite evangelistam dicentem: Qui se humiliat, exaltabitur; et qui se exaltat, humiliabitur (Luc. XIV, 11; XVIII, [Col. 0738B] 14). Exaltatio ista damnatio est, quae circa arrogantes et superbos futuri judicii exserit potestatem. Inclinandus itaque nobis est animus, quatenus supplosa omni nota superbiae, odiorum studia conquiescant. Sic erit ut homo de humiliori loco ad celsiora perveniat, et remuneratus honore condigno coelestis gratiam potestatis acquirat.



HOMILIA XV. De bono martyrii.

1. Multa mihi loquendi apud vos fiducia est, dilectissimi, quotiescumque opus est in amore beati martyris ad memoriam praeconia revocare martyrii, quae animosa fides peperit lucrativis incitata suppliciis, licet non tantum lingua sufficiat quantum martyria [Col. 0738C] postulant. Quando autem omnia humani oris officium poterit expedire quaecumque in paratum belli coelitus virtus operata est? Itaque, quod solum possumus, favorem labiorum meritis exhibemus, siquidem nullius sensum latere possent facta certaminis quod nobis per annos singulos reparat documenta virtutum. Audistis Psalmistam dicentem: Pretiosa in conspectu Domini mors sanctorum ejus (Ps. CXV, 15). Quid pretiosius esse potest illa morte quae in conflictu pugnae hostilibus telis nescit cedere? Maximam profecto illam animam constat palmam reportare victoriae, quae non acquiescit impiis legibus decepta servire. Hoc est vere eximiae virtutis indicium, persecutionis tempore plus morti favere quam vitae. Licet aeternae vitae locum faciat, quem in confessione [Col. 0738D] Christi nostri voluntaria crucis poena commendat, ita Domino dicente: Qui amat animam suam, perdet illam; et qui odit animam suam, in vita aeterna inveniet eam (Joan. XII, 25). Quis non sapiens, contempta hujus lucis usura, si ita usus venerit, ad martyrium ambitiose festinet, cum videat ad lucrum vitae pertinere morti animam deputasse? Quare autem non homo ad tam pretiosum opus devotus occurrat, ac se impiorum manus audacter objiciat, quem coelestis gratia remunerationis exspectat, juxta illud quod Dominus in illa beatitudinis descriptione commemorat: Beati qui persecutionem patiuntur [Col. 0739A] propter justitiam, quia ipsorum est regnum coelorum (Matth. V, 10).

2. Videtis quantos fructus humanis fides suppliciis probata contulerit, vel in quo loco sit posita contemptu corporis acquisita victoria. Quis autem posset de hac quam commemoravimus mercede dubitare, cum videat ecce in amore sanctorum totius orbis studia convenire, et passim undique ad devotionem annuae solemnitatis occurrere? Facile profecto intelligimus quis illis in coelesti sede locus paretur, quorum memoriam tanta officiorum 22 cura prosequitur. Aptemus itaque animos ad futuram gloriam quae reposita est nobis, et praeponamus terrenis coelestia, ut possimus illa aeternae vitae promissa contingere. Nemo autem sibi de hujus mundi ambitione blandiatur, [Col. 0739B] quem videt in diem deficere accessu aetatis et temporis. Si comparemus denique aeternis praesentia, satis vilia et inutilia constat esse quae temporaliter possidemus. Require denique gratiam debitae haereditatis, et intelligis hujus mundi divitias displicere, ac judicas nihil auro obscurius, nihil argenti splendore sordidius. In comparatione autem paradisi, vitro similis est gemma pretiosior. Ita est enim hujus lucis et futuri temporis dignitas, ac si stante in coelo luna oculis hominum radius se matutinalis infuderit. Tamdiu enim placet lunare commercium, quamdiu tenebrosae nocti constitutis legibus praestat officium: quae quamvis placeat candore nocturni luminis, obscuratur tamen supervenientis sideris claritate melioris.

3. Hoc est solum quod tempora praesentis vitae [Col. 0739C] commendet, si ea agimus quae futuro judicio non subjaceant accusationi, nec possint accusata convinci. Sed ut nulla in posterum anima apud Deum injustitiae. laboret invidia, amplectendus est ille profecto psalmus qui dicit: Qui seminant in lacrymis, in gaudio metent (Ps. CXXV, 5). Hoc est in lacrymis seminare et gaudia metere, praecedentes vitae actus proprio confutare judicio, et lascivientem animam justo subdidisse supplicio. Cito enim tristitia laetitiam consequitur, si districtionem judicis satisfactione praevenias, et admissi criminis culpas assidua castigatione confundas. Sed ne minorem ex hoc gratiam comparasse puteris, afflictis et moerore confectis subvenias, et causam tuam apud pauperes larga erogatione componas. Nam ita dicit Dominus: Beati misericordes, [Col. 0739D] quoniam ipsis miserebitur Deus. Beati qui lugent, quoniam ipsi consolabuntur (Matth. V, 7, 5). Si quis itaque vestrum, dilectissimi, studiose Christi consolationem requirit, alienos dolores eleemosynis resecet, ac studiose lacrymas suas huic in cujus honore convenimus, patrono commendet; ac se frequentibus patrociniis insinuet, quo facilius possit impetrare quaecumque Domino pro sua utilitate suggesserit. Occurrendum est semper Dei amicis, ac serviendum est proximis, et incessabiliter supplicandum ut sanctae intercessionis possimus obtinere suffragium. Quis autem apud justum judicem locus erit veniae, si amicis regis nescias supplicare?

4. Denique respicite ad saecularis ordinem disciplinae, [Col. 0740A] et intelligetis quae circa sanctorum obsequia cura manere vos debeat. Sine dubio nisi prius placatus fuerit illius animus qui secreta domus praetoriae observat, non facile pervenitur ad sublimioris amicitiam potestatis. Studiose profecto expetenda sunt suffragia patronorum, quibus solis datum est irascentis Domini animos nosse mollire, et iracundiam temperare. In magna igitur domo post dominum secundus est semper gradus amicorum. Soli sunt per quos apud dominum et suggerendi liber locus, et impetrandi facilis praebeatur accessus. Peculiari itaque veneratione excolenda nobis est memoria sanctorum, ut januam salutis aperiant, et in notitiam Domini desideria nostrae pervenire faciant servitutis. Magna enim securitatis est portio, in rebus asperis de domo regis habuisse [Col. 0740B] suffragium. Nam decrescit quodammodo invidia criminis, ubi reus ad amicitias regalis familiae coeperit pertinere. Ita sine periculo homo vitam transigit, si sit qui apud Dominum negligentiam peccatoris excuset. Nemo autem est cui non opus sit potentioris etiam in maxima securitate suffragium. Nam quamvis aliquantos in hoc numero fides probata sanctificet, opus tamen est ut sit qui ipsam fidem Domino supplici intercessione commendet. Nec enim tam fortem invenias, ut non egeat auxilium fortioris. Sicut bene sub scuto militatur, ita tuto testibus sub patrono res agitur; ubi quamvis immineat poena, si sit qui intercedat, non dubie obnoxia legibus donatur injuria. Quis autem modus esse potest mortis, si cum judex sententia feriat, non sit qui reo supplici intercessione [Col. 0740C] subveniat.

5. Si cogitaremus, dilectissimi, quantum nobis civis martyris virtus praestitit, a laudibus Dei nostri numquam linguae studium, numquam oris cessaret officium. Respicite ad illorum studia qui peregrinas aquas bibunt, et fontes longe positos sitientes inquirunt, et videtis quantum gratiae habeat suis aquis inundata possessio. Aestimari autem non potest quantum patrimonio utilitatis accrescat, si quando quod alibi ambitiose quaeritur, in propria possessione nascatur. Vobis ecce Dominus virtutum, de quo quotidie praesumeretis, dedit fontem vivum habere, non deficientem, non asperum, non amarum: de quo si quis voluerit bibere, semper justitiam sitiet, nec umquam ab illa coelestium mandatorum lege discedet. [Col. 0740D] Si vultis ergo, dilectissimi, ut sit nobis in coelesti sede portio, quam victoribus Dominus repromisit, imitemur primo loco sancti martyris fidem in confessione, et sequamur viam ejus in virtute, nec dubitemus in amore Domini cruentis lictoris manibus pectus opponere. Voluntarium autem militem in conflictu pugnae cito protegit corona victoriae. Sed dum ista beatis superveniunt, et felicium meritis conferuntur, nos interim, quod ad praesentem animae salutem pertinet, resistamus adversis. Non deest autem in quo possis quotidie vincere, si volueris carnis desideriis repugnare. Respice et vide quanta circa te saeviant certamina criminum, vel quam multa sit acies instructa vitiorum. Hinc superbia, inde fidem nostram impugnat [Col. 0741A] invidia; modo ebrietas luxuriae materiam suggerit, modo cupiditas animum ad omne genus falsitatis incendit; cujus studium est inter caetera rixas serere, lites movere, odia comparare. Adversus istas ergo legiones nobis est armis spiritalibus dimicandum, et die noctuque in acie standum, donec aut vitia cedant, aut ad poenitentiam inclinata confugiant. Quibus superatis, non dubie etiam illum qui summam martyrii palmam requirit, possumus inire conflictum. Quis autem ibi nollet pugnare, aut quis non conetur vincere, ubi non solum homo praecedentibus laborum meritis, sed etiam praesentibus virtutum docetur exemplis?



HOMILIA XVI. Item de bono martyrii.

[Col. 0741B] 1. Satis necessaria fuit, dilectissimi, huic mundo, quantum res docet, ad excitandam virtutum gloriam victoriae tam praeclarae cognitio. Qui adhuc sine dubio jaceret in tenebrosis vinculis, si non inclytis sanctorum illuminaretur exemplis; et circa devia et incerta pugnaret, 23 nisi incredulas hominum mentes diffusa per totum orbem martyrii corona confunderet. Ob quam rem Deo agendae sunt gratiae, qui ad tantam patientiam mortalium mentes armavit, nec otiosus operis magni labores aspexit; ita ut cum amatoribus suis indiceret pugnae necessitatem, victoribus pararet justa retributione mercedem, ita evangelista dicente: Beati qui persecutionem patiuntur propter justitiam, quoniam ipsorum est regnum coelorum (Ibid., 10). Quisque ergo sapiens studio religionis ad superiora [Col. 0741C] contendit, discat prius unde magis veniat corona virtutibus. Nec enim longe nobis quaerendus quem sequamur. Ecce ante oculos nostros est, qui quotidie exemplis salutaribus provocat, et paterna affectione ad consortium sanctitatis invitat. Facile ergo, si vultis, ea quae sunt coelesti regno digna apprehenditis, cum habeatis quotidie quem possitis sequi, et quem debeatis imitari. Respicite, dilectissimi, ad aliarum regionum studia, quae videmus in amore sanctorum peregrinis latius florere commerciis; et intelligetis quantum nobis Dominus praestiterit, vel quantum circa nos sollicitudinis aut amoris impenderit, qui inter caeteras nationes quas salvandi studio respexit, etiam loca nostra martyrii cruore perfudit. Requirite, et invenietis quam ambitiose totus pene orbis expetat [Col. 0741D] patrocinia sanctitatis: ita ut tantarum virtutum merita certantibus votis ac frequentibus jugiter prosequantur officiis. Facile ergo agnoscitis quam specialis circa vicem martyrum officiorum cura nos maneat, cum videatis huc etiam extraneas nationes devotae mentis amore concurrere, et, prout causa exigit, sancti martyris solatia postulare. Habetis plane quod peculiarius gratulari. [a 1Kb] Nam ex vestro fonte oritur quidquid religionis ubique bibitur, et ex vobis nascitur quidquid alibi sitientibus ministratur. Discite ergo ex hoc, dilectissimi, Deum diligere, qui se quotidie coelesti imperio [Col. 0742A] sanguinis sui effusione commendat: et agnoscite quantum amatoribus Christi nostri patientia, quantum religionis actibus conferat in persecutione tristitia.

2. Ecce, sicut lectio docet, victorem possessio regni coelestis excipit. Tanti est plane sustinuisse carnificem, cui paret poena mercedem. Quis igitur sapiens, si ita usus venerit, tantae virtutis operam bene sibi conscius non requirat, ac se hostibus audaciter objiciat? Quare autem ille flammas non securus aspiciat, aut quare tortoris ungulas expavescat, quem tam pretiosa gratia remunerationis exspectat? Perfectae fidei est lucrativis locum dare suppliciis, praesertim cum tantis praecedentium virtutum docearis exemplis. Perfacile profecto potestis intelligere quid prosit [Col. 0742B] fortissimis quibusque in persecutione vicisse, cum videatis quotidie adversus nequitiam diabolicae praesumptionis per singula sanctorum loca spiritalis judicii saevire sententiam. Non autem otiosa res est, dilectissimi, quod videmus frequenter in castigatione immundi spiritus corpora humana vexari, et invocatis sanctorum nominibus actus suos auctorem scelerum confiteri. Quando incredulis mentibus lectio sola sufficeret? quando humanis sensibus antiqua cognitio integram fidem veritatis insereret? aut quando ad credulitatem tantarum rerum descenderet animus, si ad assertionem praeteritorum solus exspectaretur auditus? Satis igitur infelix est, et alienus a Christo, cujus corda adhuc obsidentur stultae incredulitatis errore, cum videat merita sanctorum tantis stare virtutibus. [Col. 0742C] Ad hos enim respicit, quod videmus frequenter aereum spiritum sub alterius persona psallentem, et alieno ore trepidae confessionis proferre sermonem. In quo cum operetur flamma, non videtur injuria; alter caeditur, et alius confitetur.

3. Tantum igitur Dominus per sanctos suos virtutis operatur, ut diabolicae nequitiae actus per occultas vulnerum plagas et invisibiles lacrymas judicii auctoritate confundat; et latentia scelerum blandimenta sub quodam tortore castigata compescat. Quis sapiens haec exspectet, et non statim quidquid illud est in se infidelitatis accuset, et memor conditionis suae jugi officio sanctorum memoriae condigne honorem paret? Facile videlicet potest intelligere quis illis apud Dominum locus sit, vel quo honore a nobis habendi sint, [Col. 0742D] quibus examinatione palmarum commissum videt esse judicium. Horum ergo, dilectissimi, exempla sectanda sunt, horum fides sequenda, horum virtus imitanda. Nec difficile est cuiquam ista perficere: nam si cogitetis promissae remunerationis coronam, facile vobis erit vincere persecutionis injuriam. Ecce dicit Dominus: Qui perseveraverit, dabo illi victoriae coronam (Apoc. II, 26). Nemo ergo diffugiat, si ita usus fuerit, sonitus catenarum et tenebrosis sedibus otiosa supplicia, in usum impiorum parata, nervorum. Sine dubio universus apparatus mortis cedit, si tamen [Col. 0743A] pugnandi voluntas accrescat. Omnis igitur spes obtinendae victoriae in fide et voluntate consistit. Si enim voluntas sequatur fidem, numquam deserit voluntatem. Difficile autem est ut ille sentiat poenam corporis, qui susceperit injuriam voluntariae passionis. Sane quo facilius in acie positus securus incedas, ante oculos ponenda sunt semper facta sanctorum. Nam in maximis praeliis non desunt pugnatori solatia, si fortissimorum virorum requirantur exempla. Ecce dicit Dominus: Tolle crucem tuam, et sequere me (Matth. XVI, 24). Sed forte non omnibus ista conveniant, quia frequenter delectatum corpus cedit injuriae. Qui de corporis sui fragilitate desperat, ad arma justitiae confugiat, quae voluntario deputatur officio. Facile autem supervenientis hostis impetum sustinet, quem [Col. 0743B] ad pugnam voluntas armaverit; nec expavescit cruenti lictoris gladium, quem munit virtus animarum.

4. Sed cui ista laboriosa videntur, dilectissimi, faciliora suscipiant. Unum quidem est et arduum iter, sicut evangelista dicit, quod ducit ad vitam (Matth. VII, 14). Sed si requiramus, multae viae sunt per quas venitur ad gloriam. Ecce incumbit luxuria, dominatur superbia, saevit avaritia: adversus istas pugnandum est nobis studio disciplinae, cui omnis coelestis gloria virtutis obsequitur. Inclina denique superbiam, et statim consequeris gratiarum coronam; compesce avaritiam, et non dubie de omnibus vitiis poteris obtinere victoriam. Vince ergo prius desideria carnis, et non difficile tibi erit vincere tormenta carnificis. [Col. 0743C] Nostis quantis malis invidia subjaceat; quae dum aliis livet, ipsa se percutit, vel quantum anima cupiditatis periclitetur incendio. Scitis quam gravis aspectus ad excitanda desideria, quam sint veloces jactus oculorum, quam turpis ebrietas, quam periculosae verborum sagittae, quae non sine dolore percutiunt, non sine fatigatione discedunt. Adversus haec ergo paranda nobis est crucis pugna. Toties denique in die tolles praemium, quoties desideria vinces animorum.

24 5. Multa sunt praeterea, dilectissimi, quae nobis necessitatem pugnae frequenter indicunt: quibus devictis ac superatis, non minimam palmam justo victor labore consequeris. Nam sicut quanta sunt in homine vitia, tanta sunt et vulnera, ita quanta sunt certamina, tanta sunt praemia; quot sunt victoriae, tot [Col. 0743D] sunt coronae. Non enim ille sine triumpho parvo diem transigit, qui castigatis vitiis animo purificatus incedit. Ecce dicit Dominus: Tolle crucem tuam, et sequere me (Matth. XVI, 24). Scio quidem paucis deberi martyrii coronam, ipso Domino dicente: Multi vocati, pauci electi (Matth. XX, 16). Sed dum ista felicibus superveniunt, in his quae superius exposuimus excitanda fides est, ut nos, cum opus fuerit, impugnatione religiosae vitae hostilis impetus paratos inveniat. Virtus enim magna in minoribus semper experimentum capit. Sic rudis miles, priusquam ad pugnam veniat, adversus arborem truncatam robur exercet, et inductae manus vulnera ludendo componit. Nunc pedes attollitur, nunc rapido equorum cursu ventos imitatur; [Col. 0744A] in tantum denique proficit studium, ut pene minor labor sit vicisse hostem, quam exercuisse virtutem. In similibus ergo, dilectissimi, praeludendum nobis est, et aptandus est studiis animus ad fortiora venturus. Virtus enim quae in parvis promittitur, facilius in maximis exhibetur. Sic dum consuescimus minora vincere, majora discimus tolerare.



HOMILIA XVII. Item III de bono martyrii.

1. Asserunt, dilectissimi, solliciti agricolae rudem terram et nullis umquam examinatam sulcis, non statim justis respondere seminibus; nec bene conceptum sulco germen nutrire, nisi prius scissa ac saepius repetita mollescat. Jam tunc necesse est ut dominus [Col. 0744B] agelli sui fructus securus exspectet, cum antiqui cespitis amaritudo cessaverit: ubi si arandi studium subito cultura destituit, prope est ut pristino colore terra sordescat. Haec est enim boni malique discretio, quod diligentia naturam vincit, negligentia revocat ad naturam. Sub hac, dilectissimi, vivendi ratione Christianae religionis cultura aut crescit, aut deficit; nec minore in hoc opere cura suspirat, cui necesse est duritiam humani cordis assidua castigatione mollire, et exposita frequentius fide obsessum vitiis pectus excolere. Non autem dubie apud negligentes periclitatur religiosae studium professionis; praesertim si coelestium verborum semina mens amara suscipiat, et indociles animi nesciant fructus nutrire justitiae. Nam sicut cessante studio solent spinis arva sordescere: [Col. 0744C] ita ubi religionis cultura negligitur, vitium naturae renovatur.

2. Apud illas forte nationes, dilectissimi, laboriosum sit viam salutis justo sermone disponere, quibus tantum verbo fides Christianae religionis innotuit. Inveniant isti forte, etsi vanum, excusationis ingenium, qui dicant nulla sibi umquam quae sequerentur exempla admirabilium credita fuisse. Quorum vocem propheta convincit dicens: In omnem terram exivit sonus eorum, et in fines orbis terrae verba eorum (Ps. XVIII, 5). Nos ad haec, dilectissimi, quem gradum excusationis opponimus, si quid in nobis Dominus aut negligentiae deprehenderit, aut infidelitatis invenerit, apud quos Christianum nomen a virtutibus coepit? quorum non solum auribus, sed etiam oculis quotidie [Col. 0744D] sub praesentia tanti martyris fides religionis inseritur? Et cujus tandem martyris? Illius necessario qui in hoc loco pugnam inclytae virtutis primus exercuit, et quo ordine coelestis regni possessionem obtineremus ostendit, qui in dies quid agendum nobis sit exemplo docet, quid proficiamus inquirit. Nemo autem dubitet illum pro actibus suis esse sollicitum, quem videt sibi parentelae affinitate conjunctum.

3. Oportet itaque, primo loco, ut nos huic patrono frequentibus insinuemus officiis; quatenus pro nobis apud Dominum peculiaris intercessor invigilet, et vitam nostram dignationis suae favore commendet. Nihil autem est quod non possit homo in qualibet necessitate positus obtinere, si amicis summi imperatoris [Col. 0745A] non desinat supplicare. Respicite illorum studia, dilectissimi, qui sitientes aquas a peregrinis fontibus petunt: hoc est, qui sanctas ac venerabiles martyrum reliquias per extensa spatia terrarum studio religionis inquirunt, et diffusa per totum orbem virtutum merita peculiaribus officiis prosequuntur; et intelligetis quo honore nobis ille habendus est qui hujus urbis locum in conflictu coelestis pugnae suo victor cruore perfudit. Vidimus enim per diversas et longe positas regiones scissi corporis plagas passim dividi, et pretiosa vulnerum documenta toto cominus orbe portari; ita ut non minor sit illis sanctorum cura, quibus sola martyrii creduntur indicia. Patrocinium ergo quod aliis fides praestitit, nobis ultro Dominus majestatis exhibuit. Non itaque longe quaerendus est quem sequamur. Hic habemus patientiae magistrum, hic exempla [Col. 0745B] praemiorum, hic formam virtutum, hic documenta meritorum. Aptemus itaque, si ita usus venerit, ad omnem patientiam animam; et memores annuae solemnitatis quem veneramur meritis, sequamur et exemplis.

4. Videte quae sunt ornamenta pectoris, quae pretioso serico quasi opus Dei tegitis, et fulvo auro sidereum vultum oneratis; et discite quae sit pompa vulnerum, quae corona lacrymarum, in quo stet sustinuisse carnificem, vel quanti constet vicisse tortorem; vel in qua descendat exsultatione victoria suppliciis comparata, ita propheta dicente: Qui seminant in lacrymis, in gaudio metent (Ps. CXXV, 5). Quis sapiens his rebus edoctus non judicet temporalis vitae usum in comparatione martyrii debere contemni? Si [Col. 0745C] autem respiciatis ad haec quae quotidie sanctis exhibentur officia, agnoscetis persecutionis tempore melius esse perire quam vivere. Sed quare dicimus perire, cum propheta dicat: Justus vita vivet in aeternum (Ezech. XVIII, 9)? Huic ergo, dilectissimi, virtutum magistro profusis in diem lacrymis supplicemus, ut nos profuturis doceat servire vulneribus: ostendat adversum bellis pectus opponere atque omnem conflictum injuriae sustinere. Neque enim difficile est ibi inire pugnam, ubi videas praecessisse victoriam. Cito autem sedet animis, quod docetur exemplis. Sed, quod pejus est, propter vanitatem hujus mundi difficile est cuiquam ad coelestia pervenire. Non autem obtinet regnum promissum corporis delicata custodia; nec ad coronam virtutum facile pervenit, [Col. 0745D] qui non legitimo agone certaverit. Necesse est igitur ut ad omnem injuriam corpus inclinet, qui ad locum victoriae pervenire disponit. In hoc autem stat obtinendae locus gloriae, ut discat prius displicere saeculo, qui placere vult Christo.

5. Audite in hoc loco Dominum dicentem: Qui amat animam suam, perdet illam; et qui odit animam suam, in vitam aeternam inveniet eam (Joan. XII, 25). Multa sunt genera passionum, quae Deo nostro 25 mortalem hominem vivendi lege commendent: in quibus etsi non est corona martyrum, est tamen non minima palma virtutum. Sane, dilectissimi, quia reposita est haec de qua diximus, corona victoribus, nos [Col. 0746A] interim vel quod possumus, peccatis circumstantibus repugnemus. Cui ergo illa prima martyrii pompa non creditur, elaboret saltem, ut inter fortissimos quosque honestae ac religiosae vitae praemia consequatur. Non igitur ignoratis quantis naufragiis mens humana subjaceat. Ecce cupiditas oculorum nostrorum portas jugiter pulsat, et corda hominum divitiarum stimulis inquietat. Hinc hominem ad omne facinus animus, inde invitat aspectus. Non deest ergo in quo vincas, si pugnare non desinas, et quasi in acie positus hostilibus telis per momenta confligas.

6. Ad haec sane expugnanda evangelica institutione opus est, quae dicit: Si te scandalizat oculus tuus, erue eum (Matth. V, 29). Hoc est oculum eruere, vitia castigare, desideria carnis exstinguere, et disciplinae studio vitae lasciviam deprimere. Paratus tibi est ecce [Col. 0746B] campus, luxuriae provocaris illecebris; et ut solet fieri, specie cultuque deciperis. Si vis ut ista superes, pugnandum est studio castitatis. Occurrat tibi Theclae inter flammas et rabidas bestias custodita pudicitia; quae in tantum mundi hujus ornamenta despexit, ut amore servandae pudicitiae conjugales thalamos desponsata contemneret, et integritatem professae virginitatis pugnando nutriret, vincendo servaret. Frequenter nos ad pugnam provocat iracundia, et furor animorum: instigamur injuriis, contumeliis lacessimur. Discite quo studio ista vincamus; armemus ad patientiam animos, et quod oratione obtinere non possumus, doceat nos ad haec evangelicus sermo qui dicit: Qui te percusserit in dextera maxilla, praebe illi et alteram (Matth. V, 39). Videtis quod injuriae acquievisse, [Col. 0746C] vicisse est. Nam non minimam coronam illum constat reportare victoriae, qui, juxta haec quae praemisimus verba mandati, laesus nescit irasci. Suggerunt nobis aliquoties oculi quod animus non requirit, frequenter etiam ipsa suos lingua prodit errores, erumpit in vocem turpia et inhonesta resonantem. In hoc loco haec est ratio adhibenda virtutum, ut taciturnitatis studio amoris verba claudantur. Ubi in altercatione sermonum loquendi modus est virtutis cumulus. Audite de hoc prophetam dicentem: Pone, Domine, custodiam ori meo, ut non declinet cor meum in verba mala (Ps. CXL, 3). Vincenda ergo est avaritia, confutanda iracundia, castiganda luxuria, et circumstantiae vinculo ora refrenanda. His gradibus ad paradisum tenditur, his virtutum meritis ad sanctorum [Col. 0746D] consortium pervenitur.



HOMILIA XVIII. De Machabaeis.

1. Multa quidem spe, dilectissimi, ad aeternam salutem animus accenditur, si quando singulorum martyrum facta recoluntur: sed multiplicato quodammodo anima gaudio in amorem Domini favoremque se commovet, quotiescumque memoriae Machabaeorum mater occurrit, quae adhortatione sua una die septenarium numerum martyrii corona vestivit, tanto fide fortior, quanto partu videtur fuisse fecundior. In qua tanta virtutum documenta, quanta fuerunt pignora. Nam tot una die omnipotenti Deo martyres tradidit, [Col. 0747A] quot filios mater diversis temporum vicibus acquisivit. Beata inter omnes matres, et ipsa orbitate felicior, cui tantum fides contulit, ut sub una die ad coelestis regni gloriam cum tota ventris fecunditate migraret. Hinc respicite illam evangelicam sententiam, quae dicit Christo nostro nec parentes praeferendos esse nec filios (Matth. X, 37). Apud aliquantos forte gloriosum sit, et exemplis salutaribus proferendum, unum filium Deo hostiam obtulisse. Haec omnem animarum virtutem et vota praecessit: ita ut in dolore saevientis poenae nullum filiorum affectus maternae pietatis exceperit. Videte autem per quot virtutum gradus pretiosa fides creverit: cum acquievisse semel satis sit, haec septies in amorem Domini pietatem maternam voluntaria orbitate mulctavit; bene sibi conscia, [Col. 0747B] quae sciret omnem fructum ventris sui in illa vitae aeternitate consistere, juxta illam sententiam quae dicit: Qui amat animam suam, perdet illam; et qui odit animam suam, in vitam aeternam inveniet eam (Joan. XXII, 11).

2. Docet lectio veteris Testamenti Abraham patrem nostrum unicum filium suum Isaac immolandum Deo sacrificium obtulisse. Quod per totum orbem memorabile fidei constat esse documentum. Ac licet nullus perfuderit sanguis altaria, fuit tamen in voluntate victoria, quia apud Dominum hoc est velle, quod facere; cui ita angelum legimus acclamasse: Abraham, Abraham, ne injicias manus in puerum, sufficit quod agnovi quod diligis Dominum Deum tuum (Gen. XXII, 11, 12). Si ergo pater noster Abraham unum filium [Col. 0747C] sacrificium obtulit, et placuit; quanto magis haec, quae uno tempore septem votis consentientibus immolavit, se ipsam octavo loco hostiam Deo offerens; ut quae fuerat ad incitamentum coelestis gloriae magistra tot fortissimorum virorum, fieret etiam ipsa eximiae virtutis exemplum? Sed si placet, dilectissimi, ipsius pugnae ordinem recolamus, ut discant parentes amare filios, et filii obtemperare parentibus: Christi nostri amore praelato, qui victoribus legitimo agone certantibus coronam vitae coelesti flore componit, ita Domino dicente: Qui vicerit, dabo illi coronam vitae (Apoc. XI, 11). Ecce, dilectissimi, quantum rei gestae fides eloquitur, instituitur pugna pro patriis legibus inter omnipotentis Dei et diaboli ministros, multis atque innumeris instructa suppliciis; quibus armatus auctor [Col. 0747D] iniquitatis venena nequitiae suae consuevit exercere. Sed quamvis adversus justitiae ministros multis saeviat hostilis ira terroribus, fit sine trepidatione conflictus. In quo loco artifex scelerum et inimicus bonorum altiori interpellat corda consilio. Molitur igitur adversus singulos impietatis suae tela, et poenali quodam argumento, ut mos est, certamen singulare disponit, dum credit in adversis divisam per partes fraternitatem facile posse turbari, nec difficile vinci, si singulos in quaestione positos poena confecerit.

3. Producitur itaque primo loco natu primus, circumstantibus ac frementibus undique cum toto mortis apparatu impietatis officiis, non otiose persecutore tractante, qui putaret, sublato conjuratae virtutis capite, [Col. 0748A] omne bellum posse finiri. Sed fefellerunt eum misero crudelitatis magisterio nimium edocta consilia. Nam tanto foedius hostis vincitur, quanto adversus unum justum virum major tyranno satellitum turba famulatur. Maximum autem est indicium ignaviae, inter consertos hostium globos unum palmam victoriae retulisse. Sauciato itaque hostis 26 furore cui diversa tormentorum genera serviebant, currit per singulos manus cruenta carnificis: et ad incutiendum mortis timorem, unicuique fraternum sanguinem portat, explorans metu mortis testimonia crudelitatis. Sed dum apud alterum victoriae locum molitur, victum se ab alio confitetur. Stetit autem apud omnes inconcussa fides, vis suorum animata suppliciis. Succedit in aciem secundus; nec longo intervallo [Col. 0748B] procedit et tertius; quibus coronatis, pugnam quartus aggreditur; nec quintum, aut sextum mors funesta deterruit. Est denique in omnibus una fides, una virtus, una conscientia; ut omnes unum putares, atque omnes unum esse crederes, cum tamen singulos per partes laceraret injuria. Ita fraternitas victoriae animata consortio, dum paternis legibus servit, multiplicis virtutis insignia reportavit.

4. Inter tot igitur pompas funerum discurrit mater attonita, et curis anxia, ac metu et pavore conterrita. Sed neminem ista res decipiat; trepidat quidem, sed de victoriae eventu, non de morte filiorum. Ad singulas interrogationes mater stat sollicita, ne quem fides deciperet, ne quem a collegio sanctitatis fragilitas humana segregaret. Nam adversus cruentas hostis [Col. 0748C] minas unumquemque sedula adhortatione prosequitur, ne vellet aliud esse quam frater. Singuli quidem patiuntur: sed ista cum singulis patitur, et cum singulis animo sola torquetur. Tollit ergo palmam propriae virtutis in amore omnipotentis Dei. Sed si respiciatis ad singula quae sedulitas materna sustinuit, cum omnibus filiis partem est sortita martyrii. Post tam innumeras virtutum palmas, venitur ecce ad illum, cujus aetas hosti obtinendae victoriae spem fecerat, et qui viderat circa fortiores aetate viros parum profecisse minacis inquisitionem sermonis, pueriles animos lactandos blandae adhortationis alloquio, omni denique via subdolae persuasionis aggreditur. Hunc divitiis et honore dignum judicat, illam unius filii absolutione aestimat esse palpandam. Sed animus jam [Col. 0748D] totus directus ad coelum non facile recipit de terrena parte consilium: accenditur magis ad virtutis culmen intrepidae animus infantiae adhortante matre.

5. O novum et mirabile virtutis exemplum! orbitate sua mater exsultat: et unde pietas damnum patitur, lucrum reportat. Praemisso etiam hoc quem delicatius amabat filio, ipsa quoque viam gloriosae mortis ingreditur: nec longe innumeris vexata suppliciis, cum triumpho persecuta filios, ad coelestia et aeterna contempta hac temporali luce proripuit. Cui ergo, dilectissimi, curae sunt ventris sui pignora, hujus matris imitetur exempla, tam numerosa, tam fortia. In quam si quis vincendi studio intenderit, non dubie multiplicis gloriae honore muneratus [Col. 0749A] incedit. Quaecumque itaque mater est, filios suos hoc honore dignos judicet: ac sub ista quam didicistis adhortatione doceat, ut discant coelestium legum instituta servare. Qui autem Christo nostro serviunt, fortissimorum virorum pugnas imitentur. Illa mater probat se amare filios suos, quae hoc quo mundus nititur errore depulso, de fructu ventris sui hostiam Deo tradiderit, ac se suosque Domino quotidie immolatura libenter obtulerit. Sed quo facilius illius coelestis virtutis insignia obtinere possimus, contemnenda sunt munera et honores hujus saeculi, quae humanos oculos vanitate suadente decipiunt. Hoc autem apud Dominum acceptabile constat esse sacrificium, si praelato coelesti honore saeculum coeperis despicere.


[Col. 0749B]
HOMILIA XIX. De Quadragesima.

1. Si respiciamus, dilectissimi, causam praesentis solemnitatis, quae nobis spem salutis aeternae futurae resurrectionis lege commendat, non ab re est, si omnes hos in laetitia dies ducamus, atque illa districtioris vitae studia temperemus. Sed in hoc mihi aliquoties displicet laetantium chorus, quod putat homo totum sibi licere, quidquid Quadragesimae tempore illi religiosae deputaverat disciplinae. Unde nulli dubium est, praecedentia officia in confusionem venire, si nescias custodire quaecumque ad purificationem animae jejuniorum et vigiliarum labore te constiterit comparasse. Cito autem ille quae sunt comparata [Col. 0749C] rescindit, qui immemor spiritalium munerum carnalibus desideriis acquiescit. Oportet enim inter quae diximus gaudia, illam religiosae disciplinae viam teneri, quae non dubie Domino hominem bonae voluntatis insinuat. Cui si sciremus condignam legibus servare reverentiam, nullum gehenna susciperet, nullum perpetuae mortis poena damnaret. Omni ergo studio nobis agendum est, dilectissimi, ne purificati corporis conscientiam indulgentia nimiae remissionis impugnet: non tantum dierum illorum observatione contenti, quos annuatim jejuniorum cura commendat. Licet hanc ipsam aliquantis ob inutilem somnum et insatiabilem gulam constet ingratam. Qui dum ad sanctae Paschae dies desiderio instigante festinant, accusando vigiliarum studia continentiae bona [a 1Kb] Pascha [Col. 0749D] convivia et jejunia copiosa. Quasi re vera quod Quadragesimae dies prohibeant, licito fieri solemnitas votiva permittat, et in absolutione jejunii data sit licentia peccandi.

2. Ideo nemo putet ex eo omnia sibi licere, quia videt districtioris vitae tempora praeterisse. Solet enim omnem honestae vitae statum remissio incauta decipere. Non aestimet ille ebrietati aliquid fuisse permissum, qui videt constituto tempore cessare jejunium. Non credat mentes hominum somnolentiae deputatas, qui videt juges vigilias superveniente [Col. 0750A] solemnitate fuisse suspensas. Non est utilis servus, qui feriatos dies ad hoc exspectat ut dormiat. Major sollicitudo agricolae manet, postquam diutino terram labore contigerit. Vigilandum igitur est primum, ne forte commendata sulcis semina, aut fera praesumptuosa sibi vindicet, aut avis insidiosa contemnat. Sequitur ut ex otio in usum aquae bibula fossa deducatur, ne superveniens tempestas pullulantia germina aut occidat aut rapiat. Opus est etiam herbas velli, et aridum cespitem sarculo operante molliri: ac per illos quos sibi agricolae vindicant feriatos 27 dies, improbum animal circumducta sepe prohibere. Tantus est enim amor alendae vitae, tanta providentiae cura, tantum culturae studium, ut nec tunc quemquam otiosum esse conveniat, cum [Col. 0750B] agricolae arista fructus perfecto flore commendat. Nam solent adultae messes spinis accrescentibus impediri: atque illa quae in spe maturitatis constituta sunt, alieno semine suffocari. Ita intelligendum et multa agricolae studio crescere, maxima quaeque per negligentiam deperire.

3. Sed dicis forte, Omnes negligentias solemnitatis excusant. Omnibus sine dubio periculis subjacet, qui vitam suam quolibet tempore negligentiae tradiderit. Numquam denique equis otio deputatis bene frena laxantur. Ita et post hiemis rigorem cito inebriata aquis terra luxuriat. Videmus etiam frequenter navigia maris portu proximo, quiescentibus remis, subita vi incurrisse naufragiis. Ad haec ergo respicientes, fratres dilectissimi, ita vitae nostrae ordinem [Col. 0750C] disponamus, ut primo loco castigemus illum conviviorum luxum, quatenus a nobis desideria carnis fugitiva discedant. Non igitur ideo dico, quasi adeo sit abstinendum a cibis, aut in totum parcendum poculis: quia licet sint ad crucem parata, tamen semper sustinenda sunt corpora. Displicet mihi solum in his diebus insatiabilis gula, atque illa ventris infructuosa commercia: displicet profusum ebrietate convivium, ac per totam noctem ludibrio expositum. Excedit profecto disciplinae modum, si quis plus bibat quam sitiat. Quid igitur apud illos exosum, ubi praeter ebrietatis vitium, etiam detrimenta conveniunt facultatum? Quis autem ferat illa damna vinolentiae, ubi plus vergitur ebrietatis causa quam bibitur? aut quis apparatum illius triclinii libenter [Col. 0750D] aspiciat, in quo omnia pereuntis vini odore sordescunt? Nam ubi supercurrit merum, horret necessario turpi squalore convivium, perit profecto quidquid hydria plena susceperit.

4. Videat ergo quid futurum sit cui ebrietas placet, atque ad haec quae dicturi sumus animum sapienter accommodet, et non difficile causam suae infelicitatis agnoscet. Si oleo nimio vas compleveris, ad os patulum recurrit fervens unda vendemiae, et cum foeditate revomet quidquid ex nimietate susceperit. Videmus etiam frequenter exundante vino caprini generis [Col. 0751A] vasa corrumpi, et undis luctantibus cuppas figuli rimas aperire. Nihil profecto liceret morti, si scirent miseri causas vitare pereundi. Debilitatis autem viam munit, qui infirmis corporibus plus aliquid oneris imponit. Ita est ut dubie coeptum iter peragat, quem injusti fascis pondus accusat. Moneo itaque, dilectissimi, ut si quis Christo nostro placere disponit, primo loco desideria gulae castiget, quae ebrietate famulante magistra solet esse damnorum. Denique hinc nuditas, hinc mendicitas, hinc solet aliquantis venire egestuosa paupertas, ita Salomone dicente: Omnis ebriosus pannis vestietur (Prov. XXIII, 21). Perseverent magis in bonis illi fructus continentiae, quibus videmur Domino Quadragesimae diebus devota jugiter mente servire: ne cum forte nos possidendos negligentiae dederimus, [Col. 0751B] videamur studium honestae vitae temporibus solum praestitisse, non moribus. Quid prodest, si te Domino quadraginta diebus bonum exhibeas, et una die furore impiae crudelitatis offendas? Quid juvat per multa temporum spatia pudicitiae servasse reverentiam, si postmodum ad turpe facinus luxuria instigante rapiaris? Quid prodest cupiditati ad tempus fraudem fecisse, si post tantos misericordiae fructus quos tibi manus larga contulit, alienis damnis et lacrymis delecteris? Perit profecto quidquid gratiae homo per multos annos justis operibus acquisivit, si sub unius horae spatio quocumque turpis vitae depravetur errore.

5. Haec est igitur servandae disciplinae ratio, ut integritatem in te nutrias, castitatem diligas, pacem [Col. 0751C] colas, atque omnia quae iniquitati serviunt, sub metu disciplinae confundas: ita ut superiori non superbiat mediocritas, nec despiciatur in personarum comparatione paupertas. Sicut autem magnum est semper servisse melioribus: ita utile est et gloriosum humiliori personae reverentiam praestitisse: quia in quantum homo dignitate praeditus humiliatur, attollitur, ita Domino dicente: Qui se exaltat, humiliabitur; et qui se humiliat, exaltabitur (Matth. XXIII, 11). Humilitatis itaque ante omnia via eligenda nobis est, quae nec odiis subjacet, et multum semper amoris acquirit, ita Apostolo dicente: Humilibus Deus dat gratiam, superbis autem resistit (Jac. IV, 6). Cogitet ergo quis hujusmodi labore iniquo de poena dubitare futuri judicii, qui videt adversus sese poenam coelestis iracundiae [Col. 0751D] commoveri. Quam si quis humilitate praevenerit, non difficile erit ut in coelesti sede locum aeternae possessionis inveniat, de quo ille diabolus superbia operante depulsus, sententiam perpetuae damnationis excepit. Sectemur ergo humilitatem, sobrietatem, continentiam, pudicitiam; elaboremus obtinendo studio sanctitatis; ut vita nostra nullis damnis animae concutiatur, nullis umquam apud Dominum odiis addicta suspiret.



HOMILIA XX. De avaritia.

1. Asserunt, dilectissimi, auctores omnium curationum diversis doloribus medicinae beneficia diversa [Col. 0752A] competere, et singulis infirmitatibus singula quaeque beneficium peculiare praestare; ita ut doceant tumentia aut ferro debere compesci, aut medicaminis confectione molliri: latentia melius esse poculis indagari, frigida corporum ferventibus pasci, calidiora frigidioribus temperari. Ego vero in opere divinae institutionis aliter sentio. Nam si illam Epistolam ad Timotheum factam recenseatis, invenietis sub uno medicamine, et unius vulneris resecatione multas valetudines posse curari. Quod autem istud vulnus sit, in quo infirmitates diversae conveniunt et mortiferos dolores operantur, sanctus apostolus Paulus evidenter exposuit dicens: Radix omnium malorum est cupiditas: quam quidam appetentes erraverunt a fide, et inseruerunt se doloribus multis (I Tim. VI, 10). [Col. 0752B] Tractandum est ergo, dilectissimi, quo opere, quo labore debeat tanta criminum silva succidi. Sed prius concurrentium undique in unum omnium vitiorum causas debetis agnoscere, et singula quaeque unde descendant, quo vadant, quid deformitatis, quid doloris exhibeant, diligenter inquirere. Maxima enim spes est recuperandae salutis, fontem nosse languoris.

2. Radix omnium malorum est cupiditas. Et vere, dilectissimi, si respiciamus ad singula quibus ab initio vitam suam habendi studio conditio humana prostituit, nihil est malorum, quod non cupiditas aut concipiat, aut parturiat, aut pascat, 28 aut nutriat. Ex hoc enim fomite videmus pullulare odiorum causas, hinc evenire criminum pugnas, hinc fraternas acies instrui, hinc amicitiarum foedera dissipari. Nemo [Col. 0752C] ergo singulis infirmitatibus proprii doloris crimen assignet. Nam cum omnia vitia constent nominibus suis, pendent tamen sceleribus alienis. Videmus igitur superbiam vanitatis tumore componi, et humillimum quemque arrogantiae contagione moveri. Quem si inter aequales positum subito forte respicias, alium judicas esse quam fuerit, ita elatum verbis incedere, et tumenti aspectu aspicias ad coelum collum portare, ac paupertatis beneficio diu clausum iter linguae verborum munire ponderibus; atque in tantum fastidiosi oris verba disponere, ut cum ipse velit loqui, alium nolit audire. Sed haec quamvis sint per se gravia, constat illecebris cupiditatis animari. Cessat denique divitiarum pompa, et non tam facile invenies, qui superbiae laboret invidia.

[Col. 0752D] 3. Radix omnium malorum est cupiditas. Curramus per singula, si videtur, et invenietis quantis malis pullulet vitium cupiditatis. Ecce armatur vicinitas frequenter ad litem: unde est, nisi quod hic forte terminos transcendere, et cespitem juris alieni cogitat occupare? Quare non occurit oculis illa sententia: Ne transeatis terminos quos posuerunt patres vestri (Prov. XII, 28)? Ecce fit primum in hoc loco de proprietate contentio: et dum suam quisque cupiditatem verbis fovet, stimulum litis accendit. Crescit postmodum de contentione causatio: atque utinam hoc solum sufficeret cupiditati! Illud gravius est, quod dum nemo vult inchoatae calumniae facere jacturam, pervenitur ad rixam. Armantur servi, incitantur propinqui, [Col. 0753A] et in alterius lucrum pectus opponitur alienum. Animatur vino furor conductus, et effusus sanguis fit pretium possessionis. Aperitur postmodum legibus forum; et dum ultionis locus quaeritur, congeminatur homicidium. Videmus etiam frequenter acies cupiditate componi, dum aut hic vult videri ditior, aut ille erubescit esse pauperior. Quibus inter se aemulantibus periclitatur interim vicina possessione consortium, dum quaerit quis primus invadat, et cogitat ut immune possideat. Ita fit ut dum cupiditas quaerit augmentum, patrimonium vacillet alienum.

4. Quare non cogitant isti illam sententiam, quae dicit: Stulte, hac nocte requiretur a te anima tua; haec quae parasti cujus erunt (Luc. XII, 20)? Et vere nihil [Col. 0753B] est stultius quaerere dubia et acquirere peritura. Quid enim prosunt homini opes, quae ad hoc solum congregantur ut pereant? Certe te moriente remanet cespes avaritia propagatus: relinquitur ampliata possessio; et quamvis sit in alterius potestatem transfusa, testimonium tamen tui sceleris servatura. In quo loco cogitandus semper ille propheticus sermo: Vae illi qui jungit villam ad villam (Isa. V, 8). Sed dicis, Lego parentes filiis thesaurizare debere (II Cor. I, 24). Ex hac ipsa sententia potes agnoscere quid profecerit pietas tua. Ecce ad alium transeunt divitiarum tuarum ornamenta, et tecum remanet persuasionis invidia. Apud alium facultatum tuarum pompa resedit, et tecum poena migravit. Stultitiae genus est, aliis fecisse lucrum, et sibi parasse supplicium. Nam ita dicit [Col. 0753C] Apostolus: Qui volunt divites fieri, incidunt in tentationem et laqueum diaboli (I Tim. VI, 9).

5. Sed nec longo intervallo coelestis sententia districtionis suae exserit potestatem. Nam quodam modo per gradus ad ultionem quamdam praeteritorum actuum vitiorum incrementa succedunt. Denique hic parricidali animo aut patris vitam increpat, aut matris mortem exspectat. Tueatur illum forte ab hoc crimine causa debitae haereditatis. Verum est: sed quamquam legitimus haeres sit, non tamen sine cupiditatis vitio successionis vota componit. Vellet denique unicus esse, si posset; modo de patris morte cogitat, modo de fratris vita suspirat. Non est hoc sine grandi scelere impietatis. Nam quisque hominum parentivae mortis exspectatione animam pascit, parricidali [Col. 0753D] crimine in haereditate succedit. In quo loco cupiditatis impulsu nutriuntur inter cohaeredes odia. Necdum funus effertur, et jam testamenti fides juris interpretatione vacuatur. Alter de subscriptione patris disputat, alter de fratris persona desperat. Hic astruit scripturam non stare testibus, ille assignat testamentum non convenire temporibus. Ita vacillat praedium in collisione causarum; et quod acquisivit avaritia parentum, perdit cupiditas filiorum. Audite Scripturam dicentem: Ne concupiscas rem proximi tui (Exod. XX, 17). Enumerari non potest quantis modis cupiditas saeviat. Ecce ubi testamentum profertur, statim de falsitate cogitatur. Quaeritur quis mutum audierit loquentem, quis mortuum haeredes noverit [Col. 0754A] ordinantem. Nec difficile est, quod pejus est, cuiquam invenire personas, aut scelere conjunctas, aut pretio comparatas. Imitatur hic infelix subscriptionem manus alienae. Ita scripturam quam testator non instituit, cupiditas calamo saepius repetente componit.

6. Radix omnium malorum est cupiditas. Hic ad confirmandam fraudem armat perjurio falsitatem, ille alienis litibus corruptum nonnumquam pectus opponit. Ita sub unius cupiditatis vitio facultas et acquiritur, et laceratur. Ubi est quod dicit Scriptura: Falsus testis non erit impunitus (Prov. V, 19)? Cui hoc imputandum putamus, quod inter illos quos audimus aliquoties criminibus interfuisse, etiam innocentes in crimen vocantur? Venit enim frequenter in quaestione suspicio; et cum apud alterum resideat [Col. 0754B] furti culpa, ad alium transit pervasionis invidia. Ita dum augmentum facultatum quaeritur, etiam bene acquisita lacerantur. Sic fit ut aliquoties descendat ex cupiditate falsitas, et ex falsitate paupertas. Radix omnium malorum est cupiditas. Unde est quod videmus inter se frequenter armatas stare legiones? Quid autem aliud est, nisi quod aut ille aliena occupare quaerit, aut ille occupata custodit? Inde descendit quod aliquoties de imperii potestate contenditur, et de primatus ambitione certatur. Omnia profecto in pace consisterent, si hominem imperandi cupiditas non removeret.

7. Radix omnium malorum est avaritia. Requiramus cujus sit vitium quod tenui tabulato hominis vita committitur, et dubiis casibus pelagi incerta tentantur. [Col. 0754C] Nonne cupiditati ascribendum est, cum superveniente procella altum mare nauticus clamor incusat? Nonne ad cupiditatis recurrit invidiam, cum scrupeis rupibus naufragum corpus illiditur, et tumentia aquis membra ignotis littoribus pelagi unda jactantur? Numquam se profecto nauta navigio credidisset, nisi navigandi desiderium negotiandi cupiditas incitasset. Fertur denique homo undis voto quadruplicandae pecuniae, portatur aurum ut reportetur cum falsitate perjurium. Numquam enim negotium sine fraude agitur, ubi ad hoc solum vilius emitur, ut charius distrahatur. In qua re etiam si votis hominum 29 navigatio quieta successerit, non sine naufragio est, cum inter vendentem et ementem iniquis aut ponderibus, aut mensuris, quis aut operatur aut [Col. 0754D] patitur. Quare isti non cogitant illam sententiam quae dicit: Sicut mensus fueris, metietur tibi (Matth. VII, 2)?

8. Erubescimus illa dicere, dilectissimi, quae luxuria agente deferuntur cui descendit ex cupiditate commercium. Frequenter igitur conjugalis pudor pecuniae taxatione vilescit, et diu incontaminata virginitas sub parvo auri pondere prostituta fidem integritatis amisit. Tanta est apud aliquantos cupiditas, ut venalis pudor pretium foeditatis inveniat. Nam ita ad corruptionem corporis pecunia studiose pensatur, quasi dignum aliquid comparetur. Infelix profecto est, qui plus cupiditati consulit quam pudori. Damnasse est promissae haereditatis gratiam, integritatis fecisse jacturam. Videte sub uno crimine quam dissimile [Col. 0755A] commercium cupiditatis. Hic pecuniam dedit, ut corruptionem emeret; illa pudorem perdidit, ut pecuniam compararet. Nihil enim sine cupiditate agitur, quotiescumque peccatur. Nam si removeas ornamentorum cultum, nullum patieris in corporis contaminatione naufragium. Cesset denique auri desiderium, et nec conjugalis fides perit, nec virginalis integritas erubescit.

9. Radix omnium malorum est avaritia. Hic proditionis arguitur, ille delator alieni criminis accusatur. Quis dubitet quod secretum pectoris oblatae pecuniae pondus irruperit? Nihil clausum constat, quod auro argentoque non pateat; nihil occultum, quod non pecunia indagante sit cognitum. Unde periculose illis conscientiae fides creditur, quibus cupiditas dominatur. [Col. 0755B] Haberet profecto integritas totum secretum, si in aliena domo proditrix pecunia non haberet ingressum. Radix omnium malorum est cupiditas. Ecce ille Dominus ac Salvator noster exitum voluntariae Passionis vitio alienae cupiditatis implevit. Legimus damnationem Redemptoris nostri triginta argenteis comparatam. Sed sicut vidistis proditionem ex cupiditate venire, ita debetis agnoscere damnationem ex proditione descendere. Proditus quidem ductus ad supplicium, sed proditor currit ad laqueum. Ecce quid fructus habet cupiditas: pecunia damnationis ad comparationem sepulturae reposita, hoc est funeribus deputata. Intelligite ergo, in quo statu sit culpa cupiditatis, cum in damnationem venerit pretium proditionis. Nam et apostolus Petrus dicit: Pecunia tua [Col. 0755C] tecum sit in perditionem (Act. VIII, 2). Forte sit aliquis de stultis et avaris qui sibi de hac sententia blandiatur, et praeferat quod audit secum suam pecuniam migraturam. Nihil votis istius ex hac parte subtrahimus. Ventura quidem tecum est, non ut putas ad ornamentum corporis, sed ad testimonium falsitatis. Non tamen ad illos est ratio, quos misericordia comitatur. Alia illos manet causa, quos pecunia sua [Col. 0756A] circa pauperes expensanda Domino larga erogatione commendat, alia illos quos reconditae per scelus facultates accusant. Istis denique annumeratur ad supplicium, illis vero paratur ad regnum, ita Domino dicente: Venite, filii, possidete mecum regnum paratum vobis a constitutione mundi. Esurivi, et dedistis mihi manducare; sitivi, et dedistis mihi bibere; nudus eram, et vestistis me (Matth. XXV, 34-36).

10. Sit ergo, dilectissimi, unusquisque vestrum illa pecuniae qualitate contentus, quae gratiam salutis acquirat, non quae causam damnationis accendat. Castigemus itaque primo loco cupiditatem, si volumus ut omnium vitiorum vincamus errorem. Nemo appetat aliena, et non est qui inimicitiarum laboret invidia; nemo impetat consortium, et nullum est de pervasione [Col. 0756B] certamen. Sit unusquisque contentus propria, et nulla est de occupata possessione causatio. Contemne aurum, et paratum evanescit homicidium; nec parricidalia odia seruntur, si cupiditatis oculus castigetur. Non est in quo haeres erubescat, si quis ad mediocritatem portionis suae contentus accedat. Non sit qui pecuniae augmentum quaerat, et neminem culpa proditionis accusat. Si non requiras lucrum, nullum patieris in tempestate naufragium; et cum agelli tui otiosus secreta custodis, alienum periculum securus aspicies. Vitare ista, dilectissimi, per singulos gradus forte difficile est, et laboriosum multis simul hostibus per diversos errores occurrere. Quaerendum est ergo compendium belli, et auctor litis requirendus; ut cum illo nobis sit pugna, a quo processit injuria. Non [Col. 0756C] enim dubie legiones armis instructas poteris vincere. si tyrannum potueris obtinere. Totam autem causam belli finivit, qui auctorem pugnae superavit. Instruamus ergo virtutum acies adversus paratas scelerum legiones. Sed ante omnia adversus ipsam quae caput belli est, hoc est cupiditatem, fide auxiliante pugnemus. Ita non difficilis erit de illa quam diximus vitiorum labe victoria, matre captiva.




[Col. 0755]
S. VALERIANI EPISCOPI CEMELIENSIS EPISTOLA AD MONACHOS. De virtutibus et ordine doctrinae apostolicae. (C)

[Col. 0755D] 30 Impositae mihi votorum circa me vestrorum sarcinae, etsi interim corpore, ut scriptum est, absens, praesens tamen spiritu ac mente succedo (I Cor. v, 3; Coloss. II, 5). Nec parum, ut reor, dilectioni vestrae officii atque amoris exhibeo, quia vos quoque in spiritu, non in carne agere confido, dicente Apostolo: Quicumque in carne sunt, Deo placere non possunt. Vos autem in carne non estis, sed in spiritu, si tamen spiritus Dei habitat in vobis (Rom. VIII, 8, 9). Nec sane incognitam spiritalibus viam teneo, si aedificationis [Col. 0756D] vestrae sollicitudinem sermonibus eloquii epistolaris expromo; praecipuum beatissimi Pauli exemplum prae manibus habens, quem sequi cupimus, etsi consequi non valemus. Etenim etsi nos comparatio illius in nullo recipit, vobis tamen obedientia eorum est coaequanda quos edocet. Ut doctrina ordine constituto, cum ROMANIS (Rom. I, 8) praedicari credulitatem vestram in toto orbe cupientes, [a 1Kb] cum CORINTHIIS (II Cor. VI, 6) secunda emendatione correcti, pace integra, charitate non ficta invicem [Col. 0757A] vos, ut scriptum est (I Cor. XVI, 20; II, XIII, 12), sancto osculo salutetis. Cum GALATIS (Gal. IV, 10, 30, 31) mensium, temporum dierumque observatione rejecta, repudiantes mundum ac sequentes Deum, non ancillae vos filios intelligatis, sed liberae. Ut in verbo veritatis cum EPHESIIS (Ephes. I, 13; IV, 5) permanentes, unum Dominum, unam fidem, unum Deum patrem omnium, qui super omnes, et per omnia, et in omnibus nobis est, noveritis. Cum PHILIPPENSIBUS (Philipp. II, 14, 15), irreprehensibiles et simplices, omnia sine murmuratione et haesitationibus facientes, in medio gentis pravae sicut luminaria luceatis. Cum COLOSSENSIBUS (Coloss. III, 16) verbo Christi in vobis abundanter habitante, invicem vos psalmis, hymnis et canticis spiritualibus doceatis. Cum THESSALONICENSIBUS [Col. 0757B] (I Thess. IV, 1, 3; V, 17) voluntatem Dei abstinentes a fornicatione sectemini, orantes sine intermissione, omnia probantes, quae bona sunt retinentes. Dehinc praecepti ordinem cum omni labore sectantes: ut si quis operari non vult, nec manducet (II Thess. III, 10). Ipse enim est panis qui de coelo descendit (Joan. VI, 51, 59); cui admisceri neminem decet, nisi opera quibus ille delectatur exerceat. Ut TIMOTHEUS vobis forma sit, etiam post diuturnam aquam vino modico uti praeceptus, ad sustinendum stomachum (I Tim. V, 23), non ad opprimendum: quia quamvis geminis commonitionibus erudiatur, nisi quis sobrius fuerit, ministerium suum implere non poterit (II Tim. IV, 5). Ut TITI vos informet exemplum, non solum sobrios esse debere, sed etiam continentes; [Col. 0757C] quia omnia munda mundis, coinquinatis autem et infidelibus nihil est mundum (Tit I, 8, 15). Denique haec apostolicae conclusio tota doctrinae mystici [Col. 0758A] numeri summam abstersi corporis purificationem complevit, quia nihil est tam Deo proximum quam hominem non esse corruptum. Attendamus quippe post haec circumspectius quid sequatur. Fugitivus quondam domino famulus redit, et conditio conversione mutatur (Philem.). Apostolicis vinculis genitus, ad utilitatem inutilis proficit; nec solum in fratrem, sed etiam in charissimum fratrem, gradum conjunctorum nominum fastigio transcendit animarum; nec tantum appellationis meretur vinculum, sed etiam amoris affectum. Ad hoc enim Domini dignatione perducitur pura castitas sobrietate nutrita, ut quod parcitas vini curavit in Timotheo, quod abstinentia et continentia purgavit in Tito, id ad indulgentissimam libertatem accrescat in ONESIMO. Haec et exsequenda [Col. 0758B] doctis, et agnoscenda sunt imperitis; quia sicut scriptum est, et ignorantia mors est (I Cor. XIV, 38), et fides sine operibus mortua est (Jac. II, 26). Gemina vobis ratio adhibendae observationis incumbit, sciendi cura, cum labore complendi; quoniam ea quae in divinis eloquiis praecipiuntur, non solum non facere, sed etiam ignorare peccatum est. HEBRAEOS denique in exemplum consummatae perfectionis assumens, contemptum praesentium rerum ob amorem coelestium insinuo praemiorum. Ut si forte quispiam vobis, aut persecutionis pondus intulerit, aut diripuerit universa quae vestra sunt, vos quoque nobile illud ac singulare testimonium quod in eximia eorum laude venerando Paulus ore deprompsit, non dispari sanctae imitationis prosequatur affectu, quo ait: Nam [Col. 0758C] et vinctis compassi estis, et rapinam bonorum vestrorum cum gaudio suscepistis (Hebr. X, 34).




[Col. 0757]
THEOPHILI RAYNAUDI S. J. APOLOGIA PRO S. VALERIANO, EPISCOPO CEMELIENSI, ADVERSUS NIC. CHICHON.


[Col. 0757C]
PROLOQUIUM. Agendi pro Valeriano causae et modus.

33Ad omnes aeque cum se dat occasio, nec facultas deest, pertinere censendum est, illud sive monitum, sive praeceptum parentis optimae, ad dilectum uteri sui Samuelem in visione qua eum erudit Proverb. [Col. 0757D] XXXI: Aperi os tuum muto et causis omnium filiorum qui pertranseunt. Si maxime genuinum loci, alioqui non perspicui, sensum quaerimus; muto os aperit, quisquis innoxium, qui tamen pro se dicere, et causam suam tueri nequeat, indemnem praestat ab insultibus quibus appetitur: Quod ipsum est, causam filiorum pertranseuntium, hoc est imbellium, et ad sui defensionem inidoneorum (cujusmodi fere sunt pertranseuntes et advenae) propugnandam suscipere, eique os aperire, quod tamquam insigne charitatis opus, mater amantissimo filio commendatum voluit, estque cuivis alteri imitatione exprimendum. Hoc [Col. 0758C] consilio, cum e diuturnis tenebris nuper eductus Valerianus Cemeliensis episcopus, acri theologi cujusdam criminatione ac zelo incensissimo, quem ne ipsi quidem Alpini rigores temperare valuerunt, famae discrimen adierit ac etiamnum adire pergat, eo quem dixi PARCO CHARITATIS criminatore [a 1Kb] , Valerianum [Col. 0758D] tamquam Semipelagiani erroris compertum atque convictum, ubique proscindente, et quibus potest clamoribus annitente, ut Valeriani opus ac nomen pristino sepulcro ac tenebris redonetur; charitati consentaneum duxi, viro sin minus sancto (nam hoc etiam ei decus per accusatoris zelum periclitatur) aut muto saltem, nec jam pro se dicere idoneo, aperire os meum, et pertranseuntis causae, laborantique Valeriani famae, opitulari. Nam quamvis maculae ei a criminatore inspersae non parvae dumtaxat sint, sed etiam minimae; tamen etiam labeculae exquisitum candorem infuscant, et muscae (tantulae licet) unguenti cui immoriuntur, suavitatem exterminant. [Col. 0759A] Ad hoc porro officium praeter communem hactenus propositam, ea me impulit privata causa, quod harum (ut de Eucherii lucubrationibus scite dixit Hilarius Arelatensis) florulentarum, omnique amoenitate vernantium homiliarum fragrantia viciniae nostrae cui Valerianus episcopus praefuit, atque adeo etiam oris nostri, quamvis alterius et dioeceseos et provinciae, tamen non adeo dissitis, afflata sit tam multis ante saeculis, dignumque videatur omnem ab eis pudorem, ut suaviter afflare pergant, dispellere. Quod commode praestiturus videor, si praemissis iis quae ad Valeriani personam spectant (quod ita necessarium videatur ad avertendam doctrinae labem, ut ex dicendis liquebit), has ejus homilias, quas negata benigna interpretatione, PARCA CHARITATIS criminatio impetit, naviter diligenterque excutiam, prolatis iis omnibus, unde labes aliquas sincerae et undecumque catholicae scriptoris hujus doctrinae aspergi videtur. Illis autem expositis, et ad sanae doctrinae amussim exquisite aptatis, alterum quoque [Col. 0759B] criminationum caput attingat disquirens rectene Valerianus sancti titulum quo illum mss. perantiqui codices donant, retinere in posterum debeat.


[Col. 0759B]
CAPUT I. Valeriani sedes.---De ejusdem aetate, natione, genere, statu privato, conjectanea.

1. Eleganter, ut omnia, Theodoretus orat. 9 de Provid., imitatus Chrysost. hom. 7 in Ep. ad Coloss. ad illud, Vita vestra abscondita est, plerosque sanctorum, etiamsi apud Deum illustres, jamque gloria cumulatos, tamen quamdiu saeculi fluctibus volvuntur, margarito conferri posse observat; quod velut in ostreo abditi, et quod homines inglorii delitescant: ut propterea concludat, providendum a Deo fuisse alterius saeculi statum, quo decus uniuscujusque ac pretium in aperto statuatur, appareatque quid fuerint etiam cum obscuri incognitique premerentur. Hoc cum in aliis sanctissimis viris innumeris, tum nominatim [Col. 0759C] in Valeriano deprehendere licet: quem tametsi sanctitatis nomine superstes aliqua antiquitatis aurula illustrem ferat, magna tamen hactenus in plerisque obscuritas, et communis, ut ita dicam, livor aevi pressit; ita ut e capitibus propositis de sola sede constet; in caeteris, conjectura fere utendum sit. Conabimur nihilominus a sede quae explorata est, reptare ad reliqua.

34. 2. Sedes itaque Valeriano Cemelii, sive Cellae aut Cemelini. Totidem enim nominibus dictam invenio civitatem, cujus nunc vix aliqua rudera supersunt prope Nicaenam Salyum, in colle cui etiamnum Cemelii appellatio, et florentis quondam civitatis fama rerum vacua, durat. Nam si Deiparae aedem sacram, et S. Pontii abbatiam demas, caetera campi tantum sunt, et vineta, ubi Cemelium fuit. Nimirum ut est apud Senecam, epist. 91: Nihil privatim, nihil publice stabile est. Tam hominum quam urbium fata volvuntur. Et quod idem scite dixit epist. 71: [Col. 0759D] Certis eunt cuncta temporibus, nasci debent, crescere, exstingui. Nulli non senectus sua est. Omne humanum genus quodque est, quodque erit, morte damnatum est. Omnes quae usquam rerum potiuntur urbes, quaeque alienorum imperiorum magna sunt decora, ubi fuerint aliquando quaeretur. Sapienter etiam de morte Antonius lib. IV de vita sua num. 38: Quot urbes mortuae, ut ita dicam, sunt? Helice, Pompeii, Herculanum, et aliae innumerae. Nec dissimiliter S. Ambrosius epist. 8, quae est ad Faustinum, memorat semirutarum urbium cadavera, terrarumque sub eodem conspectu exposita funera. Ad has Cemelium adjungo, quam vixisse aliquando, nec ingloriam, rudera indicant, et Plinii ac veterum geographorum testimonia non obscure produnt.

3. Ex constituta Valeriani sede non invalida de aevo conjectura ducitur. Nam ex epistola Hilarii papae ad quosdam Galliae episcopos habetur, decreto sancti [Col. 0760A] Leonis magni, episcopatum Cemeliensem conjunctum fuisse episcopatui castri (ita enim appellat) Nicaeensis, haud dubie ob tantam utriusque loci viciniam et dioeceseon angustiam. Ab eo itaque tempore, idem Cemeliensis, qui Nicaeensis episcopus fuit. Nec Cemeliensis tantum, vel tantum Nicaeensis; sed conjuncta utriusque civitatis nomenclatione nuncupatus est, ut liquet ex v Synodo Aurelianensi, cui Aetius presbyter subscripsit, nomine Magni episcopi Cemeliensis et Nicaeensis. Quamquam in excusis synodi illius exemplaribus, mutila est ea subscriptio, ut notavit R. P. Jacobus Sirmondus, qui Valerianum eduxit. Subinfert autem ex proposita observatione, quandoquidem Valerianus absolute Cemeliensis episcopus nuncupatus legitur, oportuisse eum ante factam a sancto Leone utriusque sedis conjunctionem, Cemeliensi Ecclesiae praefuisse, atque adeo posteriorem non esse sancto Leone Magno. Hoc non gravate concesserim. Addit praeterea Valerianum sub annum Christi 450, hoc est sancto Leoni aequalem statuendum, [Col. 0760B] argumento inde ducto, quod exstet ad Valerianum et Ingenuum Ebredunensem, Valeriani Metropolitanum, caeterosque vicinarum Galliae provinciarum episcopos, ejusdem sancti Leonis epistola de Vasensis episcopi ordinatione, ex cod. ms. Arelatensi a card. Baronio evulgata; et alia, inter sancti Leonis epistolas num. quadragesima secunda, ad omnes Galliae episcopos, qua Valerianus et Ingenuus, inter Galliae episcopos, quorum ad sanctum Leonem epistola proxime praecesserat, referuntur. Item quod concilio per eadem tempora Rhegii in Gallia celebrato, subscripsisse legatur Valerianus, cum aliis illius tractus episcopis. Tandem quod habeatur Valeriani episcopi cum laude mentio, in recens reperto concilio Arelatensi sub Ravennio sancti Leonis aequali in haec verba: Causam quae inter sanctum episcopum Theodorum, et sanctum Valerianum, vel sanctum Maximum, item episcopos, atque Abraham Faustum, necnon et reliquos fratres insulae Lirinensis acciderat, absque [Col. 0760C] dubio, omnes nos qui in Christo unum sumus, differre non possumus, nisi id agamus qualiter curetur et abstergatur. Erat Theodorus episcopus Forojuliensis, Maximus vero Rhegiensis, cui postea Faustus successor, bis successor, ut ad eum canit Sidonius. Itaque suborta inter Theod. Lerino vicinum et Faustum Lerini abbatem controversia, Maximus Lerini olim abbas, tunc Rhegiensis episcopus, pro Fausto et Lirinensibus stetit. Et tempora ac loca consentiunt, ut Valerianus ille episcopus, qui item a Fausti partibus stetit, fuerit hic noster Cemeliensis episcopus, quem olim in Lerinensi asceterio monachum egisse, postea attingam. Has conjecturas, ut non diffiteor esse admodum probabiles, video tamen conjecturas tantum esse et quae indocilem animum aegre permoveant, praesertim quia in citatis epistolis et conciliis Valerianus nusquam appellatur Cemeliensis. Nec Ingenuus, qui post Valerianum ascribitur in citatis epistolis, dicitur fuisse metropolita Ebredunensis: idque ex ipsa posteriori loco posita Ingenui ascriptione, [Col. 0760D] infirmari videtur, ut non urgeam quod ad concilii plenitudinem aut tituli postea appositi vitium referri posse video, nempe episcopos illos ad metropolim Arelatensem, et diversam ab Ebredunensi cui Cemelium subest, et ab Aquensi cui subjacet Rhegium, pertinere. Denique plures simul eodem tempore in illo Galliae tractu floruisse Valerianos episcopos, docet Gallorum episcoporum epistola ad sanctum Leonem, et ejusdem pontificis ad eos rescriptum, quod est inter epistolas 52, ut plane incertum fieri necesse sit quis eorum hoc nostro recurrat. Quamquam cum pro Valeriano plures suppetant, et reliqua adjuncta consentiant, non injuria existimatur eorum aliquem esse hunc ipsum quem quaerimus Valerianum Cemeliensem. Et ita omnino habeo persuasum. De Valeriani aevo satis.

4. Natio minus obscura est. Ex dictis enim perspicuum videtur Gallum fuisse, et sedes consentit. Nam [Col. 0761A] quamvis Cemelium a Plinio, Ptolomaeo, Leandro, aliisque nonnullis greographis in Italia collocetur, tamen apparet id ab eis idcirco factum, quod Italiae limitem statuant Varum fluvium, cum tamen olim Galliarum finibus ad Alpem summam porrectis, Cemelium Galliae finibus conclusum fuerit, et ita ferant antiqua itineraria, ac notitia civitatum Galliae, quae Cemelium inter Alpium maritimarum civitates Ebredunensi metropoli subjectas numerat. Sed et in Romano martyrologio, pridie idus Maii, sanctus, Pontius qui duos Philippos Caesares ad Christum adduxerat, in Gallia sub Valeriano et Gallieno passus proditur. At passum Cemelii constat; et diserte utrumque, id est, et Cemelii, et in Gallia passum, affirmant Usuardus ad eam diem, et Petrus Exquilinus episcopus in Catalogo (qui eum etiam facit episcopum Cemeliensem) annuuntque antiqua Acta quae Surius edidit. Hunc Pontium Cemelii pro Christo obtruncatum triplici homilia de Laude Martyrii celebravit Valerianus, tamquam peculiare Ecclesiae [Col. 0761B] suae decus, ut docent illa ex homil. 17 trita de eo argumento: Illius martyris qui in hoc loco pugnam inclytae virtutis 35 primus exercuit. Nam quamvis in eo tractu, immo Niciae quae Cemelio stanti prope continens erat, ante sanctum Pontium alii sanguinem pro Christo fudissent, ut S. Bassus sub Decio 5 Decembris, tamen Cemelii primus martyrii agonem consummavit Pontius. Igitur Galliae finibus conclusum est Cemelium; quando Cemelii passum Pontium, in Gallia, ut vidisti, passim produnt Martyrologia et Acta, in quibus ex Italia egressus Cemelium adiisse scribitur. Nec aliud sane de Cemelio quam de Nicia, Cemelio, ut dixi prope continente, statui potest. Ac Niciam Galliae finibus concludunt, Romanum Martyrologium XII kal. Junii, cum de S. Hospitio confessore; et ejusdem occasione Gregorius Turonensis lib. VI Hist. Franc. c. 6, Sigebertus anno Domini 581, aliique passim. Itaque Valerianus in Gallia episcopus, non abs re Gallus conjicitur, cum [Col. 0761C] nihil suppetat quod illum aliunde eo delatum, sedem Cemelii nactum suadeat; ut ex hoc proinde novo sidere, tot micantissimis illius quod dixi aevi Galliae astris adjuncto, Eucherio Lugdunensi, Hilario Arelatensi, Solonio, Verano, Claudiano, aliisque praesulibus; Gennadio item, Vincentio, Salviano, Prospero, presbyteris, insignem plane Galliarum jam illis temporibus splendorem liceat agnoscere.

5. Et quando Eucherii facta mentio, non debeo inter alias de Valeriano conjecturas missam facere quam suggerit Heribertus Rosueidus in notis ad Eucherii Paraenesim: eum videlicet Valerianum ipsius cognatum quem philosophiae saeculari tunc addictum, Eucherius omni floridissimae scriptionis vere ostentato ad mundi contemptum invitat, hunc ipsum esse Valerianum Cemeliensem. Quod si admittimus, lux affunditur Valeriani generi ac nobilitati. Nam Valerianum illum ad quem Eucherius scribit, fuisse ipsi sangui e junctum, frons ipsa Paraeneseos Eucherii praefert. Et cum Eucherium constet splendidissimis [Col. 0761D] natalibus insignem fuisse, idem decus ad Valerianum transfunditur; ipseque Eucherius illum ita affatur eo quem signavi loco: Quamvis in maximos saeculi apices, patre, soceroque elevatus, illustribus ex utroque titulis ambiaris, ego tamen longe superioris in te honoris fastigia concupisco. Vides genus illustrissimum. Sed et obiter soceri vocem adverte, quae Valerianum illum conjugio illigatum prodit. Id vero videri posset omnem conjecturae hujus vim elidere, cum Valerianus Cemeliensis et episcopus fuerit, et ante episcopatum monachus vixerit, ut aperte habetur ex initio epistolae ad monachos qui illum sibi tametsi absentem in praefectum elegerant. Nihil tamen conjecturae propositae inde decedere perspicuum est ex ipsa Eucherii ad sanctum institutum invitatione; quae docet vel Valeriani conjugium non fuisse nisi designatum, ideoque fas illi adhuc fuisse ad aliud vitae genus convolare: vel quod aliis plerisque accidit, Valerianum, [Col. 0762A] annuente conjuge, aut non ultra superstite, liberum fuisse ad sanctum institutum capessendum, et consecutam promotionem in praefecturam monasticam ac episcopatum.

6. Et hinc via utcumque aperitur ad agnoscendum Valeriani sanctum obitum et beatitatem. Nam quod per ea tempora, altrix magnorum montium plana Lerinus, ut eam Ennodius nominat, illustriorum virorum a saeculi fluctibus in Gallia secedentium frequentissimus portus esset, admodum verisimile est in ea insula monachum egisse Valerianum; indeque primo alicubi a monachis absentem in praefectum fuisse expetitum: tum vitae sanctitate sanguinis splendori conjuncta illustrem ad sedem Cemeliensem in ea ora positam fuisse translatum, ubi sancto fine quieverit, juxta ea quae de S. Valerii Lirinensis olim monachi depositione, Arnauldus in Martyrologio monastico his verbis tradit: Nono kal. Augusti, Niciae in provincia, depositio sancti Valerii episcopi, et confessoris, qui ex monacho Lirinensi ad episcopatum assumptus boni [Col. 0762B] pastoris officium implere studuit, et in gaudium Domini sui introductus, audire meruit, Euge serve bone, etc. Idem consignatur in tabulis Lirinensibus ea die. Hunc porro esse nostrum Valerianum existimant nonnulli Nicienses. Quos inter v. c. nec juris tantum utriusque consultissimus, sed omni quoque politiore litteratura excultissimus, D. Honoratus Leotardus, datis de eo argumento litteris, hunc esse sensum suum significavit. Nec vero refert quod sanctus ille ex Lirinensi monacho episcopus, Valerius dicatur, non Valerianus. Nam potuit in antiquioribus tabulis, unde illud Martyrologium confectum est, per festinationem amanuensium, notarum compendia (ut assolet) consectantium, scribi pro Valeriano, Valerius, adhibita nota, qua in alia exscriptione non adhibita, manserit Valerius. Hac sane vel simili alia ex causa, in concilii Arausicani subscriptionibus, Valerius cum Valeriano confunditur in plerisque codicibus. Minus etiam movet quod locus depositionis, non Cemelium, sed [Col. 0762C] Nicia notetur in iisdem tabulis et Martyrologio. Nam juncto per illud tempus a S. Leone episcopatu Cemeliensi et Nicaeensi, contingere facile potuit ut Valerianus utriusque sedis episcopus, Niciae potius quam Cemelii corporis exuvias poneret: et in tanta Niciae Cemelii propinquitate, mirum non esset etiam stante Cemelio Niciae excessisse e vivis Valerianum, tametsi in gregis sui excubiis assiduum. Praeterquam quod non ultra stante Cemelio cum illud Martyrologium confectum est, vel exscriptae tabulae antiquae, e quibus fuit depromptum, facile potuit qui Valerianum iis inseruit, ut obscuritatem vitaret, abjecta Cemelii diruti mentione, civitatem continentem, in quam Cemelium, ejusque populus, et sedes episcopalis, aliaque jura concesserant, assignare pro loco in quo e vivis excesserit sanctus ille episcopus. Quid si vero ne locum quidem obitus signavit, sed locum quo ejus illa die e vita excedentis depositio recolitur, quod Cemelio everso, Niciae fieri oportuit?

7. Sed me quidem conjectorem diutius agere in tam [Col. 0762D] obscuris Valeriani rebus piget. Multoque etiam magis pigeret, nisi animadverterem criminatorem, longe tenuioribus indiciis, immo apertis hallucinationibus nixum, secure Valerianum harum homiliarum parentem longe aliis coloribus expingere quam prout a me expressus est. Statuit enim per se evidens, ac illustrissimi card. Baronii testimonio firmat, hunc esse nefandissimum haereticum Pelagii et Coelestii partiarium ex Occidente profectum Alexandriam, ut habetur ex epistola Eusebii cujusdam ad S. Cyrillum Alexandrinum, quam profert Baron. anno Christi 417, 11, 15. Ea Epistola is quem dixi Eusebius amice expostulat, cum S. Cyrillo, quod 36 truncati gladio sedis apostolicae, Pelagius et Coelestius, communione Alexandrinae Ecclesiae poti entur, interventu ac opera hominis pestiferi, eorumdem haereseos capitum foederati Valeriani ventriloqui, gulae ventrisque mancipii, genere humili, et conditione ipsa servi. Ariminensis [Col. 0763A] possessionis illustrissimi Valerii comitis. Additque Baronius conjectare se, hunc esse illum ipsum Valerianum, cujus apud S. Hieronymum est mentio epist. 79. Qui enim ibi in vulgatis codicibus dicitur Annianus pseudodiaconus Celedensis, cujus libros contra se editos S. Hieronymus testatur se per Eusebium presbyterum suscepisse, respondens S. Augustino et Alippio qui sciscitati erant eosne libros confutasset, hunc Baronius suspicatur corrupte legi Annianum, dicendum autem Valerianum. Quandoquidem verisimile est hunc esse illum Eusebium qui Valerianum apud Cyrillum insimulaverat, atque adeo non alium quoque esse Annianum illum, quam Valerianum Eusebio invisum. Qui item corrupte dicatur Celedensis diaconus, cum de Ecclesia Celedensi nusquam sit mentio, sed Cenetensis potius sit dicendus. Ita enim substituit Baronius, testatus aliam lectionem habere Arelatensis. Quid si Avellanensis, quae Juliani aliquando Capuani episcopi, Pelagianorum acerrimi, agnominatio ex patria, teste Prospero? Quid si item Celanensis? [Col. 0763B] Nam hunc Julianum, Beda lib. I in Cant., in ipso initio, vocat episcopum Celanensem, in Campania. Hic Valeriani nostri criminator, triumphum canit, et cardinalis Baronii auctoritate eum aperte gravari, immo opprimi, perspicuum existimat.

8. Verum haec existimatio tam insulsa est, ut ne ingesto quidem salis modio defatuanda videatur. Tota enim vis argumenti quo nititur, eo universa revolvitur, quod cardinalis Baronius de Valeriano Cemeliensi, et his homiliis, earumque parente prorsus tacens, prodat Hieronymi et Augustini aetate vixisse Pelagianum quemdam nomine Valerianum, diaconum Cenetensem. Inde infert criminator, hunc esse Valerianum Cemeliensem episcopum, harum homiliarum parentem. Quae cujusmodi sit consecutio, ineptiam ipse quoque, si demonstrare contendam. Quare obiter tantum dico, non si unus aliquis fuit haereticus nomine Alexander, aut Joannes, aut Sergius, fas illico esse, omnia quae perverse ab illo facta [Col. 0763C] dictave sunt, transfundere in quemcumque ejusdem nominis ea aetate florentem, quamvis neque munus, neque alia personarum adjuncta diversa essent, ut hic sunt plane diversa. Periclitabitur sane per hanc inferendi et criminandi licentiam auctor catholicae Epist. B. Judas argui proditionis et venditionis Christi Domini, patratae a bipedum nequissimo, ejusdem nominis, muneris, ac aevi cum S. Apostolo. Desino calamum per se quassatum conterere.

Nihil porro praeterea suppetere quod Valerianum nostrum gravet ex iis quae sive ex Eusebio illo, sive ex Hieronymo adducta sunt, nullo negotio evinco. Nec urgeo quanta sit fides quorumdam sub Eusebii illius nomine vulgatorum scriptorum de vita S. Hieronymi, et aliorum ejusdem ingenii partuum ad S. Cyrillum et Augustinum, quae haeresibus atque ineptiis farta, Lovanienses tom. II Augustin. observarunt, suffragante Baronio anno Christi 420, a num. 42, et in Rom. Martyr. ad 30 Sept. Haec tametsi dissimulata [Col. 0763D] velim, quis non videt eum Valerianum, quem Eusebius ille nominat, fuisse Pelagii et Coelestii discipulum ac foederatum; hunc autem Valerianum, cujus homilias indemnes praestamus, fuisse eorumdem juratum hostem, ut et Semipelagianos reliquos, quibus ab adversario non satis memori postea adjungitur? Semipelagiani enim viri alias probi et docti, Pelagium et Coelestium, quorum Valerianus ille ventriloquus partiarius proditur, abominabantur, ut infra referam. Nihil igitur nostro huic Valeriano cum Valeriano illo quem Eusebius apud Cyrillum est insectatus, commune revera est, praeter nomen. Unde quo jure criminator Valeriano nostro infamiam Valeriani haeretici affricat, tantum quia ejusdem est nominis; eodem noster, si ineptire liberet, cumulari posset elogiis queis per eadem tempora Prudentius Valerianum episcopum celebrat hymno 10 peristeph., aut quibus Valerianus episcopus Aquileiensis sub [Col. 0764A] eam aetatem florens exornatur a S. Hieronymo et Rufino aliisque.

9. Tametsi vero causae praesenti nihil incommodat quod Valerianus ille ventriloquus idem sit cum Anniano Celedensi diacono, ut Baronius conjectabat; multa tamen sunt quae suadeant fuisse longe diversum, et conjecturam scriptoris sapientissimi omnique superioris infirment. Omnes enim antiqui codices et Hieronymi et Augustini (nam hujus quoque tom. II ea Hieronymi epistola inserta legitur) constanter legunt Annianum; nec ulla lectionis varietas in manuscriptis quae Marianus Victorius et Augustini emaculatores adhibuerunt notata est in eo nomine. Quod vero Eusebius aliquis (incertum an idem qui ad Cyrillum scripsit) ad Hieronymum Anniani scripta transmiserit, non sufficit ad transformandum Annianum in Valerianum. Immo quia potior est plurium codicum fides unius novi codicis testimonio si demus eumdem esse illum Eusebium qui ad Cyrillum de Valeriano scripsit, et ad Hieronymum scripta ejusdem [Col. 0764B] erronis transmisit, colligendum potius erit mendum esse in ea Eusebii epistola quae recens profertur, legendumque in ea esse, pro Valeriano, Annianum. Sed demus sane irrepsisse mendum in Hieronymi et Augustini codices, proque Valeriano corrupte in eis legi Annianum, quid Valeriano Celedensi diacono, cum Valeriano Cemeliensi episcopo? Quid blasphemo scriptori, post delusam cum Pelagio synodum Diospolitanam, calamum adversus S. Hieronymum stringenti, cum scriptore cujus omnes apices, pietatem, humilitatem, charitatem, et reliquas Christianas virtutes infigunt?

Altera praetensa in Hieronymi codice vitiato, ut maxime admitteretur, purgaret potius quam foedaret Valerianum Cemeliensem, probri quod ei inspergebatur, derivatione in alium Valerianum ex suspicione Cenetensem, aut ut una lectio habet, Arelatensem. Nullam tamen exstare Celedensem Ecclesiam (quae fuit unica mendum causandi ratio) scriptori diligentissimo [Col. 0764C] excidit, cum Hieronymi epist. 77, quae illi 79 prope continens est, scripta sit ad Marcum presbyterum Celedensem. Ex qua 37 constare videtur Celedensem Ecclesiam in Syria fuisse; quandoquidem S. Hieronymus Marcum illum qui in Celedensi Ecclesia plurimum poterat, exposcit auxiliatorem adversus eos qui e Syriae eremo, quam tunc incolebat Hieronymus, ipsum extrudere nitebantur. Nec est quod data gratis identitate Valeriani illius de quo Eusebius scribebat ad Cyrillum, et Anniani de quo Hieronymus, novum videatur hominem forte in Occidente natum (quod Ariminensis illa servitus significat) ascriptum fuisse Celedensi Ecclesiae in Syria. Frequentissimum enim per ea tempora erat ut qui in Occidente nati essent, commeantes in Orientem, ibi inaugurarentur. Ipseque S. Hieron. origine Dalmata, Antiochiae initiatus est sacerdotio.

Video me tempus prodigere, et tam male subnixam Valeriani nostri ex ea Eusebii epistola denigrationem, jam satis superque obductam esse; planeque [Col. 0764D] constare quanto jure Valeriani nostri criminator sibi ex ea epistola triumphum cecinerit; quam denique verisimiliores sint conjecturae nostrae, si earum cum criminatoris argumentis fiat contentio. Qualiacumque vero fuerint quae praemisi conjectanea, placuit ea non praeterire, quod et sua probabilitate non vacent, et aliquid apud cordatos et affectu liberos conferre possint, ad suspendendum vel temperandum judicium de Valeriani recta fide, in ea criminatione ad quam progredior.


[Col. 0764D]
CAPUT II. Quae adversus Valerianum facere visa, aut videri potuerunt.

1. Duo in Valeriano suggillat criminator, doctrinam Semipelagianam et sancti praenomen. Auspicabor a priore criminationis parte cui etiam subnectam si quae alia in doctrina Valeriani occurrerint vel morbosa, [Col. 0765A] vel suspicionem latentis mali movere apta. Qua in re nec criminatoris diligentia, nec mea insuper indignatione et scrutatione contentus fui; sed oculatissimorum praeterea censorum judicia et emunctissimae naris hominum sagacitatem studio meo adjunctam volui.

Semipelagianismi suspectum Valerianum, vel etiam (si accusatorem audimus) plane compertum, faciunt quae variis harum homiliarum locis, sparsi habentur. Signabo quaecumque occurrerunt. Homilia prima, omnium judicio undecumque sana est: et idcirco apud Augustinum tomo IX, ubi jampridem habetur sub nomine libri de Bono disciplinae, non modo Erasmi arrosionem effugit, sed etiam Lovaniensium theologorum censuram; qui quamvis recte libellum illum loco movendum pronuntiaverint, tamquam ab Augustino non conscriptum, nihil tamen in eo reprehenderunt; ut neque card. Bellarminus in censura tomi IX D. August. quamvis de parente libelli anceps sit, nec definire audeat, aliusne ab Augustino sit, an [Col. 0765B] ipse Augustinus. Quae dubitatio, postea quam ea scripsit Bellarminus, plane evanuit, prolatis posteriorum diligentia veteribus codicibus ex Floriacens. et S. Galli bibliotheca, in quibus diserte liber ille Valeriano Cemeliensi ascribitur. Et ut fides veterum codicum deesset, stylus plane clamat, auctorem non esse Augustinum, sed eumdem cui ascriptae leguntur reliquae undeviginti, hoc est Valerianum. Ex eo tamen quod tantus vir ausus non fuerit eum libellum D. August. abjudicare, perspicuum est nihil illum subolfecisse in eo minus sanum, olidumve. Itaque intacta sane abire posset ea prima homilia, nisi Valeriani criminator, qua est in deprehendendis aliorum erroribus odora vi, hac quoque primam homiliam suffixisset, quod prima ejus verba hausta sint a Pelagio, quem ait, saepius eo dicendi modo esse conquestum.

2. Homilia secunda sub initium ita loquitur Valerianus de angusta via: Haec est illa via, dilectissimi, [Col. 0765C] per quam justi pergunt et sancti immaculatique gradiuntur. Liquet sermonem esse de via justa arcta, non philosophice tantum, sed etiam christiane. Et tamen haec subit quae Massiliense fermentum subolent, quo voluntas, Dei manum veluti prehendere et ad illam ex se surrigi dicitur: Hujus ergo viae et eligendus nobis et muniendus accessus est, quia sicut est arduus, ita est pervius; facilem autem se volentibus praestat, si non aut vanitas impediat, aut fallax hujus mundi ornatus obsistat. Hoc illud ipsum esse videtur, quod Cassianus, et alii ejusdem furfuris toties ingeminant, damnaturque Can. 6 conc. II Arausicani, misericordiam Dei conferri volentibus.

In eamdem sententiam hom. 3: Omne igitur opus, dilectissimi, in quo studium humanae conservationis invigilat, voluntarium requirit officium. Et mox: Religio Christiani nominis in qua vocati sumus, liberi arbitrii suscepit officium. Haec voluntaria liberi arbitrii officia, Cassiani et Fausti, ut locutionem, ita et fuliginem referunt. Diserte sane Faustus epistola ad [Col. 0765D] Lucidum, salutis initium, quod naturae viribus tribuit, ait: officii rem esse, non meritum. Rursus inferius eadem homilia: Christo nostro, quotidie gratiarum hostias immolemus, ut si alios commendant virtutum merita, nobis saltem locum gratiae faciant voluntaria servitutis officia. Quid clarius pro eorumdem Massiliensium errore, cum humana servitus gratiam devocare eique locum facere perhibeatur? Nomen porro officii designare opus honestum intra naturae ordinem, atque adeo non nisi humanam servitutem Deo ab homine impensam denotare, docent Tullii, ut Lactantius non semel nominat, Officiales libri; itemque Panaetii et filii ejus, ac etiam Aristotelis (referente S. Ambros. I Offic. c. 7) libri de Officiis. Item Nicolai Damasceni opus de eodem argumento ac cum eadem inscriptione, commendatum a Simplicio in c. 37 Enchir. Epicteti. Et denique Zenonis Stoici scriptio, praenotata voce quae Latine officium vertitur, [Col. 0766A] ut est apud Laertium lib. VII, in Zenone. At constat hos ethnicos supra honestatem mere naturalem non assurrexisse. Igitur qui gratiae locum fieri per voluntaria, sive liberi arbitrii, officia affirmat, ut hic a Valeriano factum videtur tribuere humano labori advocationem gratiae, qui est Massiliensium error.

3. Homilia 7 aeque lubrice, post enumerata sancta pleraque opera, quibus coelum virtutum meritis emercari licet, subjungit: Sed haec omnia una et eadem Patris, et Filii, et Spiritus sancti in nobis virtus operatur, quae perfectionem justis laboribus praestat, ac bonae voluntati, quaecumque sunt optima subministrat. Agnoscat lector solemnia verba quibus Semipelagianismus apud indubitatos ejus assertores concipitur: Deum esse qui perfectionem praestat, homine initium praebente. Et subministrari quidem a Deo 38 optima omnia, nempe coelestes suppetias, et gratiam, cum actualem tum sanctificantem; tamen praemissa ex homine per naturae vires bona voluntate.

An non vero idem fuerunt illa ex homilia 9: Videte, [Col. 0766B] dilectissimi, quantum nobis constet erogatio tenuis expensae, ut ad petitionem nostram, tantae majestatis Dominus dignetur occurrere? Dominum occurrere dicit, sed expetitum et humanis votis advocatum, quod nostrum quantulumcumque initium Massilienses dandum naturae viribus in salutis negotio contendebant, ut esset unde Deum acceptionis personarum labe eximerent, qui aliquibus praesto esse, alios abjicere videatur. Eoque trahit Valerianus locum ex c. XV Isaiae, quod item facit Cassianus collat 13, cap. 8 et 11.

4. Homilia 11, error, de quo agimus, traditur primum subobscurius, verbis illis: Numquam deserit Deus voluntatem religionis studio florentem, nec desunt solatia Divinitatis ubi sunt actus bonae conversationis. En, voluntatem ex se studiosam Deus superinditis auxiliis communit ac promovet, et actibus nostris humanis solatia gratiae asciscuntur. Mox vero apertissime, et ita ut ipsius solis radiis scriptus videatur [Col. 0766C] Semipelagianismus. Nec nos negare possumus ornamenta religiosa vitae, vigilantiae studio comparari: sed ibi Deus est ubi integrae religionis est animus, ita Apostolo dicente: Exemplum quaeritis ejus qui in me loquitur Christus? Satis ibi vacillat humanum studium, ubi non requiritur Dei auxilium. Nam non dubie periclitatur fides; si non muniatur patrocinio Divinitatis. Nostrum est igitur bonum velle, Christi vero perficere. Nam ita Apostolus loquitur: Velle adjacet mihi; perficere autem bonum non invenio. Vides ergo boni operis voluntatem ex nobis debere descendere, perfectionem Dei potestatem pendere. Rursusque infra: Habet quidem servus gratiam laboris sui, sed domino debet fructum laboris impleti.

Conclamatus plane videri potest Valerianus, nec videtur tam morboso loco, Chiron ullus medicinam satis idoneam facturus. Quid enim aliud Pelagianorum reliquiae obtruderat? Audi Cassianum collat. 13, cap. 9, in fine: Ut evidentius clareat, etiam per naturae bonum quod beneficio Creatoris indultum est, [Col. 0766D] nonnumquam bonarum voluntatum prodire principia, quae tamen nisi a Domino dirigantur, ad consummationem virtutum pervenire non possunt, Apostolus testis est dicens: Velle adjacet mihi, perficere autem bonum non invenio. S. item Augustinus in expositione quarumdam propositionum ex Epist. ad Rom. num. 60, cum junior tunc sic scripsisset: Quod credamus, nostrum est; quod autem bonum operemur, illius est qui credentibus in se dat Spiritum sanctum; postea recensens illud opus I Retract. c. 23, et lib. de Praedest. SS. cap. 3, reprobat eam propositionem, quam tamquam Semipelagianismo fetam, commendabant Semipelagiani, et D. Augustino objiciebant, ut testatur Hilarius epist. ad August. Immo Julianus Capuanus, Pelagianorum signifer, cum quo S. Augustin. gemine certamine confligit, eo tandem adactus est, ut non aliud assereret quam quod proxime proposito loco Valerianus: Volens intelligi, verba sunt Augustini, [Col. 0767A] sententiam ejus referentis l. IV prioris respons. c. 3, Hominem per se incipere sine gratia, quod perficit gratia. Et ibid., lib. II cap. 8: Volunt, Pelagii ex parte asseclae de quibus ibi agit, in homine ab ipso homine incipere cupiditatem boni, et hujus coepti meritum, etiam perficiendi gratia consequatur. Ut jam Valerianus non tantum Semipelagianismi, hoc est Pelagianismi diluti, sed ipsius faecis Pelagianae propinator audire posse videatur.

5. Quid si et Ethnicismi? Hierocles sane, homo gentilissimus, ad vers. 47 Pytag. late confirmat, electionem bonorum in bonis esse, perfectionem autem eorum esse a Deo, et studium quidem nostrum, esse veluti extensionem manuum ad bonorum captationem; Deum autem esse, qui manum porrigentibus praesto est, et largitur volentibus ac petentibus. Itaque tamquam formam materiae, preces operi et conatui nostro esse imprimendas docet, ut eo inter nos petentes et Deum largientem medio interposito, perficiamus juvante Numine, quod per nos ipsos non [Col. 0767B] adduceremus ad perfectum. Vocatque Hierocles impiam virtutem (si ita dici potest) illius qui in suis dumtaxat operibus confidens, exprompta vi sua naturali perfectionem a Deo non exspectet. Seneca eodem sensu, epist. 73, in fine, negat deos fastidiosos esse; admittunt, et ascendentibus manum porrigunt. Quasi diceret: plane dii homines admittunt, sed venientes. Manum iisdem porrigunt, sed ascendentibus et ex se conantibus id praestare quod per naturam possunt. Unde ita subdit, nullam sine Deo mentem bonam esse, ut tamen naturalia boni semina, per culturam in fruges promovenda non sileat. Tantum non dicens, nostrum esse velle, Deo vero perficere. Plane gemina habet initio epistolae 41, ubi bonum virum sine Deo nemini esse contestatur, nec posse quemquam nisi ab illo adjutum exsurgere; non posse item rem tantam sine adminiculo Numinis stare; a nobis tamen ducendum esse initium, eo quod Deus prout a nobis tractatus est, ipse nos tractet; [Col. 0767C] esseque proinde a nobis ipsis impetrandam bonam mentem, sive bene volendi exordia, quibus Deus consummationem adjungat. Qui est Stoicus ille typus, quem S. Augustinus in gratiae hostibus toties exarat; ac nominatim serm. 13 de Verb. Apost. et tract. de Stoicis et Epicureis.

Philo pulcherrime lib. de Sacrific. Abelis et Caini, ad illud, et factum est post aliquot dies, hoc ipso errore ait laborasse Cainum, et proinde liceat teterrimi hujus dogmatis assertores, pro Caini germanis habere. Distinguit enim Philo tres classes eorum qui Deo gratias non agunt. Primam leviter prae reliquis peccantium, eorum videlicet qui per beneficiorum oblivionem, gratiarum actionem, qua nihil pretiosius, missam faciunt. Alteram deterrimam hoc est eorum, qui per nimiam arrogantiam, seipsos habent pro auctoribus bonorum suorum. Tertiam malignitatem veluti mediam eorum qui bona sua referunt ad auctorem Deum; sed ita ut censeant se merito suo illa consequi, attracto ad se per bonum aliquod [Col. 0767D] suum opus Deo, et per illud rati se dignos factos divina gratia. Diceres expressos a Philone, pluribus post saeculis nascituros Pelagianos et Semipelagianos. Nam Pelagianis perbelle congruit classis illa secunda, Semipelagianis vero tertia. Et utramque Philo manifestis veteris Instrumenti oraculis, quae profert, convulsam docet, et Cainitarum esse confirmat. Annuitque de more S. Ambros. lib. de Cain et Abel. cap. I, quamvis initio capitis secundi, aliam eorumdem duorum fratrum allegoriam magis approbet, hac non rejecta. En igitur quantum virus in prolatis Valeriani locis latet: si tamen latet, et non potius aperte se prodit; 39 cum tam diserte homini initium bonorum suorum arroget, solam vero perfectionem Deo tribuat, ut Semipelagiani reliqui.

6. Fides autem catholica haec est, ait Chrysost. aut quivis alius auctor homiliae de Adam et Eva, cujus hanc partem legere etiam licet apud Coelestinum, [Col. 0768A] epist. ad episcopos Galliae: Ut omnium bonorum effectuum atque operum, et omnium studiorum, omniumque virtutum, quibus ab initio fidei ad Deum tenditur, Deum profiteamur auctorem, et non dubitemus ab ipsius gratia, omnia hominis merita provenire, per quem item fit ut aliquid boni et velle inveniamur et facere. Ex hac plane catholica regula, malus caeteroqui auctor, nec prorsus abs re Eutychianismi insimulatus Joannes Maxentius, in calce professionis catholicae, in hunc modum ferit eos quibus relata ex Valeriano verba placent. Abominamur eos qui contra vocem Apostoli audent dicere, nostrum est velle, Dei vero perficere: idem doctor, et velle, et perficere donum testatur esse divinum, ipso dicente: Deus enim est qui operatur in vobis et velle, et perficere pro bona voluntate. Ita ille, consentanee ad catholicum dogma de Deo salutis humanae initiatore. Nimirum, qui filii Dei fiunt, imitatione filii naturalis, ut Fulgentius lib. de Incar. et Grat. Christi cap. 20 recte advertit, non ex voluntate carnis aut viri, sed ex Deo nascuntur. Et quamvis [Col. 0768B] unusquisque, praeeunte Deo, possit sibi pater effici, et matrem se vel feminam, hoc est sanctum vel improbum, efficere, ut pulcherrime tradit Nyssenus hom. 6 in Eccles. et l. de Vita Moysis, ac Bernardus serm. 57, ex parvis, tamen nisi Deus praecedit, jacendum est homini aeternum in nihilo, multo magis quoad esse gratiae (quippe sublimius) quam quoad esse naturale.

Ipse fidei et totius sanctitatis nostrae, ut Fulgentius supra ex Apostolo urget, non consummator tantum, sed etiam initiator et auctor. Ipse, juxta D. Augustinum, homil. 14, ex 50, retribuendo bona pro malis, invenit quo modo retribueret bona pro bonis, etc. Cum ergo bona retribuit, praevenit se, dando bona quibus retribueret bona. Ipse, ut est apud eumdem August. cap. 32 Enchir., hominis voluntatem bonam et praeparat adjuvandam, et adjuvat praeparatam. Praecedit enim bona voluntas hominis multa Dei dona, sed non omnia. Quae autem non praecedit ipsa, in eis est et [Col. 0768C] ipsa, Haec e triplici in nos ad salutem diffusa benedictione, omnium suavissima, et animae recogitantis palato maxime sapiens, eodem Bernardo judice serm. 39, ex parvis. Ubi misericordiam ac benedictionem Dei praevenientem nos, adjuvantemque et consummantem distinguens: Verum, inquit, in his tribus, non immerito dulcius sapit, ea quae non modo immeritos, sed male meritos praevenit; ut dum adhuc filii sumus irae, et operamur opera mortis, ipse cogitet super nos cogitationes pacis; et ne petentibus quidem, immo et impetentibus; non invocantibus, sed provocantibus, non interpellantibus, sed etiam repellentibus, spiritum bonum, spiritum vitae, spiritum adoptionis largitur. Quid illi animae dulce sapiat, cui misericordia tanta non sapit? Merito proinde benedictio dulcedinis nominatur, ea quae praevenit. Admodum igitur corrupta, aut nulla, spiritualiter gustandi vi praeditum oportuit Valerianum, cui ea benedictio dulcedinis, non modo dulce non sapuit, sed ne ullo quidem pacto percepta est. Aliter sentimus, catholici. Non, inquam, [Col. 0768D] quod Valerianus affirmabat, praevenimus ipsi Deum, ac veluti sollicitamus, ut operi per nos coepto, opitulator et consummator accedat, sed ipse anteoccupat et praevenit nos. Videndus quoque Richardus Victorinus lib. de Gradibus charitatis cap. 3, initio.

Concludo hunc locum insigni plane disputatione Ecclesiae Lugdunensis in opere contra Joannem Scotum, circa caput ejus quartum, in fine, ubi haec ejus propositio refertur: Semper naturam inchoare posse ac perficere non nisi per gratiam. Hoc Lugdunensis Ecclesia his verbis rejicit: Quod si ita dicit, quasi natura hominis per liberum arbitrium suum semper possit bonum inchoare, sed non nisi per gratiam Dei perficere, ut inchoatio totius boni semper homini deputetur, Deo autem tantummodo ejus perfectio; ut primam partem boni agendi sibi vendicet homo, secundam Deus; tulis sensus omnino Pelagianus est, et contrarius Evangelicae et apostolicae veritati. Quia ipse Dominus, [Col. 0769A] ut initium boni nostri ostendat non esse ex nobis, sed ex illo. ait: Non vos me elegistis, sed ego elegi vos. Et Apostolus dicit fidelibus: Quia qui coepit in vobis opus bonum, perficiet usque in diem Christi Jesu. Et iterum: Vobis donatum est pro Christo, non solum ut in eum credatis, verum etiam ut pro illo patiamini. Et beatus Joannes apostolus dicit: Non quasi nos dilexerimus Deum; sed quia ipse prior dilexit nos, et misit Filium suum propitiationem pro peccatis nostris. Et iterum beatus Paulus apostolus ait: Per patientiam curramus ad propositum nobis certamen, aspicientes in auctorem et consummatorem fidei nostrae, Jesum. Si ergo vere Catholici esse cupiamus, totum fideliter divinae gratiae deputare debemus, et initium videlicet boni operis nostri, et finem: quia sicut praemissis Scripturae sanctae testimoniis clarissime demonstratur, Dominus elegit sanctos suos, non illi eum. Deus in suis fidelibus et incipit bonum et perficit. Ab ipso donatur fidelibus qui pro eo patiuntur, et initium fidei et finis martyrii. Ipse prior dilexit sanctos suos, ut et illi eum possent diligere. [Col. 0769B] Et fides nostra Dominum Jesum habet auctorem, eam in nobis inchoando; et ipsam habet consummationem perficiendo. Haec ergo fideliter teneamus, ut in vera fide fundati ab errore haeretico tuti simus. Non est quaerenda fortior et dilucidior confutatio erroris Valeriani, quoad supernaturalis operis initium ex nobis, solam vero perfectionem ex Deo.

7. Aliorum contra sanam doctrinam errorum, notatum a criminatore Valerianum, non inaudivi. Amicus tamen homo, ingenio acri et perspicaci, quem ad scrutandum in lucernis Valerianum adhibui, significavit unum praeterea et alterum locum, in alio negotio, posse lectori minus attento, aut aequo duriorem videri.

Quinetiam ne quid praeteream quod gravando Valeriano conferre possit, moneo his semel ac iterum pridem vulgatis, incidisse me in opus Bernardi Vindingi, cui titulus: Criticus Augustinianus castigatus. Ibi in Observationibus ad Augustini tomum nonum, [Col. 0769C] cui insertus est liber de Dono Disciplinae, qui idem est cum prima Valeriani homilia, abjudicatur ea lucubratio Augustino, nec in ea aliud reprehenditur, quam quod cap. 1 dicatur: Non est imperium, nisi ubi aliquid jubetur injustum. Idemque cap. 8 obscure admodum dicatur, cui studium est Christum colere, prius cordis et corporis suscipiat indumenta. Sed non est quod ista nos moveant. Nam quod auctor illius lucubrationis quae recte B. Aug. abjudicatur, dicat imperium 40 non esse, nisi cum jubetur injustum; sumi debet juxta phrasim murmuratorum quos sibi suggillat Valerianus, qui sollicitudinem et accurationem praepositorum insimulabant tyrannidis ac superbiae. Hoc perverse dici monstrat Valerianus contendens bene moratum et humilem subditum, quamdiu nihil ei injustum mandatur, non debere duri ac tyrannici jussi insimulare praeceptum superioris. Locus ex cap. 8 optime habet. Agit enim ibi Valerianus de converso qui illius in saeculo calcibus factus sit monachus, ac proinde vestem mutarit. Eum ergo monet ut sicut aggrediens [Col. 0769D] ad servitutem Dei et religiosum cultum iniens, mutavit vestem corporis, ita novam animae vestem suscipiat proposito et voluntate. Quid ibi obscurum aut non nitens? Quare his, quae exordia sunt, praetermissis, excutiamus bina illa quae ab amico, emunctissimae naris homine, Joanne Garatio notata dixi.

Prior locus habetur hom. 3, ubi caeteros quidem Christianos negat persolvere umquam Deo posse quod debent, at martyres Deo debitum exacte persolvisse profitetur. Non otiose, inquit, Domino serviendum, cui quamvis quilibet quotidie honoris aut muneris exhibeamus, numquam tamen persolvimus quod debemus. Quando autem est, ut ille persolvat debitum, quem constat vicario poenae munere comparatum, nisi forte pro amore Redemptoris se similis sententia aut mortis, aut damnationis excipiat? Audacter plane sanguis hominis puri pro Deo fusus cum pretioso sanguine quasi Agni immaculati componitur, quandoquidem debitum quo [Col. 0770A] Christus nobis sibi obstrinxit dicitur persolvi, ac velut exstingui ea sanguinis repensione. Sapientius Chrysostomus, aut quivis alius auctor homiliae de Adam in creaturas reliquas praelatione, nominum quibus Deo obstringimur indissolubilitatem expendit. Suavissime de more S. Ambr. lib. de Virg. prope in fine: Bonus servus in pretium studet praeparare domino quod pro se solutum est. Noli aurum parare filia, noli argentum. Non divitiis istis te Christus redemit. Paratum habeto pretium, non semper exigeris, sed semper debes. Sanguinem solvit, sanguinem debes. Ille pro te solvit, tu pro te redde. Eramus oppignerati malo creditori peccatis. Contraximus chirographum culpae, poenam sanguinis debebamus. Venit Dominus Jesus, suum pro nobis sanguinem obtulit. Sed non potest sanguinem reddere, ipsum inquam Christi sanguinem, nam de eo agit, negatque reddi vel compensari posse. Bonus quidem servus debet pretium suum reparare Domino suo. Sed si non potest pretium reddere, vel hoc faciat, ne pretio videatur indignus. Ergo et tu dignum te gere tali pretio, quasi diceret: [Col. 0770B] Compensatio ejus desperanda tibi est; saltem igitur connitere, ne tantum litrum frustra sit exhibitum. Disertissime item ac verissime Salvianus l. II ad Eccles.: Quidquid libet, homo pro Deo perferat; solvi omnino non potest, quod Deus pro homine perpessus est. Quia etiamsi passio ipsa non differat genere poenarum, multum tamen distet necesse est diversitas patientium.

Posterior suspectus Valeriani locus habetur homil. 5. Valerianus videtur asserere peccatum linguae esse vulnus absque remedio. Sic enim loquitur: Tamdiu sanari potest iniquarum valetudo cogitationum, quamdiu id quod corde concipitur, ore tacito continetur. Verum ubi semel lingua rotante proruperit, frustra medicum quaerit. Sine remedio est enim culpa verborum, quia deleri non potest, quidquid lacrymarum inserta per aures propagavit injuria.

8. Haec sunt quae, praeter Semipelagianismum de quo Valerianus a criminatore traducitur, aiebam posse [Col. 0770C] in eo dure dicta videri, quae tamen nullo negotio molliuntur. Nam prior locus tantum continet decus illud martyrum quo mortem Salvatoris morti rependunt, et, ex divina concessione ac privilegio martyrii, abstergunt omnem reatum et maculam, usque ad novissimum quadrantem persolventes quod debent, juxta illud Tertulliani in calce Apologetici: Quis non pati exoptat, ut totam Dei gratiam redimat, ut omnem veniam ab eo compensatione sanguinis sui expediat? Omnia enim huic operi delicta donantur. Et S. Cyprianus epist. 52, martyres omnia peccata passione purgasse ait, statimque ab obitu ad gloriam pervenire, ut proinde neque suffragiis, neque sacrificiis, per vivos absque injuria juvari queant, ut Innocentius papa dixit, qua necessitate adulti fere omnes qui aliter e vita excedunt obstringuntur. Rari enim sunt adulti quibus ad purum alia via, id est per baptismum, aut contritionem absolutissimam, vel satisfactionem perfectam, abstergantur sordes peccatorum, absque additione ignis emendatorii. Itaque non cogitavit Valerianus de contentione [Col. 0770D] et aequiparatione sanguinis Christi et sanguinis martyrum. Quamquam si aliquid tale protulisset, non difficilius exponeretur quam sanctus Cyprianus, cujus sunt illa ad calcem libri de Laude Martyrii: Cum ad exemplum Dominicae passionis atque ad omne testimonium Christi animam tuam ponas, nec fundere sanguinem metuas, martyrio totum necesse est cedat. Martyrii inaestimabilis gloria, infinita mensura, immaculata victoria, nobilis virtus, inaestimabilis titulus, triumphus immensus, quippe quo et propria confitentis laude praefertur, velut socio Christi cruore decoratus. Et mox: O beati, et quibus vere dimissa sunt peccata! Si tamen qui Christi compares estis, aliquando peccastis.

9. In posteriore loco, noluit Valerianus asserere linguae peccatum esse immedicabile; sed tantum ostendere intendit quantum sit nocumentum, quod verbo improvide emisso plerumque infertur, quamque saepe ea plaga aegre obducatur, immo frequenter nullo [Col. 0771A] umquam tempore obducatur; eo qui transfixus est, spiculum cordi infixum, non tantum non revellente, sed etiam altius ac firmius adigente. Sagitta enim infixa femori carnis, sic verbum in corde stulti. Praeclare omnino in hanc rem disputat noster, hom. 5.

Quare his, quae plane levia sunt, nec a criminatore objiciuntur, praetermissis, insistendum est depellendo Semipelagianismi probro, cujus Valerianus acriter vehementerque incusatur. Unde etiam a criminatore subinfertur ejus de Sancti gradu dejectio: cum enim sine fide recta impossibile sit placere Deo, temerarium omnino censet, homini cujus fides ambigua sit, vel potins aperte oblaesa, Sancti praenomen arrogare. Accedit altum de Valeriano silentium in tabulis ecclesiasticis et omnibus retro Sanctorum indicibus, in quibus verisimile non est praetermittendum tam universaliter tamque constanter fuisse Valerianum, si sanctitatis laude vivus claruisset, et Sancti nomine dignus excessisset e vita.


[Col. 0771B]
41 CAPUT III. Quae prima Valeriani quoad Semipelagianismum defensio, ejusque improbatio.

1. Priusquam relego vestigia adversus Valerianum pressa, et ostendo quam vana suspicio tetram ei Semipelagianismi labem affricuerit, referre juvat quid in ejus defensionem proponi posset, et revera ad aliorum gravissimorum Patrum purgationem est necessarium.

Erunt ergo qui existiment eam maculam esse in Valeriano adversariorum opinione minorem, quod Valerianus eo aevo vixerit quo Semipelagianismus nondum erat exploratus error, eaque in regione cujus plerique omnes praesules et viri sanctitate ac eruditione praestantes ad eumdem scopulum naufragantes, de initio fidei ex humanae voluntatis aliquo per seipsam nisu, deque gratia Dei humanae invocationi [Col. 0771C] subjuncta, et omnibus quantum ex Deo est, divinae gratiae rore aeque respersis, a D. Augustino impune dissentiebant: donec post annos circiter sexaginta, eoque amplius, concilii Arausicani II definitione, proscripto errore, veritas catholica constabilita est, quod juxta postremam (nam multoties in hoc puncto variavit) cardinalis Baronii sententiam, contigit anno Christi 529, sub consulatu Decii junioris, quae est anni nota concilio ascripta, cum tanto ante floruisset Valerianus. Itaque videri posset ex hoc capite Valerianus, non nisi leviter, immo non nisi materialiter errasse, tametsi tota accusatio de Semipelagianismo homiliis ejus insperso, veritate niteretur. Unde non esset quod quidquam de ejus sanctitate detractum censeretur, cum constet viros sanctissimos, salva sanctitate, in multo apertioribus impegisse, non communi errore, sed privata sua opinione ac sensu ductos. Non enim error haereticum, sed pervicax obstinatio facit, inquit Petrus Damiani lib. I, epist. 13, nec omnes haeretici dicendi sunt, qui opinantur errorem; sed [Col. 0771D] qui pertinaciter et audacter praedicant falsitatem.

2. Mitto reliquos cum in hac ipsa Semipelagianismi causa suppetant exempla luculenta Cassiani et Fausti Rhegiensis. Cassianus enim, etiam post scriptas et evulgatas collationes, S. Leone familiarissime usus est, ut docet epistola qua Cassianus S. Leoni opus de Incarnatione inscripsit. Quanta autem sanctitatis laude claruerit, docent non tantum ejus scripta, quae christianae perfectionis medullam jure dixeris, sed etiam memoria qua in benedictione est Massiliae, ubi a tam multis saeculis, Sancti titulum retinet et coelestium honoribus colitur. Ejus enim caput, argentea theca inclusum inter sacras reliquias abbatiae S. Victoris, ubi Cassianus olim vixit, exhibetur venerandum, sacrum de eo, et quidem peculiare ac proprium, celebratur; die festo honoratur, omni denique cultu qui coelitibus impendi solet religiose afficitur. Quae videtur fuisse causa cur Petrus de Natalibus, lib. VII [Col. 0772A] Catalogi sanctorum cap. 59, eum sanctis ascripserit. Varias dioeceses in quibus Cassianus colitur ut sanctus, notavit Alenardus, in praeludiis ad Concordiam regularum S. Benedicti Anianensis cum de Regularium auctoribus Paulinus Aquileiensis episcopus lib. I contra Felicem Urgelitanum, sub finem, et lib. II semel ac iterum, nec non lib. IV, initio, allegans Cassianum, appellat eum beatum Cassianum. Disertissime quoque Thomas Waldensis, lib. III Doctrin. artic. 3, cap. 28, num. 2, Cassianum adducens, vocat sanctum Cassianum, et a catholicis talem agnoscendum, luculento praeconio ei exhibito, contendit. In Concordia Regularum per S. Benedictum Anianae abbatem, frequentissime allegatur regula sancti Cassiani, et raro omittitur praenomen Sancti. Iidem honores Fausto Rhegii in Provincia habentur, ubi templum Deo, in Fausti tamquam sancti honorem, jam olim exstructum cernitur, et quotannis festum de eo, cum octava, tamquam de insigni sancto, celebratur. Primus eum Joannes Molanus, non ita pridem e Gallicano Martyrologio, [Col. 0772B] cui illuc usque tamquam sanctus ascriptus fuerat, expunxit, exemplo nequaquam probando in doctore privato. Quamvis igitur et Cassianus et Faustus hujusmodi fuerint, tamen utrumque errori patrocinatum et materialiter fuisse haereticum ita exploratum est, ut non sit effugio locus.

3. Nam Cassianus, ut postea apertissime demonstrabo, quibusdam eorum qui salutem capessunt, salutis initium ex naturae viribus concessit. Nec audiendi sunt, sive Henricus Cuychius, sive Petrus Ciaconius, suis ad Cassianum annotationibus: quorum ille collationem 13, ob Prosperi impugnationes et Gelasii decretum, esse haereticam fatetur, sed absque Cassiani labe, quem ait retulisse tantum, non etiam approbasse, sententiam abbatis Chaeremonis: alios autem Cassiani libros errore liberos contendit; et sicubi Cassianus contrarium videtur tradere, interpretatur id Cuychius de bona voluntate per gratiam excitata et praecedente uberiora auxilia, eaque utcumque [Col. 0772C] promerente. Ciaconius vero, propositione 2 et 10 ex Cassiano excepta, et passim in caeteris propositionibus ad quaestionem de gratia pertinentibus, etiam collationem 13 purgat a crimine, eo quod Cassianus et ea collatione, et multo magis alibi, astruat tantum naturale aliquod meritum remotum, sive naturalem dispositionem remotam ad gratiam sanctificantem, non autem proximam dispositionem, quam solam Ciaconius cum errore admitti censet.

4. Sed neutra Cassiani excusatio est idonea. Nam mens Chaeremonis non est alia quam ipsius Cassiani, qui, ut cum Prospero loquar, in prooemio libri contra Collatorem, Chaeremonis se ostendit per omnia probasse ac suscepisse sententiam. Et sane, nisi hanc admittamus fuisse Cassiani mentem, fatendum erit omnia quae in Collationibus habentur, ad eos tantum spectare, qui inducuntur loquentes: quod non minus extra rem esset, quam si quis Platonis Dialogos Platonis mentem continere negaret; aut si quis diceret in Dialogis S. Hieronymi contra Pelagianos non haberi quid [Col. 0772D] revera de gratia senserit S. Hieronymus. Itaque perspicue Cassianus revincitur erroris quoad collationem 13, Ecclesiae auctoritate suffixam. Dicere autem quod in ea collatione asseritur morbidum esse, quae vero alibi iisdem prope verbis ab eodem auctore traduntur esse alio sensu accipienda, divinare est, vel potius tenebras gratis effundere. Evanescit ergo omnis illa prior Cassiani excusatio.

5. Nec posterior est magis idonea. Nam 42 admittere naturale aliquod meritum remotum, et naturalem dispositionem etiam remotam, ad gratiam sanctificantem, reprobum est et maledicto proximum. Ea siquidem dispositio, quamvis esset remota respectu gratiae sanctificantis, esset tamen proxima respectu alicujus gratiae auxiliantis, per quam gradus fit ad sanctificationem. At concedere auxilium gratiae posse naturaliter acquiri, et sub meritum cadere, est Semipelagianus error, quam proinde sibi affricat, qui ea [Col. 0773A] ratione Cassianum purgat. Quod si nomen dispositionis remotae acciperetur improprie, quo pacto usurpatur a plerisque scholasticis, admittentibus naturalem dispositionem remotam, id est meram obicis remotionem absque inductione ullius proportionis, et quacumque moraliter idonea, sive Dei attractiva, et qualitercumque meritoria, aut etiam imperatoria, aptatione subjecti ad formam supernaturalem; sic vitio vacaret ea Ciaconii doctrina, sed ad rem non faceret: quia Cassianus perspicue agit de naturali dispositione, tenui quidem, sed tamen proprie accepta, et aliquali gratiae merito feta. Quare fatendum est Cassianum errasse circa initium salutis. Eumque errorem, iis quae exstant ejus operibus contineri docent quae in Cassiano reprehendit Prosper, habenturque etiamnum apud Cassianum. Ut propterea displiceat quod card. Baronius anno Christi 433 affirmat, nempe nunc quidem sanum esse Cassianum; olim tamen, priusquam Eucherii Lugdunensis et Victoris Martyritani, ac Cassiodori labore purgaretur, iis resectis quae cum Ecclesiae [Col. 0773B] catholicae doctrina non cohaerebant, morbosum exstitisse. Hoc rejicio, cum exstent, ut dixi etiamnum apud Cassianum, quae Prosper ex eo verbatim retulit atque confixit.

6. Faustum quoque laborasse errore Semipelagianorum quoad salutis initium, diserte asserit Petrus Diaconus lib. de Incarn. et Grat. Christi cap. ult., et non posse eum nota illa eximi, quamvis subobscure plerumque errorem prodat; at ita ut aegre teneatur, mihi videtur indubitatum, ex tam multorum illius aevi catholicorum doctorum concitatione in Faustum. Nam S. Avitus Viennensis episcopus, in quo (ait Ennodius in Vita Epiphanii) se peritia velut in diversorio lucidae domus inclusit; S. Fulgentius, S. Caesarius et in Oriente Joannes presbyter Antiochenus, adversus Faustum, partim adhuc superstitem, partim non ita multo ante defunctum, insurrexerunt, ut docemur ex Isidoro, lib. de Viris Illustr. cap. 14; Gennadio, cap. 86 Catalogi; auctore Vitae S. Fulgentii, cap. 28; Adone Viennensi, in Chronico, ad Christi annum 492; [Col. 0773C] Joanne Maxentio, in responsione ad Hormisdae epistolam: ut proinde operam ludant recentiores, qui pro Fausto pugnant, et eum usquequaque catholicum fuisse, tanto post tempore persuadere nituntur, decepti exilitate meriti naturalis quod respectu gratiae admittit, et interdum vix nomine meriti dignatur, ob tenuitatem; ita ut non obstante aliquali illo merito, gratiam agnoscendam inculcans, eamdem sincere asserere videatur.

7. Cassianus ergo et Faustus, pii et sancti viri, nec in vita dumtaxat pietatis laude clari, sed etiam post mortem, iis in locis in quibus aevum exegerunt, sanctitate commendati, et coelitum honoribus illustres, humanum aliquid passi, re nondum per Ecclesiam perspicue definita, aliter de salutis initio scripserunt quam sana doctrina ferat, nec tamen idcirco omnino proscribuntur. Quin potius quae utiliter scripserunt, cum fructu leguntur, eorum memoria in benedictione est. Erit igitur qui non aliter de Valeriano statuat.

[Col. 0773D] Mihi tamen hujusmodi excusatio, perparum reipsa vel nihil a vera accusatione, quod punctum de quo agimus, abesse videtur. Sic enim non homiliae, de quarum sinceritate et sana doctrina quaerimus, errore liberae demonstrantur, sed probabilis ignorantia auctoris ejusque involuntaria cespitatio allegatur. Quod unicum est pro Cassiano perfugium, interclusis, propter auctoritatem Prosperi, cui Romana Ecclesia suffragata est, omnibus benignis Cassiani in sensum catholicum interpretandi viis quas inire aliqui antehac infeliciter tentarunt, ut monstravi; nec desunt qui idem etiamnum cogitent, eventu, ut auguror, non dissimili, consilioque parum probabili. Quid enim attinet collaudatam a Gelasio, cum caeteris Prosperi opusculis, impugnationem Cassiani retractare, ipsumque etiam Cassianum eodem decreto in plenis ac non corruptis editionibus suffixum velle indemnem praestare, iis quae adversus eum constituta sunt, labefactandis, [Col. 0774A] aut potius male tentandis? Eo sane devenire videntur qui Cassianum purgant, ut Prosperum Coelestini et Gelasii elogiis illustrem, vel calumniae in detorquenda Cassiani mente, vel inscitiae in ea perspicienda insimulent: quod quam sit intutum et injustum, nihil attinet dicere. Ipseque Cassianus, quamvis Prosperi impugnationem moleste tulerit, ut Prosper sub initium epistolae ad Rufinum refert, tamen non est calumniam causatus, quod fuisset avertendo Prospero accommodatissimum. Fausti vero, quamvis non adeo explorata videri posset allucinatio; et nonnihil anceps causa, quod complures pro eo catholici scriptores steterint (sane Sinodius Faustum habuit pro viro doctrinae salutaris ac singularis; Ruricius vocavit doctorem eximium, pastorem egregium, Hilarius Arelatensis, adhuc abbatem ita honoravit, ut medium locaret inter se ac Theodorum et Maximum episcopos; Hilarius pontifex dignum duxit qui in synodo Romana secum una praesideret); tamen eadem mihi videtur esse ratio; et illum aeque rejecit Gelasius [Col. 0774B] pontifex.

8. Non igitur e re et existimatione Valeriani esse videtur, si Cassiano et Fausto, ut erroris, sic excusationis similitudine accenseatur. Et quod communis eo aevo eaque in regione fuisse Semipelagianus error obtenditur, pertinet ad potentiorem labis illius diffusionem, non autem ad Valeriani ab ea immunitatem. Nam sicut bonum, juxta Senecam epist. 73, Dionem, Chrysostomum, orat. 40, et Tyrium, dissert. 33, quo communius et diffusius, eo etiam auctius est; ita et malum, quod idem Dio eleganter de more prosequitur orat. 32, quoad plures permanat, eo est tetrius et gravius. Quae paria sunt merito, ait Prosper, contra Collat. cap. 9, de malis agens, non minuuntur coeundo, sed crescunt. Pulcherrime item S. Hilarius, initio sexti libri de Trinit., demonstrat quanta sit gravitas erroris, ex quo pervulgatus et communis efficitur. Quare alia via ineunda est purgando solide ac vere Valeriano; ita ut non commiserationem erga eum 43 movere velle, aut deprecari justam censuram, sed [Col. 0774C] innoxium ostendere, et justo judicio interposito, causaque discussa evincere, judicemur


[Col. 0774C]
CAPUT IV. Germana Semipelagianismi expositione tradenda, proluditur ad legitimam Valeriani ab ea labe exemptionem.

1. Quia criminator dicam Semipelagianismi Valeriano maxime impingit, minus de reliqua accusatione sollicitus, operae pretium est praemittere quis fuerit Semipelagianorum germanus error, quod discrepantes de eo sententiae sint, et verendum videam ne Valeriani criminator aliter fortassis Semipelagianismum quam par sit et veritas ferat interpretetur, et idcirco fucus fiat imperitis. Idque excutere in errore non adeo pervio magis necessarium videtur: quandoquidem idem Valeriano mastix, qua est antiquitatis Ecclesiasticae et haereseon peritia ac sagacitate in pervadendo ad ipsa errorum cubilia, Arianismum, [Col. 0774D] quo vix ullus fuit in Ecclesia error minus ambiguus, non esse de divino Verbo in natura tantum divina subsistente, sed de Christo ex Divinitate et humanitate compacto, accipiendum contendit; quasi idcirco erraverit Arius, et tot synodorum fulminibus contritus sit, quod dixerit Christum esse Patre minorem. Quae quanta sit, ut quam mitissime dicam, cespitatio, nihil attinet exaggerare.

2. Ut igitur vera Semipelagianismi notitia habeatur, adeundi sunt Prosper et Hilarius, qui de eo errore ad D. Augustinum adhuc superstitem litteras dederunt, quae exstant praefixae libro D. Augustini de Praedestinatione Sanctorum. Ex quibus, ut hoc praemittam quod usum aliquem in hoc negotio habere potest, constare puto Hilarium illum non modo non esse S. Hilarium Pictaviensem, ut senserunt aliqui relati a Baronio ad Rom. Martyrol. 5 Maii, littera I, et idem per calami vel typographi exerrationem habetur [Col. 0775A] apud Cassiani glossatorem, ad l. XII de Inst. c. 13 (allucinatione plane gemina ei qua impegit Erasmus in notis ad Eucherii Paraenesim), sed etiam non esse Hilarium Arelatensem episcopum, ut passim affirmatur. Nam Hilarius episcopus Arelatensis unus fuit eorum qui adversus D. Augustinum querelas moverunt. Audi Prosperum in calce epistolae ad Augustinum: Speramus non solum tenuitatem nostram disputationum tuarum praesidio roborandam, sed etiam ipsos quos meritis atque honoribus claros caligo istius opinionis obscurat, defaecatissimum lumen gratiae recepturos. Nam unum eorum praecipuae auctoritatis et spiritalium studiorum virum, sanctum Hilarium Arelatensem episcopum sciat beatitudo tua admiratorem sectatoremque in aliis omnibus tuae esse doctrinae, et de hoc quod in querelam trahit, jampridem apud sanctitatem tuam, sensum suum per litteras velle conferre. Sed quia utrum hoc facturus, aut quo fine sit facturus, incertum est, etc. Expende particulas illas, unum eorum, utique adversus Augustinum agentium, de quibus [Col. 0775B] sermo erat; et in aliis omnibus, nam quoad negotium, de quo Prosper tota epistola, atque adeo quoad errorem Semipelagianum, non erat Augustinianae doctrinae admirator, immo eam in querelam habebat. Et Prosper liquido testatur, se eum habuisse suspectum, cum dubitet quo fine esset cum Augustino per litteras acturus, quod se praestiturum receperat; ut propter ea plane videatur Hilarius Arelatensis is fuisse et vitae meritis antecedens, et adepto nuper summo sacerdotii honore supereminens, ad cujus auctoritatem se parem non esse, agnoscit Prosper eadem epistola. Numerus enim pluralis, quem eo item loco adhibet, facile referri potest ad communem loquendi modum de aliquo, cum ejus nomen ex causa premitur.

Is vero Hilarius cujus epistola ad Augustinum exstat, non modo non erat episcopus, cum Prosper ad Augustinum de hoc negotio deque Hilario Arelatensi episcopo scriberet, sed etiam laicus fuisse videtur; quandoquidem suae ad D. Augustinum scriptionis rationem [Col. 0775C] reddit, quod D. Augustini contradictores essent ex parte tales, quibus consuetudine ecclesiastica laicos summam reverentiam necesse sit exhibere: quod ita se servatum subdit, ut tamen modeste pro Augustino egerit quae liquet cadere in laicum. Quid quod Hilarius Arelatensis episcopus vir fuit et doctissimus, et quod ejus superstites lucubrationes aliquae produnt, eloquentissimus. Hic vero Hilarius, haudquaquam se stylo similem Hilario Arelatensi exhibet in epist. citata, in cujus etiam calce fatetur se tenuitatis suae conscientia adactum agere cum viro, inquit, tum moribus, tum eloquio, tum studio claro, ut quanta posset collecta suis litteris intimaret, quas conjunctas his destinare curavi. Est enim talis, qui etiam praeter hanc necessitatem dignus tuae sanctitatis notitia judicetur. Quae aperte cadunt in Prosperum, qui se Augustino de facie ignotum testatur initio epistolae, et cum Hilario pro Augustino apud Coelestinum papam postea stetit. A quo cum uterque vocetur filius, ea [Col. 0775D] ipsa epistola qua alii Galli episcopi, ad quos scripta est, vocantur fratres; cum item uterque a divo August. vocetur filius, initio libri de Praedest. Sanct., perspicue haberi videtur ne Prosperum quidem eo tempore episcopum fuisse, ac fortassis etiam neque postea, cum a Gelasio, Fulgentio, Marcellino Comite et aliis eum subsecutis, numquam vocetur episcopus, ut passim alii in Gelasii decreto, sed tantum vir religiosus, eruditus et sanctus. Ac ut episc. Rhegiensis fuisset, num tamen videtur fuisse praemittendus Hilario Arelatensi, longe sublimioris sedis antistiti, et ex plenissima mundanae potestatis sede, ut in Paraenesi loquitur Eucherius, ad religionem primum, tum ad Arelatenses infulas evecto, quae aperta est confirmatio discriminis quod statuimus inter Hilarium Arelatensem praesulem, et istum qui pro Augustino stetit cum Prospero.

Emendandum vero est in scriptore, caeteroquin diligentissimo, [Col. 0776A] quod Hilarium istum Augustini studiosum, non tunc quidem cum Augustinum interpellavit, sed postea, fuisse Arelatensem episcopum statuit, illum ipsum Hilarium qui non minus eruditione et eloquentia quam nobilitate claruit ac etiam sanctitate; cum vero Augustinum interpellaret, ait fuisse dumtaxat presbyterum. Ita habet anno 44 Christi 426, num. 20, et anno 430, num. 89, et anno 441, num. 3, pleneque in Rom. Martyrolog. ad 5 Maii, littera I. Haec ex dictis per se concidunt. Ostensum enim est, cum Augustinus ab Hilario et Prospero interpellaretur, celebrem illum Hilarium Arelatensem jam fuisse adeptum eam sedem, et ab iis ipsis Augustini interpellatoribus vocatum in suspicionem. Item monstratum est Hilarium cujus est epistola ad Augustinum adversus Semipelagianos, cum eam scriberet, non nisi laicum fuisse, ac proinde non fuit tunc presbyter.

Ex quo obiter praeterea deprehenditur ambigi posse an hic Hilarius diversus sit statuendus ab illo Hilario [Col. 0776B] Syracusano qui longe anterius in causa Pelagii tunc in Sicilia versantis Augustinum pulsavit iis quaestionibus quae apud Augustinum epist. 88 leguntur, et enodantur epist. 89, ubi Augustinus eum semper vocat filium. Eo enim gustu Augustinianae doctrinae percepto, potuit hic Hilarius ad Augustinum in Africam pergere, salubribus ejus uberibus praesens nutriendus; quo beneficio excidisse magnopere dolet sub finem epistolae adversus Semipelagianos, addens id sibi maxime accidisse fratris causa, quem cum matrona sua continentiam professum renuntiat, ex Galliae ora maritima, unde dici posset ad Augustinum scripsisse, sive in transitu, sive aliqua ex causa eo divertens.

Cum vero hoc ambiguum videri possit, exploratum tamen arbitror illum alium Hilarium quem D. Augustinus epist. 94 de recenti errore Pelagii admonet, ab Hilario Semipelagianorum delatore diversum esse. Ille enim alius Hilarius consacerdos et pastor a D. Augustino vocatur ea epist. 94, cum tamen [Col. 0776C] Hilarius Augustini familiaris, laicus (ut dixi) fuerit, extrema aetate D. Augustini. Videtur ergo fuisse Hilarius Narbonensis primae episcopus, qui tunc florebat. Nam quominus concedam esse Hilarium Arelatensem episcopum ratio temporis non patitur. Data enim est ea Augustini epistola sub Innocentio primo, anno Christi 461, ut ibi, n. 5, observat Baronius, quo tempore Hilarius sedi Arelatensi nondum fuerat praefectus. Nam successit S. Honorato, qui sedit post Patroclum. At hic, teste Prospero in Chronico, caesus est Arelatis, anno Christi 426, sedente Romae Coelestino, cui praeiverat Innocentius, eumque ante Coelestinum subsecuti Zozimus et Bonifacius; ut perspicuum sit nondum per ea tempora Hilarium titulo consacerdotis et pastoris potuisse affici ab Augustino. At de his satis.

3. Ex horum igitur Augustini aequalium et studiosissimorum epistolis liquet sub extremam D. Augustini senectutem, in Gallia Narbonensi, maxime [Col. 0776D] Massiliae, plerosque, et inter eos non neminem et vita et meritis summi sacerdotii honore supereminentem, id est, episcopum, aegre tulisse quod S. Augustinus, revocata priore sua doctrina de initio gratiae et justificationis ex naturali conatu, quam juvenis et negotii gratiae minus sciens tradiderat, primum plane salutis nostrae exordium divinae praeventioni concedendum doceret, quas eorum querelas S. Prosper in responsione ad tria prima Genuensium excepta late refert. Et quamquam initio, fere tantum susurrando, et clanculum, Augustino adversabantur, ut idem Prosper epist. ad Rufinum testatur, tamen sensim, quod idem in praefatione libri contra Collatorem diserte tradit, magnis motibus in eam posteriorem D. Augustini doctrinam efferbuerunt, quod putarent ea ratione ruinam peccatoris refundi in Deum, et hominis salutem non statui in ejus manu, contra quam antiquus Ecclesiae sensus ad ea usque tempora tulerat. [Col. 0777A] Alii ex iisdem Augustini aemulis alia apponebant. Augustinum, inquit Prosper epist. ad Rufinum, post praemissum illustrissimum ejus elogium, quidam nostrorum infamant, dicentes eum liberum arbitrium penitus submovere, et sub gratiae nomine necessitatem praedicare fatalem; adjicientes etiam duas illum humani generis massas et duas credi velle naturas, ut scilicet tantae pietatis viro paganorum et Manichaeorum ascribatur impietas. Alia item addebant dura et dira, quae in capitulis ipsorum, apud Prosperum exstantibus, videre licet. Quantis item et quam portentosis calumniis ipsum Prosperum Augustini defensorem onerarent, habetur in praefatione ad objectiones Vincentianas, apud eumdem Prosperum.

4. Existimarim autem primam horum omnium in Augustinum et asseclas motuum originem fuisse gliscentem in ingeniis plerisque infirmis errorem, ex male intellecta D. Augustini doctrina de electorum vocatione secundum propositum, ac non uniformi electione omnium ad eadem gratiae auxilia, atque [Col. 0777B] ideo neque ad gloriam. Aliquos enim monachos inde admodum fuisse turbatos constat ex D. Aug. epist. 46 et 47, et ex libris de Gratia et Lib. Arbitrio, ac de Correptione et Gratia. Eodemque etiam pertinuisse videtur desperatio illius monachi in ipso D. Augustini monasterio, quam describit lib de Dono Persev. cap. 15. Nam quamvis D. Augustinus eam solam praescientiam causarum refert, tamen sunt duo illa satis conjuncta, et fere infirma ingenia ad utrumque illum scopulum alliduntur; ac cur praesciantur tales futuri, causam referunt in non suppeditata largiora illa et secretiora beneficia quae electis obtingunt. Hi ergo, aliique infirmi, scandalum passi sunt in proposita D. Augustini doctrina. Resque eo devenit, si Sigebertum audimus, anno Christi 415, et idem habetur in Chronico Prosperi per Pithorum edito, anno Honorii 23, ut haeresis inde conflaretur Praedestinatorum, qui subnervabant corda servorum Dei, negabantque habendam esse salutis sollicitudinem; quod nisi quis esset e felici illo pusillo grege [Col. 0777C] electorum, quibus Deus gloriam antecedenter decrevit, et auxilia specialia, altamque et secretam vocationem praeparavit, necessario perdendi essent; salvandi autem necessario forent, si ad eum numerum et beatum Dei peculium pertinerent.

Alii tamen haeresim Praedestinatianorum longe posteriorem faciunt, et magnam partem aliter explicant. Tribuunt quippe eam auctori Gotescalco, monacho Suessionensi, qui sub annum Christi 800 vivebat. Ejus autem error his verbis refertur ab Ecclesia Lugdunensi, contra Joannem Scotum, ex ipsius Scoti libro, in quarti capitis examine. Tertiam ponit haeresim, 45 praedestinationibus necessitatem et vim inferentem. Cujus, ut sibi videtur, auctorem non tacet, vocans eam Gotescalcanam, a quodam videlicet miserrimo et infelicissimo monacho, jamdudum illic (nescimus quo ordine) damnato, et annis jam plurimis carcerali ergastulo retruso, nomine Gotescalco. Hunc et alios ejusdem Gotescalci errores, eadem Ecclesia [Col. 0777D] libro de Tribus Epistolis, initio, ex cujusdam (credo Hincmari) epistola refert: illud item addens, cum Gotescalcus e Gallia ad extremas Germaniae oras ob Evangelii praedicationem profectus esset, inde coepisse praedicationis exordium, quod Deus quos voluit, ab aeterno, sive ad gloriam, sive ad supplicia praedestinaverit, et ita quidem, ut nec electi perire, nec reprobi salvari possint; nec velit Deus omnes salvari, sed eos dumtaxat qui salutem reipsa consequuntur, pro quibus item solis venerit et passus sit Christus. Ob haec et similia in quibus obfirmate haerebat, adjudicatum flagris Gotescalcum a monachis et abbatibus, et pene usque ad obitum sine miseratione dilaceratum, traditur eodem libro, post medium, adactumque suis manibus in flammam projicere librum quem pro praedictis propositionibus scripserat. Videsis de Gotescalco Pithaeum in Annalibus, Trithemium in Chronico Hirsaugiensi, Frodoardum [Col. 0778A] lib. III Hist. Eccles. Remens. cap. 14, et omnium maxime Hincmarum qui aderat, epistola de eo ad Nicolaum I, ubi bene advertit Gotescalcum non fuisse revera auctorem primum, sed instauratorem dumtaxat haereseos Praedestinatianorum, quam a prima origine repetimus. Multa quoque de Gotescalci nequitia et poenis ei inflictis leguntur apud Rabanum, epistola ad ipsum Hincmarum, et alia ad Heberardum comitem. Nam in alia quae est ad Noringum ita errorem Gotescalci repellit, ut de eo prorsus sileat. Similiter qui nunc lucem aspexit auctor operis contra haeresim Praedestinatianorum, et confictum Augustini nomine librum adducit integrum ad hujus haeresis penetralia educenda in publicam lucem, Gotescalci nusquam meminit, et haeresim Praedestinatianorum exortam ipsis D. Augustini temporibus agnoscit, proximeque a Nestoriana eam collocat ante exortam Eutychianam, de qua silet.

5. Ab hac ergo haeresi, tunc per eam quam dixi occasionem gliscente, quam maxime recessuri nonnulli, [Col. 0778B] ut semper erroris est abrupta dementia, juxta Novatianum de Trinit. c. 20, in alterum extremum deflexerunt, negantes specialem beneficentiam Dei in electos et vocationem eorum secundum propositum. Item divinam electionem ad gloriam, nulla meritorum per gratiam comparatorum ratione habita factam repudiabant; et qui inter eos erant turbulentiores, antecedentem illam electionem, ad augendam infamiam, magna mendaciorum accessione cumulabant. Antecedentem quoque gratiae excitantis praeparationem, et omnem voluntatis humanae praeventionem, a Deo gratiae auctore factam aversabantur, tamquam libertati humanae infestam. Eoque consilio, Deum communem omnium Patrem, et nullius personam accipientem, probaturi salutis item humanae potestatem in uniuscujusque manu reposituri, auxilia gratiae voluntati naturaliter exsertae, et auxilium per naturales vires imploranti ac se ad salutem conanti subjungebant. Cordatiores tamen ac sedatiores, ac etiam religiosiores nonnulli, ut de Cassiano dicam, [Col. 0778C] subjunctionem illam gratiae excitantis ad humanam voluntatem, non fundabant in secutura libertatis temeratione per gratiam praevenientem, aut in defutura homini salutis suae potestate, si praeveniatur, praesertim ut propositi divini assectantis electionem antecedentem ad gloriam (haec enim omnia videntur agnovisse non sequi revera, sive ex electione aeterna ad gloriam et specialem gratiam, sive ex temporali praeventione vi aeterni decreti facta, proptereaque in quibusdam libere salvandis agnoscebant praeventionem gratuitam), sed fundabant subjectionem illam gratiae ad voluntatem in quibusdam Scripturae locis male detortis, ad gratiam subsequentem pertinentibus, quibus Deus dicitur peccatorem exspectare, et in maturitate praeveniri.

6. Ut perspicuum testatumque fiat haec ita se habuisse (nec enim desunt qui refragentur, et errorem Massiliensium aliter referant), itemque ut ea quam diximus sententiarum et fundamentorum inter Massilienses [Col. 0778D] varietas perspiciatur, adeundi et audiendi sunt qui nascentem eorum errorem Augustino primum, tum Coelestino pontifici renuntiarunt Prosper et Hilarius. Ita igitur Prosper, epistola ad Augustinum, post late expositas Massiliensium querelas adversus specialem quorumpiam electionem ab Augustino assertam, eorumque vocationem secundum propositum, non communem aliis : Aiunt, quantum ad Deum pertinet, omnibus paratam vitam aeternam; quantum autem ad arbitrii libertatem, ab his eam apprehendi qui Deo sponte crediderint, et auxilium gratiae merito credulitatis acceperint. In istam vero talis gratiae praedicationem, hi quorum contradictione offenditur, cum prius meliora sentirent, ideo se vel maxime contulerunt, quia si profiterentur ab ea omnia bona merita praeveniri, et ab ipsa ut possint esse donari, necessitate concederent Deum, secundum propositum et consilium voluntatis suae, occulto judicio et opere manifesto, [Col. 0779A] aliud vas condere in honorem, aliud in contumeliam, quia nemo nisi per gratiam justificetur, et nemo nisi in praevaricatione nascatur. Sed refugiunt istud fateri, divinoque ascribere operi sanctorum merita formidant, nec acquiescunt praedestinatum electorum numerum nec augeri posse nec minui, ne locum apud in fideles ac negligentes cohortantium incitamenta non habeant, ac superflua sit industriae ac laboris indictio, cujus studium cessante electione frustrandum sit. Ita demum enim posse unumquemque ad correctionem aut profetum vocari, si se sciat sui diligentia bonum esse posse, et libertatem suam ob hoc Dei auxilio juvandam, si quod Deus mandat, elegerit. Ac sic cum in his qui tempus acceperunt liberae voluntatis duo sint quae humanam operentur salutem, Dei scilicet gratia, et hominis obedientia, priorem volunt obedientiam esse quam gratiam, ut initium salutis ex eo qui salvatur, non ex eo credendum sit stare qui salvat; et voluntas hominis, divinae gratiae sibi pariat opem, non gratia sibi humanam subjiciat voluntatem. Vides initium ac progressum [Col. 0779B] erroris, ad metam usque barathro et voragine conclusam.

7. Similia Hilarius initio epistolae ad Augustinum, brevius quidem quoad erroris originem, distinctius tamen quoad progressum et variae adjuncta erroris. Aiunt, inquit de Massiliensibus, novum et inutile esse praedicationis, quod quidem secundum propositum eligi dicantur, ut id nec46 arripere valeant nec tenere, nisi credendi voluntate donata. Excludi putant omnem praedicandi vigorem, si nihil quod per eam excitetur in hominibus remansisse dicatur. Consentiunt omnem hominem in Adam perisse, nec inde quemquam posse proprio arbitrio liberari; sed id conveniens asserunt veritati, vel congruum praedicationi, ut cum prostratis et numquam suis viribus surrecturis annuntiatur obtinendae salutis occasio, eo merito quo voluerint et crediderint a suo morbo se posse sanari, et ipsius fidei augmentum, et totus sanitatis suae consequatur effectus. Caeterum ad nullum opus, vel incipiendum, nedum deficiendum, [Col. 0779C] quemquam sufficere sibi posse consentiunt. Neque enim alicui operi curationis eorum, annumerandum putant exterrita et supplici voluntate unumquemque aegrotum velle sanari. Quod enim dicitur, crede et salvus eris: unum horum exigi asserunt, aliud offerri, ut propter id quod exigitur, si redditum fuerit id quod offertur deinceps tribuatur. Et mox: Non putant negari gratiam, si praecedere dicatur talis voluntas quae tantum medicum quaerat, non autem quidquam ipsa jam valeat. Nam illa testimonia, ut est illud, sicut unicuique partitus est mensuram fidei, ad id volunt valere, ut adjuvetur qui coeperit velle, non ut etiam donetur ut velit; rejectis ab hoc dono aliis pariter reis, et qui possint similiter liberari, si ea quae pariter indignis praestatur credendi voluntas, etiam ipsis similiter praestaretur. Si autem, aiunt, dicatur voluntatem omnibus remansisse, qua vel contemnere quis valeat, vel obedire, de compendio putant rationem reddi electorum vel rejectorum, in eo quod unicuique meritum propriae voluntatis adjungitur. Rursusque infra: Quod autem [Col. 0779D] dixit sanctitas tua neminem perseverare nisi perseverandi virtute percepta, eatenus accipitur, ut quibus datur, inerti licet, praecedenti tamen proprio arbitrio tribuatur: quod ad hoc tantum liberum asserunt, ut velit vel nolit admittere medicinam. Caeterum et ipsos abominari se et damnare testantur, si quis quidquam virium in aliquo remansisse quoad sanitatem progredi possit existimet. Nolunt autem ita hanc perseverantiam praedicari, ut non vel suppliciter emereri, vel amitti contumaciter possit. Nec ad incertum voluntatis Dei deduci se volunt, ubi eis, quantum putant, ad obtinendum vel amittendum evidens est, qualecumque sit, initium voluntatis. In praedictis Hilarii verbis, ad plenam erroris de quo agimus introspectionem, desideratur lux aliqua quoad duo: nempe et quoad initium illud qualecumque, quod Semipeliagiani arbitrio ex se exspectato dabant; et quoad opus ad quod necessariam gratiam esse fatebantur.
[Col. 0780A]

8. Et quidem initii nomine in ipsis erroris sui cunabulis cujusvis boni operis exordia designabant, ita ut non primi dumtaxat boni actus liberi, sive fidei, sed quorumvis bonorum operum ad perseverantiam necessariorum exordia nudo libero arbitrio ascriberent. Postea tamen convicti, ut D. Augustinus refert lib. de Praedest. SS. c. 2, et in ejusdem libri calce, et lib. de Bono Persever. c. 17, palinodiam cecinerunt, seque restrinxerunt ad solum salutis initium, et perseverantiam in ea, ut bis cap. illo 17 testatur D. Augustinus. Placet ipsa verba appendere; quod recentiores aliqui secure pronuntient, Semipelagianos circa solum salutis initium, non item circa perseverantiam, aberrasse. Ita ergo loquitur Augustinus, referens Semipelagianorum sententiam: Sed ii, qui solum initium fidei et usque in finem perseverantiam sic in nostra constituunt potestate, ut Dei dona esse non putent, neque ad haec habenda atque continenda Deum operari nostras cogitationes et voluntates, caetera vero ipsum dare concedunt, cum ab [Col. 0780B] illo impetrantur credentis fide. Et mox: Haec ergo ex Deo dona sunt, id est, ut de aliis taceam, sapientia et continentia. Acquiescunt et isti, Semipelagiani. Neque enim Pelagiani sunt, ut adversus istam perspicuam veritatem dura et haeretica perversitate contendant. Sed haec, inquiunt, ut a Deo dentur nobis, fides impetrat, quae incipit a nobis. Quam fidem et incipere habere, et in ea usque in finem permanere, tamquam id non a Domino incipiamus, nostrum esse contendunt. Vides in quas tandem angustias devenerint Semipelagiani, coacti solum fidei initium, et perseverantiam in ea nudae voluntati tribuere; eoque confugientes, ut Deum labe, hominem necessitate in salutis negotio eximerent.

Sed intutum plane fuisse perfugium illud, clamant Scripturae infinities quoad perseverantiam. Non minus item luculenta pro fidei initio ex supernaturalibus tantum suppetiis concipiendo exstant testimonia, quam pro initio reliquorum supernaturalium operum, [Col. 0780C] ut videre est in longa et insigni disputatione quam instituunt S. Augustinus lib. de Praedest. SS., et insigniter serm. 15 de Verbis Apostoli, Prosper l. de Vocat. Gent. c. 23, et Fulgent. lib. I de Verit. Praedest., ut probent fidem esse donum Dei. Nec tantum fidei supplementum, ut D. Augustinus eo libro c. 2 loquitur, sed etiam fidei coeptum, de quo solo Semipelagiani ibi impugnati refragabantur. Et quamvis consilium Arausicanum quod Semipelagianismi faeces siccavit, damnet, non eos tantum qui fidei initium sibi arrogabant, sed etiam eos qui caeterorum bonorum exordia eodem modo vindicabant nudo arbitrio et naturae viribus; tamen hoc non eo pertinet, quasi Semipelagiani ita philosophati sint de cujusvis extra fidem bonae actionis initio, sed cum principio ita sensissent, ne qua superesset erroris scintilla, id quoque reprobavit. Quamquam cum fides sit prima radix in salutis negotio, sitque de ea multo potior ratio quam de subsequentibus actibus, ac sic evictum fuerit initium ejus a Deo esse, de aliis quoque [Col. 0780D] omnibus multo potiori jure idem evictum videri debeat; mirum non esset, etiamsi admitteretur Semipelagianos in eodem semper errore de cujusvis operis initio perstitisse, divum tamen Augustinum incubuisse praeseritim in eam curam, ut demonstraret fidei initium a Deo esse, non autem a nudo libero arbitrio.

9. Cum autem ejusdem D. Augustini testificatione, lib. de Praedest. SS. c. 2, compertum sit Semipelagianos non potuisse obsistere manifestissimis Scripturae locis, quibus fides donum Dei esse monstratur, perspicuum videtur, eos nomine initii fidei, non intellexisse fidem rudem adhuc et modicam, sed nomine initii fidei intellexise eam credendi volitionem fidei praeviam quam concilium Arausic. II can. 5 vocat credulitatis affectum, aperteque S. Fulgentius l. de Incar. et Grat. Christi c. 18, Semipelagianos refellens circa voluntatem credendi, quam ab homine esse [Col. 0781A] contendebant, eam nominat initium credulitatis. Ex quo sequitur quod fidem coeptam, cui Semipelagiani, ut D. Augustinus, c. illo 2 loquitur, rependi aiebant fidem auctam, non esse fidem essentialiter constitutam, tametsi intensive imperfectam, sed esse affectum anteriorem, qui sit fidei veluti praeludium; quamvis moraliter unus cum 47 ea actus computetur, et idcirco donetur plerumque eodem nomine. Similiterque sequitur fidem auctam quae ibidem appellatur incrementum fidei, non esse auctarium et accessionem aliquam ad fidem ante inchoatam in codem genere, sed esse fidem ordinis superioris, succedentem imperfecto illi initio, spectanti ad laborem humanum. Provocari autem aiebant, fide illa coepta, fidem auctam, quia existimabant hominem, exhibito initio, qualitercumque emereri internum gratiae auxilium necessarium ad credendum. Et ipsum quidem hominem ex parte sua primum conferre volitionem, eam autem cum primum emicuisset, foveri et promoveri a Deo. Quod ipsum aliter efferebant [Col. 0781B] dicentes homines initium praebere, Dei vero esse perficere. Itemque ut Prosper epistola citata refert, iis conferri sanctitatem qui bono naturae, quod vocabant gratiam initialem, bene usi essent, eoque aliquali merito divinam in se supernaturalem beneficentiam provocassent.

10. Eo credulitatis naturali affectu ex nobis supposito, quo prolici asserebant divinae gratiae adjutorium, quodque aiebant a divina vocatione exspectari, addebant Semipelagiani reliqua omnia quibus nomen operum dabant, ipsumque etiam fidei assensum esse a divina gratia. Idque affirmabant, cum aiebant ad quodcumque opus humanae curationis, et incipiendum, et perficiendum, necessariam esse gratiam. Tantum quippe excludebant ab operum syllabo eum quem dixi naturalem credendi affectum, disponentem utcumque ad gratiam. Hoc enim dumtaxat voluntati nudae salvum volebant in negotio salutis, quod ita necessarium censerent, ut salus in cujusvis adulti potestate locaretur, et Deus liberaretur ab acceptatione [Col. 0781C] personarum, quibus duobus incommodis posteriorem D. Augustini doctrinam premi calumniabantur: a se autem declinari existimabant, admittendo ex parte hominis qualecumque initium, seu tribuendo bono usui liberi solius arbitrii meritum aliquod quantumcumque exile ac tenue, ut in eo initio tota gratiae substrictio fundamentum haberet. Idque initium pure naturale, nostroque nudo arbitrio expromptum, aiebant a Deo exspectari; tamquam ansulam qua voluntatem divina auxilia prehensantem acciperet.

11. Ridiculi vero prorsusque insulsi sunt, qui aliter eam exspectationem interpretantur, affirmantes hoc errore sordere, qui dixerunt consensum, prout libere a voluntate praestitum gratiae vocanti praemissae, exspectari a Deo tamquam rationem cur ipse quoque eum consensum velit a se prodire. Ita ut cum duae hae causae concurrant ad illius consensus productionem, prior ratione sit voluntas ante praeventa. Eam vero praestoletur Deus, et ad ejus nutum, atque adeo posterius [Col. 0781D] ratione, se applicet ad cooperandum et dandum consensum. Quam censores praedicti censent esse reprobam illam doctrinam de Deo voluntatem nostram exspectante, a Cassiano collat. 13 cap. 12 male fundatam in illis Isaiae verbis cap. XXX: Exspectat Dominus ut misereatur vestri, damnatamque in concilio Arausic. II can. 4, et a Prospero, Fulgentio, aliisque gratiae contra Semipelagianos defensoribus, confutatam.

Hoc vero est in erroribus antiquis referendis, et in conciliorum contra eos definitionibus interpretandis locari, cum exploratissimum sit Semipelagianos divinam gratiam excitantem et primum initium a Deo positum exclusisse, timentes humanae libertati ex praeventione, et divinam immunitatem a vitio acceptionis personarum praetexentes. Eo itaque sensu damnantur, quod voluntatem a Deo exspectari affirmarent; cum tamen Deus non exspectet voluntatem ut eam vocet, [Col. 0782A] etiamsi jam vocantem vere exspectet quoad consensus liberi productionem. Id est nolit eam inconsultam abripere ad cooperandum, vel adigere ad cudendum consensum: sed id libertati ejus permittat nec nisi ab ea jam praeventa advocatus accurrat ad cooperandum. Advocatus, inquam, non per actum divina cooperatione anteriorem, quem constat esse impassibilem, sed per exigentiam naturae tunc operabundae, et in talibus circumstantiis, ac praemissa divina fecundatione praeveniente, exprompturae actionem, si posset absque Deo se ad cooperandum adjungente eam expromere. Eam enim suam exigentiam voluntas contuendam Deo objiciens, et objective, non formaliter, exhibens, advocat Deum ad cooperandum, et cum ipsa producendum consensum liberum. Itaque illa per Deum exspectatio humanae voluntatis, quam concilium Arausicanum reprobavit, alia non est quam quae ab ipsis Semipelagianis posita fuerat, hoc est exspectatio voluntatis ut vocetur, ita ut prius homo ex se et suis viribus, Deo nihil adhuc circa salutem hominis moliente, [Col. 0782B] expromat suum qualemcumque nisum, ejusque interventu utcumque mereatur ut Deus, qui eum dumtaxat nisum, languidum licet et enervem, exspectabat, illico accurrat, promotor et consummator initii nostri, cui tamquam aliquali merito, et causae moraliter moventi, exhibet supernaturales suppetias.

12. Semper dico juxta Semipelagianos initium illud salutis quod esse a nobis affirmabant, tenue aliquid et exile fuisse, nec nisi aliquale meritum auxiliorum gratiae continuisse. Perspicuum namque videtur illos non affirmasse competere tali initio meritum de condigno, respectu salutis ad quam aiebant illud disponere. Ita disertissime tradit Cassianus collat. 13 c. 9, et 13, et 16, lib. XII de Instit. c. 11, 13, 14. Idemque sonant verba illa Semipelagianorum, quos supra ex Hilario retulimus dixisse, initium istud seu voluntatem qua quaeritur medicus, non valere quidquam, id est, perexigui esse momenti ac meriti. In quo Semipelagiani a Pelagio dissidebant, qui naturali salutis [Col. 0782C] negotiationi meritum ejus condignum concessit.

Nec placent qui Semipelagianos quoad hoc Pelagio adhaesisse et meritum condignum invexisse affirmant; ut Vega lib. VIII in conc. 5; Toletus in c. VIII ad Rom. annot. 31, et in c. XI, ad illud: Si autem gratia, jam non ex operibus. Non placent, inquam; nam sanctus Augustinus qui locis allegatis hoc Semipelagianum meritum improbat, tamen ibidem et epist. 105, 48 ac saepe alibi, concedit peccatori divinitus praemoto meritum congruum remissionis peccatorum, negatque simile meritum naturalibus viribus posse concedi respectu primae gratiae. Ergo agnovit gratiam non tantum everti concessione meriti naturalis condigni (quamquam eo maxime), sed etiam concessione meriti naturalis congrui, et aliqualis tantum ac perexigui, quale invexerunt Semipelagiani; qui exiguitatem hujus meriti considerantes eo devenerunt, ut profiterentur quod ei nostro qualicumque initio rependitur, esse gratiae donum, et initium illud non esse meritum, nempe perfectum et simpliciter dictum. Quod minus [Col. 0782D] pervadentes nonnulli, inconstantiae damnant Cassianum et Faustum apud quos locutiones illae frequentes sunt, quasi erroris sui ea in parte immemores. Revera tamen perstabant in errore, nec nisi meritum simpliciter dictum inficiabantur, cum tamen omnis plane naturalis ad salutem dispositio, et vis qualitercumque meritoria, quam illi admittebant, neganda sit tamquam gratiae eversiva, quod Toletus supra male diffitetur.

13. Neque vero recte Semipelagiani per hunc errorem prospici a se putabant humanae libertati in negotio salutis, et divinae exemptioni a labe acceptionis personarum, quem fuisse illis geminum erroris scopulum praemisi; male, inquam, errorem errore declinabant. Nam quamvis verissimum sit salutem esse in cujusvis adulti potestate, et Deum longe abesse a personarum acceptione, est tamen falsissimum quod Deus praeveniatur ab homine, sive quod homo salutis [Col. 0783A] suae negotium per bonum usum nudi liberi arbitrii auspicetur: sed ad locandam in manu cujusvis adulti salutem suam, satis superque est quod praeventus a Deo possit vocanti consentire aut dissentire, ut plane luculenter tradit Fulgent., lib. de Praedest. et Gratia cap. 9, post Augustinum, lib. de Spir. et Lit. c. 34. Et quamvis ea praeventio non sit aequale beneficium omnibus quibus impenditur, sed in quibusdam talis sit, ut faciat facere (tametsi luctabiliter), eo quod fit victrix suavitas atque delectatio, prout vocatur a D. Augustino lib. de Peccat. Merit. c. 27; tamen semper est sufficiens ad operandum, et talis ut per solam hominis negligentiam ac culpam non sortiatur effectum. Quae autem est selecta et specialis, non infert Deo labem acceptionis personarum, quae locum non habet in mere gratuitis, etiamsi distributio fiat inaequalis, nulla prorsus interposita causa ex parte recipientium.

Est tamen ibi ingeniis omnibus fixa crux, haerendumque est in divino, justo, sed occulto judicio, juxta [Col. 0783B] illud Augustini de Spir. et Littera c. 34: Si ad illam profunditatem scrutandam quisquam nos coarctet, cur illi ita suadetur ut persuadeatur, illi autem non ita, duo sola occurrunt interim quae respondere mihi placeat. O altitudo divitiarum, et: Numquid iniquitas apud Deum? Cui responsio ista displicet, quaerat doctiores; sed caveat ne inveniat praesumptores. Cavendum item esse in ea quaestione praecipitium movet serm. 20 de Verbis Apost. et pulchre serm. 11: Movet me, inquit, quod ille perit, non ille. Movet tamquam hominem, si verum vis audire, et me movet, quia homo sum. Sed etsi tu homo, et ego homo, audiamus dicentem: O homo, tu quis es qui respondeas Deo? Si posset loqui pecus, et dicere Deo, Quare istum hominem fecisti, et me pecudem, non juste succenseres, et diceres: O pecus, tu quis es qui respondeas Deo? Et tu homo es, sed a Deo pecus es, et utinam sis pecus ejus, et ovis pascuae ejus! Videndus in eamdem sententiam epist. 105, et Prosper II de Vocat. Gent. c. 30, in fine, et S. Chrysost. hom. [Col. 0783C] 26, in Epist. ad Rom., in mor. Itaque admotae a Semipelagianis machinae nullo negotio subvertuntur. Alta ratione eas machinas disjicere se putant alii, sed quae revera non est solida, nec erroris pura. Nam non video quam commode a Semipelagianaismi labe liberari possit auctor operis contra Praedestinatianos, saepe concedens toto libro tertio gratiam praevenire voluntatem, sed hoc accipiens de praemissa incarnatione, et Christo fonte gratiae ad salutem nostram a Patre dato, qua ratione argumenta contra Semipelagianos ex necessaria gratiae praeventione elidere poterat. Sed non sufficit ad illud initium quod contra Semipelagianos agnoscendum est, tamquam proprium gratiae praevenientis; intelligi enim debet de gratia actuali, quae est actus nobis receptus, ac excitans nos ad operandum: qualem gratiam praeire ex parte Dei, et antevertere nostram operationem hic auctor non videtur agnoscere. Et idem videtur innuere Arnobius junior in psalmum CXLVII. Itaque sola catholica et solida ratione evertendi Semipelagianorum machinas, [Col. 0783D] ea est quam proposui.

14. Illae autem aliae calumniae in Augustinum, quas praeterea memorabam Massiliae et per eam Galliae oram disseminatas, quoad electionem ad gloriam partim per se evanescunt, ut Prosper eas referens l. ad objectiones Vincentianas recte demonstrat; partim commodissime mihi videntur depellendae, si dicamus D. Augustinum admisisse quidem in Deo formalem gloriae electorum intentionem, meritis praevisis anteriorem, a qua originem ducat praeparatio vocationis congruae, et secundum propositum (ita enim aperte ferunt quae disputat lib. de Corrept. et Gratia cap. 7 et 12, et lib. de Praedest. SS. cap. 3, et l. de Bono Persever. cap. 9, aliisque locis; et id quoque suadet specialis illa cura et amor Dei in electos, in Scripturis ab Augustino expensis, tam saepe celebratus); eam tamen intentionem juxta eumdem D. Augustinum, non aliter statuendam esse efficacem, quam per ordinem [Col. 0784A] ad auxilia congrua per eam procuranda. Nam electio mediorum congruorum, et eatenus efficacium, ita connectitur cum divina illa electione et intentione, ut non debeat haec intentio concipi efficax, priusquam haec media, et ordo ad ea cogitetur. Cum autem ea media non sint ineluctabilia, sed absolute loquendo possint non habere effectum, ut alibi demonstratur, et splendidissime tradit S. Macar. hom. 37, agens de gratia tradita apostolis jam confirmatis in gratia, ne graviter delinquerent, quae utique efficax fuit, recte ex his mediis conjectamus efficacitatem intentionis a D. Augustino invectam non esse firmiorem. Atque ita concidunt omnes machinae quae ex eo admovebantur, quod salus electi, juxta D. Augustinum, 49 sit plane necessaria et eversu impossibilis. Aliud enim est certo et infallibiliter non fore evertendam, aliud non posse everti, etiamsi homo vellet. Primum est verissimum, posterius vero falsissimum.

Quamquam nihil quoque versatili libertatis humanae [Col. 0784B] conditioni timendum censerem, etiamsi admitterem electionem ad gloriam juxta D. Augustinum esse plane efficacem, sed tantum intra ordinem intentionis, eo quod Deus ob praevisam conditionaliter cooperationem voluntatis humanae, si his vel illis suavibus mediis juvetur, noluerit de voluntate abripienda per auxilia ineluctabilia quidquam decernere, consequenter ad suam illam robustam planeque antecedentem electionem, quam ex seipso concepit, decreturus, si humanae voluntatis indocilitatem et obfirmationem adversus illa mitiora et molliora media praenovisset. Sic enim libertas humana ejusque circa salutem vertibilitas salva perstat, non obstante ferreo illo decreto prorsus immanente, et voluntatem qualis ex se erat, atque adeo plane exsolutam, relinquente. Salus tamen fit indefectibilis, quia quamvis intentio divina sit pura intentio ob praecognitam inflexionem liberam voluntatis per gratiam repudiabilem, tamen si voluntas aliter se habere vellet, adigeretur ad capessendam hanc vel illam viam, divino [Col. 0784C] decreto antecedenti quod supponitur consentaneam. Quia vero ea salutis indefectibilitas, quamvis cum praesenti libertate cohaerens, mihi alias ob causas non probatur, idcirco propositam D. Augustini sententiam eo quem retuli modo exponere praestat, ut cavillis et calumniis minus obnoxia statuatur. Haec alibi plene discussa nunc tetigisse sat est, ad aperiendam inanitatem querelarum a Massiliensibus jactatarum, de quibus hactenus.

15. Vidit Cassianus reliquorum Massiliensium errorem hactenus expositum, quo prima gratia statuitur semper voluntati et invocationi humanae subjuncta, cohaerere non posse cum plerisque Scripturis quibus docemur Deum palam fieri nescientibus ipsum, et apparere iis qui illum non interrogabant. Itaque aliud aliquid commentus est. Nempe quod interdum quidem homo praeveniat Deum, et bono liberii arbitrii usu promereatur utcumque gratiam Dei, petitioni ac studio naturali superinductam, qui fuit error Semipelagianorum, seu vulgi Massiliensium; interdum [Col. 0784D] tamen Deus praeveniat nos, et a nobis nondum vocatus pulset ad ostium, ac voluntatem praeoccupet. Quod esse Cassiani placitum notarunt Cuychius annot. 20 in Cassianum, et Ciaconius in observationibus. ad eumdem, aperteque habetur ex Prospero lib. contra Collat., praesertim c. 5, 9 et 38. Nec cum haereticis, ait c. illo 5, tibi nec cum catholicis plena concordia est. Illi in omnibus justis hominum operibus liberae voluntatis tuentur exordia, nos bonarum cogitationum ex Deo semper credimus prodire principia. Tu informe nescio quid tertium et utique parti inconveniens reperisti, quo nec inimicorum consensum acquireres, nec in nostrorum intelligentia permaneres.

Sed quid aliunde Cassiani mentem venamur, cum exstent perspicua ipsius Cassiani loca, quibus ea quam dixi Cassiani opinatio liquido deprehenditur? Illustrissime collat. 13 c. 7: Dei benignitas cum bonae voluntatis in nobis quantulamcumque scintillam emicuisse [Col. 0785A] perspexerit; vel quam ipse tamquam de dura silice nostri cordis excusserit, confovet eam et exsuscitat, suaque inspiratione confirmat. Et cap. sequenti: Cum in nobis ortum quemdam bonae voluntatis inspexerit, illuminat eam confestim atque confortat, incrementum tribuens ei, quam vel ipse plantaverit, vel nostro conatu viderit emersisse. Similibus disjunctionibus scatet tota illa collatio, et propterea concilium II Arausic. can. 8, peculiariter ac seorsim, suppresso licet Cassiani nomine, damnat ejus errorem, quo aliqui ad Deum accedere dicuntur per liberum arbitrium praevenientes Deum, alii vero per divinam misericordiam a Deo praeventi idem praestare dicuntur. Quod concilium ait exscindi universali illo oraculo: Nemo enim potest venire ad me, nisi Pater meus traxerit eum. Et effato apostolico omnes aeque comprehendente: Nemo, plane nemo, ut concilium expendit, non aliqui dumtaxat, potest dicere Dominus Jesus nisi in Spiritu Sancto.

Quare cum Cassianus alicubi tantum memorat [Col. 0785B] praeventionem Dei per voluntatem creatam cujus motum praestoletur; alibi autem, ac nominatim collat. 3, non semel memorat tantum praeventionem divinam qua omnis voluntatis motus antevertitur, non est inconstantiae insimulandus, ut aliqui hic quoque faciunt: sed cum specialis ejus error ferat aliquando Deum, aliquando voluntatem ponere initium justificationis, consequenter quandoque unam praeventionem, quandoque aliam pro instituto et subjecta materia proponit, ut Prosper etiam notavit lib. contra Collat. c. 38.

16. Haec licet ita se habeant, nihilominus passim Cassiani error Semipelagianismi nota suffigitur, ipseque Cassianus Semipelagianis accensetur, quia qua ex parte voluntatem aliquando Deo praeire statuit in salutis negotio, ea ex parte Semipelagianismum sectatus est: sicut ipsi Semipelagiani, quia qua ex parte statuebant praeventionem humanam auxilium Dei antecedere, Pelagio adhaerebant, Pelagianismi [Col. 0785C] saepe notantur, et Pelagiani dicuntur apud Augustinum, Prosperum, Fulgentium, aliosque antiquos. Non laboravit tamen Cassianus aliis erroribus qui in aliis ejusdem furfuris notatis sunt. Et quamvis divo Augustino occulte obloqueretur, ut Prosper late memorat epist. ad Rufinum, tamen quae supra retulimus portenta calumniarum de D. Augustino, non confixit, aut disseminavit, ut indicant illa ejusdem Prosperi lib. contra Collat. c. 2: Ne, ad obscurandam scientiam doctorum, ea exagitare videamur quae vulgus ignobile et procax ineptorum loquacitas intemperanter effundit, unius potissimum definitiones, quem non dubium est illis omnibus in sanctarum studio Scripturarum praestare, referemus. Hoc est Cassiani, quem rursus paulo post vocat virum sacerdotalis ordinis, qui disputandi usu, inter eos quibuscum degit excellit; et, ut vides, liberat eum nota procacitatis in Augustinum; moxque toto opere refellit tantum in Cassiano errorem de divina per hominem praeventione, tacitis omnibus aliis supra memoratis, quibus gravatum [Col. 0785D] ab aliquibus ea aetate et regione D. Augustinum praemisimus.

17. Habemus igitur quis vere fuerit error 50 Semipelagianorum, tum quatenus maxime parti Massiliensium communis, tum quatenus Cassiano peculiaris ac quorsum Semipelagianismus dicatur. Quia enim assertores erroris propositi non omnino adhaerebant Pelagio, sed ex parte tantum, nempe negando primum justificationis initium esse ex divina gratia, quam alioqui agnoscebant, idcirco Semipelagiani appellantur. Et aptius vocarentur reliquiae Pelagianorum, qua etiam ratione interdum nominantur; quia revera non amplexabantur dimidium erroris Pelagii, sed in uno dumtaxat puncto, tam multis in quibus Pelagius praeterea erraverat rejectis, cum eo consentiebant, ea una parte superbae praedicationis (id est Pelagianae) caeteris abdicatis retenta, ut loquitur Prosper epist. ad Demetriadem. Quin etiam in illo [Col. 0786A] unico puncto, non omnino Pelagium sectabantur, sed veluti dimidia ex parte. Nam cum Pelagius meritum condignum in naturalibus operibus respectu humanae salutis agnosceret, ipsi, longe temperantius philosophati, aliquale dumtaxat meritum naturale admittebant, quod esset salutis nostrae fundamentum et gratiam homini conciliaret; quamvis illud adeo exile censerent, ut vix nomine meriti illud dignarentur. Quia tamen hic eorum error erat veluti portio plenitudinis illius errorum a Pelagio invectae, et illa gratiae, ut cum Fausto loquar, voluntatis ansulam prehendentis advocatio per humanum laborem sternebat viam ad renovandum praecipuum Pelagii errorem, quo divinam gratiam per naturalia merita dari contendebat, propterea dicti sunt Pelagianorum reliquiae; In quorum detruncationibus (verba sunt Prosperi epist. ad Rufinum) haeresis Pelagiana palpitaret. Et in epist. ad Aug.: In istis Pelagianae pravitatis reliquiis, non mediocrem virulentiae fibram nutritam queritur. Et lib. contra Collat. cap. 11 hujus erroris [Col. 0786B] assertores, refovendo cineres Pelagiani dogmatis jam exstincti, deficientem fumi nidorem in redivivam flammam conatos accendere.

18. A plerisque vocantur Massilienses; quia revera Prosper initio epistolae ad Augustinum, eos quorum errorem tota epistola refert, ait in Massiliensi urbe fuisse constitutos, quos claros et egregios in omni virtutum studio viros fuisse testatur; nimirum ea tunc urbe e Cassiani disciplina excultissimis in re ascetica et virtute monachis instructissima, quos inter ipse Cassianus, velut inter ignes luna minores, insignis et clarus, ut Prosper Tiro in Chronico loquitur ad Christi annum 436, splendebat, et eruditione et sanctimonia. Ut propterea S. Prosper epist. ad Rufinum, de hoc in Massiliensibus virtutum studio, exortum periculum, et de morum probitate discrimen, ingemiscat; secuturis facile populis quod illud tam illustrem gregis Christi portionem probasse perspicerent. Hilarius tamen initio epistolae ad Augustinum, eadem [Col. 0786C] cum Prospero ad Augustinum ventilata referens, ait Massiliae, vel aliis etiam in locis in Gallia, fuisse ventilata. Nec id Prosperum latuit, qui etiam Hilarii Arelatensis querelas, ut supra vidimus, ac etiam Genuensium dubia non tacuit; ex quo patet luem illam Massiliensem, omnem illum tractum et Galliae oram pervasisse, ac Genuam etiam et Italiae fauces tentasse.

Si tamen Massiliensis lues dicenda est, quae primum in Africa videtur exorta, non modo quoad rixas de vocatione secundum propositum, quibus sedandis S. August. librum de Corrept. et Gratia scribere adactus est, ut ejus libri initio et epist. 47 docet, ac etiam Prosper initio epist. ad Augustinum, sed etiam quoad enatum ex eo circa specialem vocationem dissidio placitum Semipelagianum de prima gratia humanae invocationi subjuncta. Aperte enim S. Augustin. ante delatos a Prospero et Hilario Gallos, epist. 107 et lib. II contra duas epist. cap. 8, contrito jam Pelagio, refert subnatos, qui errorem de [Col. 0786D] prima gratia humano labori expensa tuerentur, dimissis reliquis Pelagii erroribus, qui est Pelagianismus ille dilutus, quem sero sapientibus Afris Massilienses, aliique vicini Galli fere omnes, aliquamdiu admiserunt, nec sine obfirmatione aliqua. Ita ut quamvis D. Augustini a Prospero et Hilario admoniti, divinis plane libris de Praedestinatione Sanctorum et Dono Perseverantiae (quos D. Augustini cygneas voces et testamentum jure quis dixerit) videri posset error ille plane contritus, necesse tamen postea fuerit Coelestinum Romanum pontificem ab iisdem Prospero et Hilario interpellatum, gravi increpatione, Augustino superstites in Galliani Semipelagianismi professores, et conniventes ad eorum errorem, vel etiam ei stipulantes episcopos coercere, non magno quoad hunc errorem pretio operae. Nam per annos insuper non paucos in eo tractu viguit, quod Galli D. Augustini auctoritate non admodum [Col. 0787A] moverentur hac in parte in qua ipse alias sensisset aliter, ejus vero posteriorem sententiam, duram et immitem esse calumniarentur. At Coelestini auctoritatem declinare se satis existimarent, causando libros de Praedestinatione Sanctorum et Dono Perseverantiae quibus Semipelagianismus convellitur, non fuisse a Coelestino approbatos, sed tantum doctrinam anteriorum Augustini Operum, quibus Pelagium cineraverat, fuisse a Coelestino commendatam. Id enim Gallos obtendisse late refert Prosper in fine lib. contra Collatorem.

19. Nec prius fumans adhuc haec Pelagii favilla plane exstincta est, quam sedes apostolica, transmissis ad tractus illius episcopos capitulis, quae Arausicae in Liberianae basilicae dedicatione publice proposita, et a Patribus congregatis firmata ac denuntiata sunt, omnem incendii illius velut scintillam, doloso cineri tuendae humanae libertatis ac divinae justitiae suppositam, feliciter compressit anno Christi juxta novissimam card. Baronii subductionem 529, [Col. 0787B] sedente Felice IV, longe post S. Leonem Cassiani aequalem, cui titulus a collectore gratis appositus, eam capitulorum apostolicorum transmissionem ascribit. Et accessit insignis eorumdem capitulorum confirmatio, per Bonifacium II datis ad S. Caesarium litteris quae leguntur tom. I Conciliorum Galliae pag. mihi 223.

Consideratione porro dignum est, in illis capitulis sive canonibus, ea tantum definiri, quae ad excludendam subjectionem divinae gratiae ad humanam voluntatem pertinerent, et ad gratiae necessitatem pro toto justificationis progressu; intactis iis quae ad electionem ad gloriam spectant, et plerisque quae in D. Augustini doctrina displicuerant. Similiterque Coelestinus in fine epistolae, post constitutam fidem catholicam de veritate noxae parentalis 51 et gratiae necessitate ac primatu, profitetur reliquas quaestiones de quibus D. Augustino negotium facessebatur, neque a se negligi, neque decidi, sed liberae doctorum [Col. 0787C] disputationi permitti, intra eos fines quos Christiana charitas et modestia praefigit. Quod ego ad quaestionem de electione absoluta ad gloriam, ante vel post praevisa merita per gratiam procreata, pertinere existimarim. Quia enim in eo puncto D. Augustinus multos et graves contradictores sustinebat, nec antiquiores Patres ea in parte perspicue prodiderant aliquid tamquam ex fide tenendum; aliunde autem fatalitas quaedam, sub nomine electionis et praedestinationis ad gloriam, prorsus antecedentis consensum humanum, induci meticulosis videretur; satius duxerunt pontifices in quaestiones non necessarias non excurrere, contenti tradidisse quae sine fidei violatione negari non poterant; quoad illas autem non necessarias quaestiones, indixisse modestiam; et D. Augustini suggillatione, tanti viri merita exantlatosque pro Ecclesia labores dedecente, interdixisse. Quinetiam S. Prosper, quamvis Augustini placitorum tenacissimus, tamen in epistola ad Augustinum, post relatas Semipelagianorum querelas [Col. 0787D] in varia doctrinae a D. Augustino traditae capita, cum extremam veluti lineam placiti, quod isti e contrario statuebant, esse docuisset subjectionem gratiae ad nudam voluntatem humanam, hoc dumtaxat videtur reprobare tamquam Pelagii virulentia imbutum, intactis caeteris: Si principium salutis male in homine collocatur, si divinae voluntati impie voluntas humana praefertur, ut ideo quis adjuvetur quia voluit, non ideo quia adjuvatur velit, si originaliter malus receptionem boni non a summo bono, sed a semetipso inchoare male creditur, si aliunde Deo placetur, nisi ex eo quod ipse donaverit. Quae liquet ad solum gratiae primatum ac necessitatem pertinere.

20. Non video autem unde aliqui incumbentes parieti inclinato et maceriae depulsae, plures contra fidem aperte pugnantes errores in Semipelagianis tanto post tempore subodorati sint, quam pontifices, et concilia, et illorum temporum Patres perspexerint. Affingunt [Col. 0788A] enim Semipelagianis quod interna gratiae auxilia veramque spiritus subministrationem sustulerint; itemque quod dixerint hominem naturae viribus immediate sustolli ad gratiam sanctificantem, nullis interpositis disputationibus liberis. Addunt alii negatam ab eis fuisse gratiam sanctificantem, et divinam cooperationem ad actiones liberas. Quae omnia quo jure Semipelagianis affingantur, equidem non video.

Nam quod attinet ad gratiam sanctificantem, ne ipse quidem Pelagius eam aperte sustulit, ut ex eo liquere videtur, quod concilia et Patres Pelagium impugnantes omnino silent de gratia habituali: et exaggerationes virium naturae, quas Pelagius epistola ad Demetriadem, et iis qui supersunt Commentariis in Paulum inseruit, praetensa item ab eo libertatis laesio per gratiam, ut habetur ex D. Augustino l. IV contra Julian. cap. 8, et ex lib. II contra duas Epistol. c. 5, ad solam gratiam actualem spectabant, non autem ad habitualem. Quanto magis igitur Semipelagiani, viri et docti et probi, gratiam sanctificantem non sustulisse [Col. 0788B] censendi sunt.

Quod vero attinet ad gratiam actualem internam revelationis ac externae propositionis objecto contradistinctam, certum est eam negasse Pelagium, primo quidem absolute et simpliciter, postea vero tamquam necessariam. Contendebat enim ad summum esse utilem, et juvare ad facilius operandum quod absolute posset per nudas naturae vires effici, ut memorat D. Augustinus epist. 106, et luculenter lib. de Gestis Pelagii cap. 14, habeturque ex ipso Pelagio epist. ad Demetriad. Nisi si, quod Augustinus eodem lib. de Gestis Pelagii cap. 31 satis innuit, de haereticorum more Pelagius cum res tulit, mendaciter admisit quod alioqui inficiebatur. Pelagianos certe, de magistri posteriore placito minus sollicitos, internam gratiam excitantem inficiatos esse, multis confirmat Bellarminus in Recognit. cap. 13 lib. primi de Grat. et Lib. Arbit., aperteque tradit S. August. lib. I contra duas Epist. cap. 19, et in secunda respons. contra Julian. [Col. 0788C] lib. I cap. 93, ubi refert eos gratiam internam vocasse necessitatem. Sic igitur de internis gratiae auxiliis sentiebant Pelagius et Pelagiani, quocumque verborum colore haeresim obtegerent: Semipelagiani autem non sic; idcirco enim S. Augustinus lib. de Praedest SS. cap. 1, laudat eos quod gratiam simpliciter dictam atque adeo internam admittentes, recederent a Pelagio. Quorsum ergo eis affingamus contrarium, et non jam Semipelagianos, sed pure Pelagianos quoad gratiae negotium eos statuamus?

Idem dico de impacta iisdem negatione divinae nobiscum cooperationis in actibus liberis. Nam quamvis de Pelagio problema sit expunxeritne divinam cum causis secundis cooperationem, et nominatim cum voluntate libera, et non pauci partem affirmantem, plerique etiam negantem tradant, ut videre est apud Salam. 1, 2, tract. 5, d. 3, n. 9, et alios quos adduxi in Natur. Theo. dist. 8, n. 338, de Semipelagianis tamen nusquam apud antiquos legitur quod divinae cooperationi sint adversati. Nec id sane ad ipsorum [Col. 0788D] causam referebat, ut videtur ex dictis perspicuum.

21. Sileo de ea insulsitate quam nuperi quidam in Semipelagianis damnant, quod admiserint actus mere naturales circa objecta illa materialia quibus supernaturales actus distinentur; v. g., quod admiserint dari posse naturalem aliquem assensum objectorum queis intellectus supernaturali fide roboratus praestat assensum, et naturalem aliquem amorem, charitati theologicae in suo ordine proportionalem, absque ullo tamen ordine ad gratiam et justificationem. Hoc Semipelagianis vitio vertere ac suffigere, ineptire est; nec vacat injuria in gravissimos theologos veteres juxta ac novos qui ita senserunt.

Satis de Semipelagianorum errore, si rei apud plerosque implexitatem et argumenti fecunditatem spectes, omnino paucis; si institutum hoc loco nostrum, plane multis. Nunc an hic ipse error Valeriano jure impingatur consideremus, repetitis et ad examen [Col. 0789A] vocatis locis illis quae offensionem ingenerasse supra vidimus.


[Col. 0789A]
CAPUT V. Demonstratur directe Valerianum a Semipelagianismo proxime exposito abhorruisse.

1. Alienum omnino ab errore proposito fuisse Valerianum duplici via pandam. Nempe 52 primo directe, hoc est ostendendo quam ille gratiae divinae studiosus assertor fuerit, primasque ei semper detulerit; secundo indirecte, iis nimirum quae Semipelagianismum sapere visa apte conditis, et ad catholicum saporem idonea expositione aptatis.

Plane catholicam apud Valerianum gratiae divinae assertionem ferunt varia loca. Sic enim loquitur homil. 3, extrema: Servitii nostri haec est ratio, ut beneficia Christi nostri semper recolas; et in quo religiosae fidei labore profeceris, auctori tuae libertatis assignes. Et homil. 7, initio: Haec ipsa quae fides in nobis operatur, quamvis humano labore proficiant, ad Dominum [Col. 0789B] referenda sunt, per quem et in quo, si qua sunt bene gesta, consistunt, et in posterum quibusque profutura servantur. Unde nemo sapiens Dei beneficia suis virtutibus aestimet applicanda, ne audiat illam Apostoli sententiam dicentis: Quid habes quod non accepisti? Aut si accepisti, quid gloriaris, quasi non acceperis? Ex hoc Apostoli loco, Venantius Fortunatus, expositione orat. Dom., circa tertiam petitionem, in insigni digressione contra Semipelagianos, contendit perspicue et aperte everti eorum errorem: ita ut quisquis hoc cum Apostolo, quem Ecclesiae oculum scite nominat, humiliter profitetur, eo ipso profiteatur bonam quoque voluntatem et salutis initium a Deo esse: aeque ac prima incensio lampadis ab intrinseco est, quo ille exemplo egregie aperit a Deo praeveniri hominem, imitatus Augustinum tract. 23 in Joan. Non dissimiliter ergo sensit, qui locum illum in eam rem aeque adhibuit Valerianus. Qui mox ibidem, enumeratis variis bonis operibus supernaturalibus, addit: Sed haec omnia, una atque eadem Patris, et Filii, et Spiritus [Col. 0789C] sancti in nobis virtus operatur, quae perfectionem justis laboribus praestat, ac bonae voluntati, quaecumque sunt optima, subministrat. Alludit aperte ad illa Apostoli verba, quae totius de gratia doctrinae breviculum jure quis dixerit: Omne datum optimum, et omne donum perfectum desursum est, descendens a Patre luminum.

2. Splendidissime homil. 11, prope tota. Nominatim vero in ipsa homiliae fronte, verbis illis: Omnem profecto modum sacrilegae superstitionis excedit, qui in laboribus justis partem Deo subtrahit, a quo sapientiae spiritum accepimus, qui totum hominem regit, et ad omne opus bonum mortalium mentes accendit. Omnia itaque laborum insignia ad Deum referenda sunt, ne S. Spiritus dona rescindat. Et mox prolatis aliquot Scripturae testimoniis: Videtis ergo quod bona nostra Divinitati debemus ascribere, mala autem humanis moribus imputare: quia ut bona procurante Deo creantur, ita mala diabolo auctore nascuntur. Partem laboris justi et ad justitiam promoventis, non esse Deo subtrahendam; [Col. 0789D] accipi a Deo spiritum sapientiae ac veluti primum halitum vitae supernaturalis; accendi a Deo mentes nostras ad omne opus bonum, et quidquid hujusmodi est, Deo procurante creari, ideoque haec omnia esse illi ascribenda; quantum abest a Semipelagianismo, quo prima radix boni operis homo statuitur, et boni procuratio eidem ascribitur!

Specialiter vero quod ait bona creari in nobis procurante Deo, mala autem nasci auctore diabolo, argumentum continet in rem nostram efficacissimum, ex eo ductum quod quemadmodum fetus non potest sibi ipsi dare primum esse, sed necessario supponit patrem; ita spiritualis fetus, ille, inquam, absconditus cordis homo qui in nobis formatur, quamvis ad suum augmentum et conservationem possit aliquid conferre, tamen quoad primum initium necessario aliunde prodit, hoc est a Deo, qui voluntarie generat nos verbo veritatis, ut simus initium aliquod creaturae [Col. 0790A] ejus. Hoc ipso sensu Semipelagianismum plane exscindente, locutum Valerianum, liquet ex illis aliis ejusdem homiliae verbis: Requirat unusquisque initia vitae suae, et auctorem quaerat generis humani: quis corpus formaverit, quis membra composuerit, quis terrenam materiam in humanum usum fecerit vegetare. Nonne haec omnia, Dominus, sapientia procurante, constituit? Cum ergo non sit nostrum quod sumus, quomodo nostrum est quod habemus? Stultitiae genus est, ut cum alii debeas vitae beneficium, tibi ascribas ornamenta virtutum. En apertissimam Semipelagianismi profligationem, eo quod dicebam argumento subnixam, usurpatam quoque a D. Aug. in psal. CXLIV, ad illud, Et justitia tua exsultabunt.

Nec dimitto indiscussam vim verbi quo ut mala auctore diabolo in nobis nasci, ita bona procurante Deo creari aiebat Valerianus. Nam sive verbum creandi presse ac stricte, sive laxius usurpemus, suppetet quod huic rei referat nonnihil. Et stricta quidem acceptatio qua vox creandi signat productionem ex nihilo, [Col. 0790B] recta impetit Semipelagianismum et quodcumque salutis initium ex naturae viribus, ut propterea S. August. ad veritatem catholicam ea in parte confirmandam usurpare passim soleat verba illa ps.: Pro nihilo salvos facies eos; ita luculenter in psal. LV, itemque illud Apostoli: Ipsius factura sumus, creati in Christo Jesu, in operibus bonis, et similia quae ad hoc institutum urget lib. de Grat. et Lib. Arbit. cap. 8. Eodem sensu S. Basil. in ps. XXXII, tractans illud: Ipse dixit, et facta sunt; mandavit, et creata sunt, proferens varias Scripturas in quibus creatio, quia est productio ex nihilo, spiritualem nostram procreationem ex nullo nostro initio factam signat, addit posse eum psalmi versum, quoad priorem partem de effectione naturali accipi, qua dicente Deo factus est mundus; quoad posteriorem vero partem, intelligi posse de generatione in Christo, quae est moralis creatio, excluso in ea morali quocumque influxu subjecti, quoad primam gratiam auxiliantem. Nec dissimiliter Anastas. Sinaita l. VII Hexaem., initio, ait in [Col. 0790C] II capite Geneseos iterari narrationem creationis rerum, quae posset superflua videri, nisi instituta denuo esset ad designandam secundam creationem longe sublimiorem, quae est in Christo et per Christum. Hoc denique voluisse oportuit antiquos illos scholasticos, qui vel in 1, dist. 26, vel in 4, dist. 1, censuerunt gratiam fieri in nobis per creationem. Hoc enim in rigore physico loquendo, si de gratia habituali sit sermo, improbabile est: nam accidenti valde praeternaturale est produci absque subjecto, atque adeo ex nihilo physico. Et multo etiam improbabilius est agendo de gratia actuali, quae forte nulla vi potest sic effici. Sensus ergo scholasticorum illorum esse debet quem S. Thomas 1-2, q. 110, art. 2, ad 2, perspicue expressit: nempe gratiam sanctificantem moraliter creari; quia spectata prima radice ex mera Dei praevenientis liberalitate obtingit, quod similiter dicendum est de gratia actuali. Atque ita primus hic sensus creationis nostrae per emissum Dei spiritum, ac Deo [Col. 0790D] procurante factae, aperte evertit Semipelagianismum.

53 3. Si autem verbum creandi sumatur paulo latius, ita ut dicantur procurante Deo creari bona, mala autem nasci auctore diabolo, quia bene supernaturaliter operantes, non ex sanguinibus, neque ex voluntate carnis, neque ex voluntate viri, sed ex Deo nascimur, tamquam ex patre fecundante, et primum initium totius procreationis indente, aeque concidet per ea verba Semipelagianismus. In quam rem juvat afferre perelegantem doctrinam cui Gulielmus Parisiensis l. de Sacram. Matrimonii cap. 5, inaedificat animae humanae cum Deo nuptias, ad concipiendam et pariendam prolem bonorum operum, non absque universo apparatu illis nuptiis comitante, per analogiam ad nostrates nuptias. Est autem ea doctrina Richardi Victorini in Psal. XXVIII, ad illud: Dilectus quemadmodum filius unicornium, et Bernardi, lib. de Inter. Domo cap. 68, qui aperte ex [Col. 0791A] Richardo profecit. Observant hi doctores, quamvis possimus patres esse Christi, cooperantes ad alienam salutem, eumque gignentes in alieno corde, tamen unumquemque nostrum in quo Christus formatur et generatur, non se habere ad Christum sic genitum ut patrem, sed ut matrem dumtaxat, quae ex alieno seminio concipit. Proptereaque expendunt, interminatam in Scriptura maledictionem sterili et quae non parit; nec similiter dictum, maledictus qui non gignit: quia non aeque in potestate nostra est praeveniri sancta cogitatione qua veritas perspiciatur, ac est in nostra potestate adhaerere veritati intellectae et interius gustatae, Domino dante suavitatem. Ea enim praeventio, conferens primum salutis initium, mere ex Deo est, qui proinde jure dicitur habere rationem Patris in hac spirituali nativitate, contra quam sentiebant Semipelagiani, qui sibi ipsis absque gratia nativitatis illius initium arrogabant. Liquet ergo quantum ab eis abfuerit Valerianus.

Inferius quoque, eadem homilia 11, allegato initio [Col. 0791B] ps. CXXVI: Nisi Dominus aedificaverit, etc., ita infra: Videtis ergo, quod nec sine Domino quod bonum est aedificari, nec aedificatum sine Domino poterit custodiri. Aedificatio divinae hujus domus, aedificatio est vitae nostrae, quam oportet divinae majestatis auxilio communiri. Rogandus itaque semper est Christus noster, ut in nobis bona nutriat, et exorandus ut nutrita custodiat, atque ita intelligentiae nostrae corda componat, ut omnia quae bona sunt, gloriae coelestis potestatis assignet. Expendo aedificationem divinae domus, id est exordium et initium justificationis, Deo tribui aeque ac ejusdem jam aedificatae custodiam. Ex eo enim quod Dei sit domum nostram internam aedificare, inferri ipsum quoque justificationis exordium a gratia esse repetendum, tradit egregie Naz. orat. 31, num. 8, et Nazianzeni auditor S. Hieronymus, Jerem. XVIII. Itemque Joannes episcopus Hierosolymitanus adductus et commendatus a S. Augustino lib. de Gestis Pelagii cap. 14, ac etiam Prosper ad excerpta Genuens. [Col. 0791C] dub. 8. Adverto insuper gratiae divinae praevenientis auxilia, iisdem a Valeriano verbis expressa, quibus designantur in ecclesiastica oratione Dominicae 6 post Pentecosten, qua petitur a Deo, ut quae sunt nutriat, ac pietatis studio quae sunt nutrita custodiat. Praeterea observo eodem loco Valerianum, non aliqua, sed plane omnia quae Christiana bona sunt, cujusmodi etiam est primum justificationis initium, assignare Deo gratiae auctori, et monere rogandum Deum, ut ita intelligentiae nostrae corda componat, id ut agnoscamus et facto praestemus. Quae omnia sunt a Pelagii reliquiis alienissima. Valet enim ex ejusmodi dicto ea D. Augustini illatio quam conficit I retract. cap. 9, ubi expendens quod dixerat lib. III de Lib. Arbitr., omnia bona ex Deo esse, sic concludit: Quia omnia bona ex Deo sunt, sequitur ut ex Deo sit et bonus usus liberae voluntatis quae virtus est, et in magnis numeratur bonis.

4. Infra quoque Valerianus ex illis Scripturae locis: Non est qui faciat bonum, et nemo bonus nisi solus [Col. 0791D] Deus, argumentatione ei gemina quam Prosper cap. 20 contra Collat. ex iisdem locis conficit ad probandum nostrae ex Deo salutis initium, concludit in hunc modum: Ergo videtis quod si quando boni videmur, bonitatem Dei operamur. Item addit, cum bene facimus in ordine ad salutem, Deum in nobis ut in templo habitare, et scilicet operari in nobis illud ipsum bonum, quod tametsi nostrum sit, tamen quia radicaliter et principaliter a Deo pendet, bonum Dei a Valeriano appellatur; eo ipso sensu quem egregie expressit S. Greg. lib. XXXIII Mor. cap. 25 et 26, tractans illud: Quis ante dedit mihi, ut reddam ei; et homil. 9 in Ezech., ad illud: Ingressus est in me spiritus, postquam locutus est mihi, et statuit me super pedes meos. Appono partem loci illustrissimi, tamquam radium quo vera et catholica Valeriani hoc loco doctrina, collustrari potest. Sciendum est quia mala nostra solummodo nostra sunt, bona autem nostra, et [Col. 0792A] omnipotentis Dei sunt, et nostra: quia ipse aspirando nos praevenit ut velimus, qui adjuvando subsequitur, ne inaniter velimus, sed possimus implere quae volumus. Praeveniente ergo gratia, et bona voluntate subsequente, hoc quod omnipotentis Dei donum est, fit meritum nostrum. Quod bene Paulus brevi sententia explicat dicens: Plus illis omnibus laboravi. Qui ne suae videretur virtuti tribuisse quod fecerat, adjunxit: Non ego autem, sed gratia Dei mecum. Quia enim coelesti dono praeventus est, quasi alienum se a bono suo opere agnovit, non autem ego: sed quia praeveniens gratia liberum in eo arbitrium fecerat in bono, quod libero arbitrio eamdem gratiam est subsecutus in opere, adjunxit: sed gratia Dei mecum. Ac si diceret, in bono opere laboravi, non ego, sed et ego. In hoc enim quod solo Domini dono praeventus sum, non ego. In eo autem quod donum voluntate subsecutus, et ego. En S. Greg. gratiam praevenientem et salutis ex Deo initium colligit et probat ex eo quod bonum opus nostrum dicatur bonum Dei, nosque dicamur alienum bonum operari, [Col. 0792B] quo ipso modo loquitur, ut vidistis, Valerianus. Quae mihi videntur idonea argumenta bonae cujusvis voluntatis etiam primae, ab eo ascriptae auxilio gratiae, in salutis negotio.

5. In calce denique ejusdem homiliae 11, haec verba habet: Qui gloriatur ergo in Domino glorietur; omni ergo studio agendum est, dilectissimi, ut vitam nostram Domino ita fides pura commendet, ne quid extollentia humana sibi vindicet aut suis laboribus donet. Totum autem perdidit quod laboravit, qui propriis virtutibus fructum sanctitatis ascripserit. Haec plane gemina effato S. Cypriani in nullo gloriandum esse, quando nostrum nihil sit. Ex quo testimonio S. Augustinus lib. de Praedest. SS. c. 3, et lib. de Dono Persever. c. 14, fatetur se adductum ut sententiam suam priorem circa salutis initium retractaret. Quomodo ergo Valerianus, eodem modo locutus, salutis initium homini arrogaret? Et vero quod negat 54 fas esse extollentiam humanam aliquid suis laboribus vindicare, videtur [Col. 0792C] intortum in errorem Semipelagianorum, qui humano labori subjungebant gratiam, eamque ascribebant ei labori quo voluntas petendo, pulsando, quaerendo, Deum advocat. Ut suspicio esse possit universam hanc homiliam qua Valerianus ex instituto rejicit eos qui Deum gratiae auctorem ab aliquo laboris sui consortio in bonis operibus excludunt, non tantum in Pelagium intorqueri, qui absolute gratiam inficiabatur; sed etiam, et quidem multo magis in Semipelagianos, quorum post Pelagii cineres, favillae fumabant.

6. Tandem alienissimum est a sensu et modo loquendi Semipelagianorum, quod habetur hom. 16, verbis illis: Omnis igitur spes obtinendae victoriae, in fide et voluntate consistit. Si enim voluntas sequatur fidem, numquam deserit voluntatem. Utique fides. Sane Semipelagiani erroris flos, vel potius faex, est subsecutio et subjunctio fidei ad voluntatem bonam. At Valerianus, diserte voluntatem bonam subjungit fidei; ita ut etiam prima credendi voluntas, non sit ex nuda facultate voluntatis, sed divinum fidei seminium, [Col. 0792D] sive gratiam voluntati praeviam subsequatur. Quae est catholica doctrina contra Semipelagianos. Idcirco enim eos sugillans S. Petrus Chrysologus, serm. 135, post commendatam S. Laurentii in vivicomburio constantiam, monet auditores ut mirantes S. Laurentii fidem et patientiam, donum Dei mirentur; Dei enim donum fuisse, tantam fidem, tantum in tantis cruciatibus animi robur. Tandemque concludit: Ergo martyrum merita, velut Dei dona laudemus; amemus, oremus, subinferamus voluntatem nostram. Voluntas enim sequitur, non praevenit. Sed tamen non deest charitas, si non desit voluntas. Ipsa enim ardens voluntas, vocatur charitas.


[Col. 0792D]
CAPUT VI. Quae prioribus locis Semipelagianismum subolere in Valeriano visa, demonstrantur catholica.

1. Pergo ad indirectam Valeriani expurgationem, [Col. 0793A] quae in locorum superius propositorum expositione consistit. Tractabo singula eo ordine quo adducta sunt; qui idem est cum ordine ac serie homiliarum de quarum morbositate aut ulcere suspicio fuit.

Praemittendum tamen est unum, quod non ad Valeriani tantum, sed etiam ad plurimorum Patrum indemnitatem observare operae pretium est: nempe, non si aliquando Patres auxilium gratiae in opere talis auxilii indigo reticent, censeri illico posse exclusum, cum saepe subintelligatur, nec semper necesse sit omnia exprimi. Id quod etiam in ipsis Scripturis servatum a Spiritu sancto gravissimi Patres notarunt. Ut S. Basilius in cap. VI Isaiae, tractans illud: Ecce ego mitto; et S. Ambrosius, ad Lucae prooemium, expendens illa verba: Visum est et mihi; et observans evangelistam, etiam si tacuit loquentem in se Spiritum sanctum, non idcirco tamen id negasse, similiterque Christianum si in opere ad salutem pertinente, eodem modo loquatur, et de divina cooperatione taceat, non idcirco eam diffiteri. Descripsit [Col. 0793B] eum D. Ambrosii locum S. Augustinus lib. de Grat. Christi c. 46, et lib. de Dono Persever. c. 19.

Sed insigniter idem tradit S. Anselmus, in Concor. II p., c. 15, his praeter caetera: Cum aliquid dicit Scriptura sacra pro gratia, non amovet omnino liberum arbitrium; neque cum loquitur pro libero arbitrio, excludit gratiam: quasi sola gratia aut liberum arbitrium solum sufficiat ad salvandum hominem, etc. Ita quippe intelligenda sunt dicta divina, ut hoc excepto quod dixi de infantibus, nec sola gratia, nec solum liberum arbitrium, salutem hominis operetur. Illustrat hoc nonnullis Scripturis adductis; tum profert insignem similitudinem: Sicut ergo quamvis naturalis usus non procreet prolem sine patre, nec nisi per matrem; non tamen removet ullus intellectus aut patrem aut matrem a generatione prolis; ita gratia et liberum arbitrium non discordant, sed conveniunt ad justificandum et salvandum hominem. Appositissime. Quid enim familiarius quam ut simpliciter dicamus: Hic [Col. 0793C] homo est filius illius mulieris, tacito, nec tamen idcirco excluso patre? Similiter ergo, quamvis voluntas nostra de Spiritu Dei concipiat, nec nisi coelesti semine fecundata, ac divinae illuminationis praegnata conceptu (ut S. Fulg. loquitur initio secundi ad Trasim.) eniti possit partum salutis; tamen plerumque, solius liberae voluntatis opus illud fundantis fit mentio, non expresso, nec tamen negato divino seminio per quod fecundata est voluntas; sine quo non plus posset concipere aut parere fetum salutis, quam possit naturaliter mulier effici mater absque viri opera.

Itaque qui voluntatis solius meminerunt, exprimunt dumtaxat quid haec causa in suo genere et ordine ad effectum et ipsi et gratiae communem contribuat, non negato (quamvis non expresso) gratiae concursu. Quod, ut dicebam, in Scripturis ipsis servatum videmus. Et longe aequissimum est eodem modo accipere similia Patrum dicta, in longioribus praesertim disputationibus, aut cum ad populum agunt: quia illa diligens et anxia utriusque cooperariae causae [Col. 0793D] expressio, vel nauseam et fastidium pareret, vel offensionem ex ingenerata suspicione hominis de auditoris aut lectoris ingenio aut securitate diffidentis. Ita plane, sua quaedam de libertatis humanae viribus duriuscule in speciem dicta lib. III de Lib. Arbit. emollit ipse D. Augustinus 1 Retract. c. 9, ostendens tacitam tunc a se, sed non exclusam gratiam. Quam (ut vocat) regulam, Augustino allegato, commendat Faustus Rheg. lib. I de Grat. c. 6: Apud regeneratos, inquit, quando gratia sine labore, vel labor sine gratia, in Scripturis ponitur, supprimitur, non separatur. Cum unum sine alio dicitur, tacetur alterum non negatur, secundum illam regulam quam antistes Augustinus insinuat: Non omnia quae tacentur, negantur. Non me latet, Pelagianos hoc ipsum studiose inculcasse; sic enim Critobulus, partes Pelagii sustinens apud Hieronymum, lib. I contra Pelag., fere initio, objicienti Attico catholico quod gratiae non meminisset, ideoque [Col. 0794A] eam inficiatus videretur, reponit: Ex eo quod non negavi, dixisse existimandus sum, neque enim quidquid non dicimus, negare arbitrandi sumus. Et apud Paulum Orosium in Apolog. pro arbitrar. libert. haec adversus ipsummet Pelagium scripta habentur: Quamlibet crebro dicas de gratia Dei, Non ideo negavi, quia non dixi; sed ideo dixisse accipiendus sum, quia non negavi: quasi vero et Susanna 55 ideo de adulterio confessa credenda sit, quia arguentibus aliis non negavit; aut testimonium falsorum testium, Dominus Jesus quia tacuit, approbaverit. Haec, inquam, a Pelagianis dicta non inficio. Neque tamen idcirco vacillat regula proposita, quia non omni quod haeretici proferunt, illico adversandum est. Poterit enim quod dicunt (ut sane hic contingit) non esse fetus eorum; sed ab Ecclesia et probatis doctoribus mutuo sumptum. Itaque cum PP. hoc statuant quasi pro canone, jure ratum est habendum. Accedit quod plerumque Patres, ut sanctus Augustinus etiam notavit lib. de Praedestinat. SS. cap. 14, intenti in rem quam tractant, [Col. 0794B] non sunt adeo solliciti de exprimendis ac distincte et explicite proponendis omnibus quae fide certum est ad aliquid intervenire, sed secure loquentes agunt quod agunt. Atque ita statim et obiter gratiae auxilia plerumque supponunt, aut attingunt potius quam tractent; quamvis non idcirco ea diffiteantur, vel divinam voluntatis nostrae praeventionem inficientur; sed quod muneris nostri est, et in potestate nostra locatur, potius urgeant.

2. Hoc quod generatim de Patrum scribendi et loquendi modo in hac re praemisi, locum omnino habere potuit in Valeriano; ut non sit quod rigidius austeriusve cum eo agamus, si aliquando e duabus causis ad salutis nostrae negotium intervenientibus, alterutrius tantum meminerit, non expressa altera, quam non idcirco inficiatur. Hujusmodi cautione praemissa, quae ad pleraque Patrum dicta in aliis materiis commodare aeque potest, ut ad suppressionem alicujus e divinis personis, in opere universis [Col. 0794C] communi (quo eam adhibet Paschal. Diacon. l. II de Spiritu sancto c. 4, in fine) accedamus ad expendenda sigillatim suspecta apud Valerianum loca superius proposita.

Primam homiliam ex ea causa suffigebat criminato, quod ipsa prima ejus verba hausta sint a Pelagio, quem ait: Saepius eo dicendi modo esse conquestum. Non possum non suspicere tantam sagacitatem in Pelagii vestigiis subolfaciendis. Nam hic est frons primae illius homiliae: Multi qui sanae doctrinae adversantur, justitiam culpant, et disciplinam imperium esse judicant; ac rationabilem castigationem superbiae assignant, cum non sit imperium, nisi ubi aliquid jubetur injustum; nec sit superbia, nisi ubi negligitur disciplina. Subjiciturque continenter, longum disciplinae encomium. Quid hic Pelagianum fermentum subolet? Vel quae, saltem in speciem, hujus principii cum Pelagiana impietate communitas? Exstat indiculus errorum Pelagii apud Augustinum, haer. 88 et lib. de Gestis Pelagii cap. 11, 14 et 35. Quid inter eos [Col. 0794D] errores affine commendationi huic disciplinae regularis? Nam de ea sermo est auctori cum monachis agenti, ut satis liquet ex inutilitate famae conversionis, quam religioni professae denuntiat, nisi disciplinae studium accesserit. An vero S. Cyprianum initio libri de Disciplina et Habitu Virginum, Chrysostomum homilia de Eruditione disciplinae, Hugonem Victorinum libro de Institutione Novitiorum a cap. 10, S. Bonaventuram in Speculo disciplinae propter Novitios, Laurentium Justinianum lib. de Discipl. Monast., et alios qui disciplinam non secus celebrant quam hic Valerianus, et grave a discolis haberi jugum ejus expostulant, Pelagianae fuliginis insimulabimus ea ex causa?

Quam vere autem subdatur a criminatore, Pelagium saepius eo dicendi modo esse conquestum; intelliget qui adverterit ex Pelagii scriptis praeter plagulas apud Augustinum, superesse dumtaxat epistolam [Col. 0795A] ad Demetriadem, male a quibusdam, jam a Bedae temporibus, D. Hieronymo inscriptam, et ab eodem Beda lib. I in Cant. Juliano Celanensi episcopo, qui cum Augustino conflixit, attributam; item Commentarios breves in Paulum, Hieronymo quoque inscriptos, diserte autem a D. Augustino lib. de Gestis Pelagii cap. 16, et lib. III de Pecc. Merit. cap. 1 et 11, Pelagio ascriptos; ac denique symbolum secundum, quod habetur tomo IX Hieronym., incipitque: Credimus in Deum Patrem, definit autem per ea verba, haereticum comprobavit. Nam hanc fidei professionem S. August. l. de Grat. Christi cap. 32 et 33, et lib. de Peccato Orig. cap. 1 et 21, a Pelagio ad Innocentium transmissam monstrat. Nuspiam vero in illis lucubrationibus comparent querelae illae Pelagii, de neglectu aut duritia regularis disciplinae, apud aliquos effrenes et jugi impatientes. Et ut exstarent alicubi ex Pelagio illae querelae, parum omnino id referret; cum non quaecumque ab haereticis dicta sunt, resecanda videri debeant, nisi eadem falce omnia [Col. 0795B] prope fidei dogmata recisa velimus, ut Rusticus cardin. Diaconus Dial. contra Aceph. probe monuit.

3. Homil. 2 illud notabatur, quod agens de via Christiana Valerianus dicat, accessum Christianae viae facilem se praestare volentibus, quae videbantur subolere Semipelagianam gratiae subjunctionem ad voluntatis conatum. Sed haec est plane inanis criminatio. Quid enim apud Patres et morum magistros decantatius, quam volenti nihil difficile? et si velimus divinae gratiae qua praevenimur cooperari, fore ut consensus ad virtutem, quantumcumque praeruptus et horridus, non mitescat modo, sed etiam cum suavitate superetur? At hoc unum est quod affirmat Valerianus.

Nec minus perspicue, absque nota vel erroris suspicione idem tradiderunt, ut alios nunc praeteream, Clem. Alex. II Strom. cap. 7, et S. August. l. I de Lib. Arbit. cap. 13, et variis locis S. Chrysostom. Et Clemens quidem disputans de adoptione filiorum Dei haec verba habet: Velle ergo omnia antecedit. Rationales [Col. 0795C] enim facultates sunt ejus quod est velle ministrae. Velis, inquit, et poteris. Idem quod Valerianus conceptis verbis tradidit S. Maximi de Scopo Incarnat., et qui hoc ipsum mellitissime sic expressit Eucher. in Paraen. ad Valer. n. 7: Si hominum quispiam clarus ac locuples in locum liberorum te adoptaturus accineret, ires per oppositas rerum difficultates, et per quodvis longi recessus iter vectatus accurreres. Deus, universitatis rerumque Dominus, te in adoptionem vocat; illud, si velis, tibi blandum filii nomen impertiet, quo Deum nostrum unicum suum nuncupat. Et non accensus raperis? non properus urgeris? ne conditionem tantam celeri occursu mors festina praeripiat? Atque ad hanc obtinendam, tu non invias terrae solitudines, nec longinqui maris incerta penetrabis. Cum volueris, haec adoptio tui tecum est. Sed et Laurentius Novanensis homil. de Poenitent. idem explicate sic tradit: Homo, 56 noli differre, res in promptu est, vita in manu est, victoria in arbitrio est. Si voluisti, vicisti; si nolueris, victus relinqueris. Qui vult [Col. 0795D] vincere, conatur ut vincat; qui desperat, amisit victoriam. Itaque perspicue statuit cuique in manu sua vincere peccata, quae victoria infert sanctitatem. Neque tamen quisquam idcirco notavit Laurentium, vel Semipelagianismi insimulavit, quia suppressit divinam praeventionem.

Sanctus vero Augustinus, loco allegato, longam de voluntatis vi ad christiane vivendum disputationem concludit his verbis: Ex quo conficitur ut quisquis honeste recteque vult vivere, si id se velle prae fugacibus bonis velit, assequatur tantam rem tanta facilitate, ut nihil aliud ei quam ipsum velle sit habere quod voluit. Quem locum recognoscens I Retract. cap. 9, agnoscit catholicum et usquequaque sanum esse, tametsi solius voluntatis facta in eo sit mentio, dimissa nec tamen exclusa gratia quod id loci illius non interesset, et nondum tunc exortis Pelagianis non videtur necessarium diligentius ac sollicitius loqui. Non dissimiliter [Col. 0796A] serm. 31, ex 40 novis, hortatus ad tenendam justitiam et libertatem a secunda morte, subdit: Quae si nolis ideo non erit, quia illud unde te ab ista morte redimes, si volueris, erit. Justitiam voluntas impetrat a Domino, et bibit illam tamquam de fonte suo, ad quem fontem nullus prohibetur accedere, si dignus accedit. Et mox: Sanguis Domini tui, si vis, datus et pro te; si nolueris, non est datus pro te. Rursusque paulo post: Sanguis Christi volenti est salus, nolenti supplicium. Tandem in psalm. CII, ad illud: Qui sanat omnes languores tuos, multa praefatus de Deo medico et animorum sanatione, subdit: Sanabit te? opus est ut sanari velis. Sanat omnino ille quemlibet languidum, sed non sanat invitum. Quid autem te beatius, quam ut tamquam in manu tua vitam, sic habeas in voluntate sanitatem tuam? Si velles esse in aliquo sublimi honore in hac terra, ducatum, proconsulatum, praefecturam si concupisceres, numquid continuo posses quod velles? Numquid voluntatem tuam potestas sequeretur? Haec et alia hujusmodi apud Augustinum frequentia nemo [Col. 0796B] umquam insimulavit erroris, vel affinitatis cum Semipelagianorum fuligine. S. Chrysostomus eodem fere modo loquitur homil. 5 in I ad Thessalon., in ipso fine, inculcans, ut boni fiamus et Christianas virtutes adipiscamur, sat esse ita velle, juxta illud Isaiae quod allegat, Si volueritis et audieritis me. Alibi item multus est hac in parte; sed disertissime hom. 18 in Epist. ad Rom., paulo ante partem moralem, ubi proposita salvatione reliquiarum per electionem gratiae, cujus (ut ait) sunt in hominis salute potiores partes, opponit sibi: Cur igitur non omnes salventur, si ex gratia salus est? Respondet autem in hunc modum: Quia noluistis. Gratia siquidem, licet gratuita sit, volentes tamen tantummodo salvat, non eos qui nolunt, qui continuo aversantur, qui contradicunt. Nimirum, ut ait initio homiliae 19, potior quidem pars gratiae est, non tamen totum. Longum et pulchrum in eam rem locum legere licet apud Theodorum Studitam, catechesi 43, sub finem.
[Col. 0796C]

4. Itaque recte omnino ac catholice dicitur, viam salutis patere volentibus, esseque eis facilem: non enim excluditur gratiae adjutorium voluntatem vegetans, sed subintelligitur aeque ac in illa D. Ambrosii locutione, sub finem libri de Viduis, Unicuique voluntas suae prosperitatis est auctor. Ex voluntate enim sapientia nascitur. Et perspicue agit de supernaturali sapientia. Itemque aeque ac in aliis illis locutionibus, Propria voluntas est unicuique causa suae salvationis: et, Bona voluntas Deum ad nos deducit, et nos in Deum dirigit. Per bonam voluntatem Deum diligimus, Deum eligimus, ad Deum currimus, ad Deum pervenimus, et eum possidemus. Per eam ad Dei similitudinem reformamur, et ei similes efficimur. Habentur haec omnia in Manuali quod nomine D. Augustini circumfertur cap. 23. Et plane similia habentur apud D. Bernardum lib. de Interiori Domo c. 8. Nec dissimiliter ac durius etiam Nazianzenus, ob additam particulam exclusivam, et tamen simili subintellectione adhibita condiendus verbis illis orationis 40: Ite et emite, ac [Col. 0796D] vinum nullo persoluto pretio bibite? o ingentem benignitatis celeritatem! o facilem contrahendi rationem! Hoc bonum sola voluntate venale tibi proponitur, cupiditatem ipsam Deus ingentis pretii loco habet. Sitit sitiri. Particula exclusiva intelligenda tantum est cadere in ea quae ex parte voluntatis conferri debent.

Eodem denique modo accipienda sunt illa S. Justini in Apolog. ad Antonin., ubi recolens locum Isaiae de peccatoris justificatione et secunda nativitate jam antea adductum ab ipso, si volueritis et audieritis me, ac secundam istam nativitatem cum ea quae fit adulti baptismo contraponens, subdit apostolos docuisse primam quidem hominis nativitatem fuisse necessitatis opus, quod homine neque sciente, neque volente, peracta sit; providisse tamen Deum, ut non maneremus necessitatis et ignorantiae filii, quales ex prima nativitate eramus, sed efficeremur filii voluntatis et scientiae, adipiscentes remissionem [Col. 0797A] peccatorum et sanctitate volentes renasci. Ubi certum est ita exprimi nativitatem ex liberi arbitrii delectu quo homo volens sciensque formatur, et nascitur denuo, ut tamen non excludatur divina gratia volitionem et praeveniens et promovens.

Indubieque eadem mens fuit Nysseni homil. 6 in Eccles. ad illud: Tempus pariendi et tempus moriendi, juxta quem: Nobis ipsis quodammodo patres sumus, quando per bonum animi institutum liberumque arbitrium, nos ipsos formaverimus, et genuerimus, et in lucem ediderimus. Hoc autem facimus ex eo quod Deum in nos ipsos admittamus effecti filii Dei, et filii virtutis, et filii Altissimi. Idem optime, lib. de Vita Moysis, exponens nativitatem ad gratiam: Est vita humana mutationi semper supposita. Quare oportet cum non sit aeterna et immobilis, semper nasci. Sic autem nasci, non aliena fit appetitione, nec extrinsecus ut in corporali nativitate, sed electione propria unusquisque nascitur. Unde fit ut nos ipsi patres simus nostri, qualescumque nos volumus electione gignentes et aut marem [Col. 0797B] aut feminam, vitii ac virtutis ratione fingentes. Non poterat magnificentius bonae voluntatis interventum in salutis nostrae negotio proponere: meritoque posset hoc ejus dictum salebrosius videri quam quod Valerianus dixit, viam salutis patere volentibus. Hactenus tamen Nyssenus, calumnia negatae praeventionis gratuitae oneratus non est, et merito. Nam ut caetera loca taceam, in orat. catech., cap. 30, disertissime asserit gratiam praevenientem. Et cum ibid. cap. 39 accurate tradat quod ex eo aliis locis allegatis protuli, nempe hominem liberae suae voluntatis electione gigni ex Deo et filium Altissimi effici, perspicuum esse videtur, non pugnare duo illa, nativitatem secundam obtingere volentibus, et a Deo vocante et praeparante esse quod voluntas velit ut obtingat. 57 Quod attendentes nonnulli Patres adducti c. 5, n. 3, dixerunt neminem in spirituali nativitate esse sibi patrem, sed matrem dumtaxat, quia haec ex aliena tantum anteriori operatione fecundatur.
[Col. 0797C]

5. In homilia tertia suspectus primum erat locus quo asserebatur deposci a Christiano voluntarium officium. Sed perperam trepidatur timore ubi non erat timor. Vel enim suspecta est vox voluntarii in negotio salutis, vel vox officii. Neutra vero jure insimulatur. Nam David, qui voluntarie se sacrificaturum spondebat, non habetur erroris suspectus. Ejusque non insimulatur princeps apostolorum, qui Christianos ad servitutem voluntariam cohortatur. Non item S. Ambrosius. qui lib. I de Jacob, c. 3, studium nostrum commendans, et in eo dicens esse omnia, ita ut aut culpam adjungat, aut gratiam, subdit: Quid in alios derivamus? Voluntarium sibi militem legit Christus, voluntarium servum sibi diabolus auctionatur. Nec denique S. Paulinus, cujus illa sunt in epistola 2 ad Severum: Quae nobis gratia, si in alieno tantum fideles fuerimus, nisi de proprio serviamus, id est, de libero voluntatis arbitrio, ex toto corde nostro, et ex totis animae nostrae viribus diligentes Deum? In quem nos affectum lacessit propheta qui dicit, Voluntarie sacrificabo [Col. 0797D] tibi? Hoc enim acceptum et placitum coram Deo, ut bonum nostrum sit voluntarium. Sane omne obsequium nostrum Deo exhibitum esse debere voluntarium, notio ipsa obsequii fert, etiamsi divina praeventio supernaturale obsequium exigatur. Immo quia praeventio illa ad voluntarium obsequium sollicitat, scite Isidor. Pelus., l. IV, epist. 51, tractans illud: Iis qui secundum propositum vocati sunt, ait vocationem non esse violentam et coactam, sed voluntariam ac spontaneam; ab effectu eam consequente, sive a proposito nostro voluntario, de quo verba illa Apostoli accipit, denominans eam voluntariam. Tantum abest ut humano consensui et obsequio negaturus esset rationem voluntarii.

6. Aeque facile purgatur vox officii; quam tametsi in ecclesiasticis libris non tam usitatam, ut loquitur S. Augustinus epist. 19, et ab ethnicis usurpatam ad designandum naturale decus actionum intra naturae [Col. 0798A] fines honestarum, tamen S. Ambros. I Offic. c. 8, docet non esse tantummodo philosophorum scholae aptam, sed Christiano quoque sensu usurpari posse, sive officium ab efficiendo dictum velimus, quasi efficium, una littera propter sermonis decorem immutata; sive ab eo quod ea agantur quae nulli officiant, prosint omnibus. Utravis enim officii notatio et significatio ut probetur, monet aeque eam vocem in Christianos et supernaturales actus honestos, ac in naturales cadere. Et idcirco idem S. Pater, lib. IV in Lucam, ad illa verba capitis quarti: Nemo eorum mundatus est, nisi Naaman Syrus, vocem officii intrepide adhibuit agens de obsequio supernaturali. Evidenter, inquit, hic sermo nos Domini salutaris informat, et ad studium venerandae divinitatis hortatur, quod nemo sanatus ostenditur, et maculosi morbo corporis absolutus, nisi qui religioso officio studuit sanitati; non enim dormientibus divina beneficia, sed observantibus deferuntur. Neque vero quia Cassianus et Faustus voces voluntarii officii usurpaverunt, damnandae confestim sunt tamquam [Col. 0798B] reprobae et Semipelagianismo gravidae. Non enim omnia quae haeretici dicunt, figmenta sunt aut recusanda, ait S. Cyrillus epist. 30, annuentibus Origene, homil. 9 in Num., et Hieronymo epist. 75 et 152.

7. Calumnia quae alteri ejusdem homiliae loco inaedificabatur, non minus facile dispellitur. Quod enim ait Valerianus, quando alios commendant virtutum merita, curandum esse ut nobis locum gratiae faciant voluntariae servitutis officia, non eo pertinet quo detorquebatur. Sensus enim est: quando martyrii laurea, de qua agebat, non semper in promptu est (nec erat sane quo tempore has homilias habebat Valerianus in altissima tunc pace Ecclesiae), enitendum esse ut voluntaria servitus suppleat quod supplicium extrinsecus irrogatum et patienter exceptum praestare posset, si inferretur, pateatque ea ratione aditus ad gratiam Dei. Quod perinde est ac si dicatur: satagendum esse ut per bona opera accessio fiat ad gratiam sanctificantem anterius partam, juxta illud S. Ambrosii serm. [Col. 0798C] 14 in psalm. CXVIII, 4: Voluntarium organum uberiore spiritus sui gratia Christus implevit. Vel ut per bona opera de sancti Spiritus inspiratione concepta, contritionem, inquam, perfectam, et amorem exquisitum, divinam gratiam sanctificantem advocemus, depulso peccato quo forte prius sordebat anima.

8. Homilia 7 notabatur locus quo divina virtus dicitur perfectionem justis laboribus praestare, et subministrare bonae voluntati quaecumque sunt optima. Quod tantum abest ut notari debuerit, ut potius admodum pie et catholice a Valeriano dictum sit, ad humanum fastum (ut fert Valeriani eo loco institutum, et proxime antecedentia docent) deprimendum, agnoscendamque Dei in nos beneficentiam, a quo est omne donum perfectum et datum optimum, juxta Apostoli sententiam ad quam Valerianus aperte alludit. Itaque quod ait, perfectionem praestari a Deo laboribus justis, sensus non est hominem solum inchoare, Deum vero perficere; sed sensus est, ipsam totam perfectionem et dignitatem operum justorum [Col. 0798D] ex Deo manare, eique decus justorum operum illibate esse ascribendum. Conformiter ad S. Macarium, cujus sunt illa plane insignia homil. 26: Oportet hominem dedita opera et consulto excolere terram cordis sui, et elaborare. Requirit enim Deus laborem, fatigationem, ac operationem ab homine. Verum nisi supernitus apparuerint nubes coelestes ac pluviae gratiae, nihil proderit agricolae labor. Hoc autem est indicium Christiani cultus, quantocumque quis labores sustineat, et quantascumque justitias peregerit, ac si nihil effecisset, ita se gerere, omnia scilicet bene per nos ac juste facta ascribendo gratiae. Nec dissimiliter S. Leo serm. 2. de Epiph. cap. 3, verbis illis: De cordibus nostris quae Deo sunt digna promamus. Quamvis enim omnium bonorum sit ipse largitor, etiam nostrae tamen fructum quaerit industriae. Non enim dormientibus provenit regnum coelorum, sed in mandatis Dei laborantibus atque vigilantibus, ut si dona illius irrita non fecerimus, per [Col. 0799A] ea quae dedit, mereamur accipere quod promisit. Similia habet serm. 5 de Epiph. c. 3. Quod item ait Valerianus, subministrari bonae voluntati quaecumque sunt optima, non est trahendum ad suppeditationem auxiliorum gratiae ob praeviam volitionem 58 naturaliter bonam, quod esset aperte contra scopum Valeriani, nec humanum tumorem comprimeret, sed augeret: accipiendum itaque est de ea, quam dixi, subministratione cujusvis dati optimi, facta a Deo voluntati ex se egentissimae, nec umquam ad supernaturalia assurrecturae, nisi erigeretur et praeveniretur divinitus.

9. Ex homilia 9 arguebatur locus quo dicitur Dominum dignum occurrere ad petitionem nostram. At haec est admodum insulsa criminatio, et quae aeque in Isaiam, ipsumque Spiritum sanctum posset cadere. Tractat enim ibi Valerianus illud Isaiae: Tunc invocabis, et Dominus exaudiet; clamabis, et dicet: Ecce adsum. Inde vero infert ineffabilem esse Dei dignationem, qui ad clamorem nostrum ac petitionem dignetur occurrere, seque paratum ad opitulandum praestare, [Col. 0799B] quod ipsum propheta eo loco, immo per prophetam Spiritus sanctus profitetur. Posset sane non suspectus modo, sed etiam compertus erroris eo loco haberi Valerianus, si clamorem illum ex meris naturae viribus conceptum diceret, aut si petitionem cui Dominus occurrit ex naturae nudo vigore profectam vellet, qui esset error gratiae humanae invocationi subjuncta in concilio II Arausicano confessus. Sed hujus perversi sensus non alia apud Valerianum indicia exstant, quam apud prophetam cujus verba adhibuit.

Concinunt plane alii Patres, ut S. Chrysostomus homil. 27 in Genes., tractans similem ejusdem prophetae locum ex c. 65: Adhuc loquente te, dicam, Ecce adsum. Hortatus enim ad innitendum divinae gratiae, et summam Dei in nos beneficentiam exaggerans quae non, ut inter homines assolet, primum obsequia exigat, tum beneficia sua elargiatur: sed prius benefaciat, et prioribus beneficiis excitet nos ad exhibenda sancta obsequia, subjungit ad consequendam [Col. 0799C] sanctitatem et remissionem peccatorum, non esse plurimo tempore opus; quod latronis exemplo confirmat, qui ne hora quidem eguit ad plenam emundationem. Tanta est Dei erga nos misericordia. Nam ubi viderit voluntatis nostrae propositum firmum, et ferventi nos desiderio ad se accedere, non retardat, neque differt, sed accelerat, suamque solitam liberalitatem exhibens, dicit: Adhuc loquere, et dicam: Ecce adsum. Id quod late confirmat exemplo servi illius qui rogatus rationem reddere, cum non esset solvendo, supplex domino factus, immensae summae remissionem exoravit, ac etiam supra quam petebat obtinuit.

Similia illa apud Ambrosium in calce sermonis 47: Multi diabolici fluctus sunt in hoc mundo, tentationum multa naufragia, a quibus ita liberari possumus, si clamantibus manum suam Salvator extenderit. Nos ergo clamare ad Dominum non cessemus, ille auxilium solitum non negabit. Durius item lib. 3 de Virgin. Didicisti, inquit, ubi Christum requiras, disce etiam quemadmodum possis mereri ut ille te quaerat. Excitat Spiritum [Col. 0799D] sanctum dicens: Exsurge, Aquilo, et veni, Auster: aspira hortum meum, et perfluant aromata mea. Descendat frater meus in hortum suum, et manducet fructum pomiferarum suarum. Hortus Verbi animae vernantis affectus est, et in pomiferis virtutis est fructus. Veni ergo; et sive manduces, sive bibas, si Christum invocas, adest dicens: Venite, manducate panes meos, et bibite vinum meum; sive etiam dormias, pulsat ad januam. Extrema haec verba aperte ferunt praeventionem divinam gratuitam, qua Deus ipse homines, necdum aperientes cordis ostium, sollicitat et illicit ad bonum. Et tamen in anterioribus verbis docet S. Ambrosius, peccatorem invocando mereri ut Deus illum quaerat, item excitare Spiritum sanctum. Quae si crude acciperentur, non modo cum veritate catholica toties alibi per S. Ambrosium tradita non cohaererent, sed neque cum extremis illis verbis quibus Deus pulsare ad januam cordis, hoc est praevenire hominem et praemovere [Col. 0800A] ad bonum dicitur. Itaque restat ut S. Ambrosius dicatur tribuisse homini invocanti meritum ut a Deo quaeratur, et excitet Spiritum sanctum; non agendo de invocatione humana qua primum gratiae auxilium comparetur, sed agendo de invocatione facta ex anterioribus gratiae auxiliis ad promerendam ulteriorem et uberiorem. Quo ipso modo accipi longe molliora Valeriani verba quae nunc purgamus, est longe aequissimum.

Denique concinit S. Macarius cum alibi variis locis, nominatimque hom. 16 et 23, tum luculenter homil. 46, ubi longe etiam durius loquitur quam praedicti omnes, quamvis multus, immo plurimus variis locis sit in assertione gratiae praevenientis, ut infra monstrabo. Locum ascribo, ut qui in Valeriani oculo festucam vident, hanc primum trabem ejiciant ex S. Macarii oculo. Quemadmodum si quis morbo aut febri detineatur, licet in cubile corpus projectum sit, non valens perficere opus aliquod terrenum, non tamen quiescit animus, sed distractus et curans quae superagenda, [Col. 0800B] medicum requirit, missis ad eum amicis suis; eodem quoque modo anima post transgressionem mandati, in infirmitatem affectionum redacta, et languidior reddita, ubi accesserit ad Dominum, et crediderit, auxilium ab eo consequitur et abnegata priori pessima vita, licet antiqua aegritudine decumbat, et nequeat opera vitae vere peragere; nihilominus curare quae ad vitam pertinent, sedulo deprecari Dominum, et inquirere verum Medicum, et habet et potest. Et non, ut aiunt quidam perversa doctrina seducti, prorsus mortuus est homo, ut omnino non possit quidquam boni peragere. Etenim infans, licet nihil possit quidquam boni peragere. Etenim infans, licet nihil possit perficere, aut propriis pedibus accedere ad matrem nequeat, nihilominus volvitur, clamat, et plorat inquirens matrem, erga quem summa afficitur misericordia mater, et gaudet de infante quaerente eam cum labore et clamore. Et cum non possit infans ad eam pervenire, nihilominus ob multam pueri inquisitionem ipsa mater abit ad illum, amore pueri capta, et amplectitur, circumfovet, atque alimentum profert [Col. 0800C] summa cum dilectione. Hoc ipsum benignus quoque Deus facit in anima ad eum accedente, et ejus desiderio detenta.

Sive de languore et aegritudine animae ex casu primi parentis, sive de aegritudine et languore ex propria anteriori culpa loquatur S. Macarius, perinde est. Statuit enim animam in utrovis illorum statuum, clamare posse, et inquirere medicum, et id negantes perversa doctrina imbutos vocat: quia scilicet agit de anima clamante et inquirente, praemissa coelesti praeventione et sollicitatione, quamvis eam hic non exprimat. Adhibet porro, ut vides, illud ipsum aegri exemplum, quo postea usi sunt Semipelagiani ad declarandum suum errorem, ut ex Hilarii epistola ad Augustinum discimus. Proptereaque dixi durius 59 aliis jam memoratis loqui S. Macarium, quamvis ei benigna interpretatio non negetur, quae proinde neque aliis mitius locutis, ac inter eos Valeriano, neganda est.

10. Homilia 11 maxime morbosa visa est. Duo in [Col. 0800D] ea notabantur loca. Prior quo dicitur: Deum numquam deserere voluntatem religionis studio florentem, nec deesse solatia Divinitatis, ubi sunt actus bonae conversationis. Hic tamen locus usquequaque sanus est. Voluntatem enim religionis studio florentem a Deo deseri, quis nisi impius, et divinae benignitatis prorsus rudis effutiat? Cui vero ignotum illud a Trident. sess. 6, cap. 11, traditum post D. August. lib de Nat. et Grat. cap. 26, ac Prosperum ad 7 et 13 objectionem Vicentianam, et lib. II de Vocat. c. 12, et ad 7 capit. Gallorum: Deus neminem deserit, nisi prius ipse deseratur? At non deserit Deum voluntas religionis studio florens. Itaque quam ei gratiam contulerat Deus, ut religionis studium conciperet, eoque floreret, eamdem lubens volens prorogat, coelestiaque auxilia et solatia bonis actibus ex divina largitate procreandis intentio homini deesse non sinit. Prior ergo ille locus facilem, ut dixi, explicatum habet, vel potius [Col. 0801A] otiose opponebatur. De posteriore quia putatur desperandus, seorsim pronuntiandum est.


[Col. 0801A]
CAPUT VII. Catholice omnino a Valeriano dictum esse, nostrum esse velle, Dei autem perficere, multipliciter ostenditur.

1. Tota adversus Valerianum belli moles, in posteriorem locum ex homil. 11 notatum incumbit, cum diserte tradat eo loco Valerianus, nostrum esse bonum velle, Dei vero perficere; et boni operis voluntatem ex nobis debere descendere, perfectionem vero in Dei potestate pendere. Et habere quidem hominem gratiam laboris sui, sed Domino debere fructum laboris impleti. Quod videtur esse ipsissimum virus Semipelagianum quo homo ita Deum admittit in subsequentibus cooperarium, ut tamen quod D. Augustinus lib. de Praedest. SS. cap. 2, egregie notavit, primas sibi partes in salutis suae negotio vindicet, Deo secundas tantum concedat, et quasi componat cum Deo, ut partem sibi vindicet, atque illi partem [Col. 0801B] relinquat. Et quod est elatius, primam tollit ipse, sequentem dat illi, et in eo quod dicit esse amborum, priorem se facit, posteriorem Deum. Tantum tamen abest, ut hic locus desperandus sit, ut potius commodissime, nec uno modo ostendere liceat nihil in eo affirmari cum sana doctrina minus consentiens.

Idque videtur agnovisse Ecclesia Lugdunensis libro contra Joannem Scotum, circa propositionem ejus quartam, in ipso fine. Post longam enim rejectionem propositionis illius, nostrum est inchoare, Dei per gratiam perficere, subdit Lugdunensis Ecclesia: Si istius verba alium sensum habent, ostendit ipse qui scripsit. Quae verba aperte innuunt, praeter sensum aperte haereticum, qui verbis illis in extima crusta spectatis subesse potest, alium adinveniri posse catholicum et labis expertem. Eum nos (quidquid sit de Joanne Scoto, qui gratiam praevenientem inficiatus videri potest) circa Valerianum affinibus licet verbis usum, exhibere conabimur, nec difficile (ut spero) [Col. 0801C] exhibebimus, et quidem multiplicem.

Et in primis spectandum est Valeriani institutum, et sententiae quae in invidiam vocatur cohaesio ac textura cum antecedentibus et consequentibus. Valet enim universe quod praeclare circa Scripturae loca annotatum est a D. Chrysostomo hom. in illud Jerem.: Scio, Domine, quia non est hominis via ejus. Nempe nullam esse periculosiorem, aut magis praeposteram loci alicujus interpretationem, quam quae datur uni alicujus loco, a corpore tractationis cui commissus erat avulso, neglecta antecedentium et consequentium cohaesione et scopoque auctoris. Scopus ergo Valeriani eo loco erat infigere, stultitiae, ut ait, genus esse, ut cum alii debeas vitae beneficium, tibi ascribas ornamenta virtutum. Cum, inquam, agnoscas te a Deo habere quod sis secundum naturam, inficieris tamen te ab eodem habere ut tibi bene sit supra naturam, et quoad virtutes infusas, aliaque supernaturalia animae decora. Hoc ita confirmat Valerianus, ut tamen negatum nolit ornamenta [Col. 0801D] religiosae vitae vigilantiae studio comparari; nosque ad eam animae exornationem et mundum supernaturalem aliquid conferre: nimirum assensum liberum quo admonenti Deo annuimus, cum in potestate nostra situm esset refragari, et divinam sollicitationem ac motionem nos praevenientem abjicere, ut Tridentinum diserte tradit sess. 6, cap. 4. Ne vero inde animus humanus intumescat, addit Valerianus, neque ex assensu illo et volitione boni adhibita per voluntatem, praeberi vanae gloriationis occasionem, cum ea studii nostri exhibitio etiamsi per gratiam exprompta, ac de voluntatis silice velut excusa, imprimis Dei auxilio eguerit ut excuderetur. Deinde jam excusa tota non sit et periclitetur, nisi divinitus firmetur, muniaturque adversus supervenientes difficultates, quae plurimae semper et graves impendent in supernaturalium operum exercitio.

2. Primum illud humilitatis motivum a Valeriano [Col. 0802A] propositum, ex eo quod consensus non fuerit per nos exhibitus, nisi per gratiae auxilium et praeveniens et coadjuvans, continetur verbis illis quae in invidiam a criminatore vocantur, cum tamen sint catholicissima et usquequaque sana. Nec nos negare possumus ornamenta religiosae vitae vigilantiae studio comparari. Sed ibi Deus est, ubi integrae religionis est animus, ita Apostolo dicente: Exemplum ejus quaeritis, qui in me loquitur Christus? Haec in invidiam vocantur, et morbosa a criminatore censentur, qui putat sensum esse, studium humanae vigilantiae, excluso Dei auxilio, parare ornamenta religiosae vitae, eo quod Deus adveniat quo eum vocat animi religio integra, et naturae viribus concepta. Sed hic sensus est aperte contra scopum Valeriani, et pugnat cum ratione ex loco Apostoli proxime adducto petita.

Germanus itaque Valeriani sensus est ex immediate 60 praemissis repetendus. Dixerat, stultitiae genus esse prima sua initia naturalia Deo ascribere, non item supernaturalia. Inde tacite occurrens objectioni [Col. 0802B] quae proferri a superbo poterat, ex eo quod ornamenta virtutum comparentur hominis studio, subdit se quidem negare non posse quin humanum studium conferat ad ea ornamenta comparanda; sed hoc studium non esse a nobis, sed a Deo praeveniente et cooperante. Ubi enim est integrae religionis animus, ibi Deus est; non consequenter, sed antecedenter. Quasi diceret: Vere, quisquis es qui id tacite tractas, vigili studio aliquid fecisti, sed cujus ope? et unde illud studium? An non a Deo, ut de suo in bonum animarum studio pronuntiavit Apostolus, cum dixit: An experimentum quaeritis ejus qui in me loquitur Christus? Itaque vigilantia quidem laudanda est, commendandusque conatus ad boni operis exercitium expromptus; sed nisi antecessisset divina praeventio, conatus ille ac nisus voluntatis, non modo languidus plane et cassus fuisset, sed prorsus nullus. Hunc ipsum sensum de hominis vigilantia ac justificatione produnt illa Augustini serm. 15, de Verb. Apost. c. [Col. 0802C] 11: Justificationem et habeamus in quantum habemus, et augeamus in quantum minores sumus, et perficiamus, etc. Sed totum ex Deo, non tamen quasi dormientes, non quasi ut non conemur, non quasi ut non velimus. Sine voluntate tua, non erit in te justitia Dei. Voluntas quidem non est nisi tua; justitia non est nisi Dei. Esse potest justitia Dei sine voluntate tua; sed in te esse non potest, nisi per voluntatem tuam. Et mox: Sine te fecit te Deus; non enim adhibuisti aliquem consensum ut te faceret Deus. Quomodo consentiebas, qui non eras? Qui ergo fecit te sine te, non te justificat sine te. Ergo fecit nescientem, justificat volentem. Satis de primo humilitatis motivo per Valerianum proposito.

Addit etiam secundum jam tactum humilitatis motivum, ad deprimendum tumorem, ex ea studii humani libera collatione in comparationem ornamentorum animae. Nempe quod praeter divinum auxilium praeveniens atque cooperans, egemus divino auxilio subsequente, quo firmemur et muniamur in bono ex divina inspiratione concepto. Satis ibi vacillat humanum [Col. 0802D] studium, ubi non requiritur Dei auxilium. Nam non dubie periclitatur fides, si non muniatur patrocinio divinitatis. Nostrum est igitur bonum velle, Christi vero perficere. Nam ita Apostolus loquitur: Velle adjacet mihi, perficere autem bonum non invenio. Denuntiat Valerianus nos nobis non sufficere, ne ad bonum quidem aspirante Deo jam conceptum, eo quod facile ob infirmitatem simus vacillaturi, in tantis fluctibus et turbinibus, tantaque nostra imbecillitate. Itaque requirendum sive implorandum humillime esse Dei auxilium subsequens ac muniens in tot discriminibus. Quod sane ad cohibendam inflationem ex bono opere, et collato libere assensu voluntatis divinitus sollicitatae est appositissimum, cum inde liqueat nos quidem jam praeventos tantulum quid contulisse, consensum scilicet liberum quo Deo vocanti adhaesimus; tamen nisi Deus beneficia anteriora praeventionis et cooperationis novo ac speciali subsequentis gratiae et perseverantis [Col. 0803A] beneficio cumulet, cassum fore laborem nostrum et minime diuturnum. In quem sensum illud Apostoli accipit: Velle adjacet mihi, perficere autem bonum non invenio.

3. Quo ipso modo eumdem locum accepit Prosper lib. contra Collat. cap. 8. Cum donatum, inquit, nobis fuerit bonum velle, non statim invenimus et facere, nisi quaerentibus, petentibus, atque pulsantibus, qui dedit desiderium, praestet effectum. Vox namque ista dicentis: Velle adjacet mihi, perficere autem bonum non invenio, vocati est, sub gratia constituti, qui condelectatur quidem legi Dei secundum interiorem hominem; sed videt aliam legem in membris suis, repugnantem legi mentis suae, et captivantem se in lege peccati. Et quamvis acceperit scientiam recte volendi, virtutem tamen in se non invenit eorum quae optat operandi, donec pro bona voluntate quam sumpsit mereatur invenire quid faciat. Eodem modo illum Apostoli locum accepit S. Gregor. XXIX Moral. cap. 25, tractans illud: De cujus utero egressa est glacies, et gelu de coelo qui [Col. 0803B] genuit. Ostendit enim plerosque post sancta desideria turbari in exsecutione, nec posse concepta virtutum semina in fruges operum promovere, eo quod intervenientibus tentationibus reverberentur, ne de proposito bono divinitus indito extollantur, immemores inanitatis suae et egestatis: idque censet voluisse Apostolum eo quem dixi loco. Quid aliud, inquit, quam de Dei vero utero glacies producitur, quando de interno secreto dispensatio egreditur, et voluntates nostrae, etiam in bonis desideriis frenantur? Videamus paulo (infusa videlicet terra) quanta disciplinae glacie prematur, dum ait: Velle adjacet mihi, perficere autem bonum non invenio. Qui enim velle habere se asserit, jam per infusionem gratiae quae in se lateant semina ostendit. Sed dum perficere bonum non invenit, profecto indicat quanta illum dispensationis supernae glacies premat. In eumdem sensum interpretatus est Apostolum S. Thomas Rom VII, lect. 7, improbata illa ejusdem loci interpretatione quam refert, ut eam etiam [Col. 0803C] minus probavit D. Augustinus I Retract. 23.

4. Ad eum ergo modum, locum Apostoli usurpavit Valerianus, eoque sensu cum Apostolo loquens dixit, nostrum esse velle, Dei autem perficere. Id est consensum quidem per nos praestari Deo vocanti (consensum enim, praeventi et divinitus adjuti, contribuimus de nostro), ut tamen consensus ille sollicitanti Deo praestitus, irritus non sit, nec in auras abeat, vel etiam ante exsecutionem concepti desiderii evanescat: necessarium insuper esse ut divina protectione, jugique subsequentis auxilii munimine firmetur. Quod item ferunt illa alia verba sub homiliae finem: Habet quidem servus gratiam laboris sui, sed domino debet fructum operis impleti. Itaque nulla hic in Valeriano labes se prodit, sed nitela et puritas undecumque.

5. Id ut distinctius appareat, quandoquidem hic est potentissimus adversarii aries, quo dejecto reliqua pessum ibunt, secernenda sunt duo in praesenti Valeriani sententia. Primum quod dicat nostrum esse velle, id est in salutis negotio hominis partes esse Deo [Col. 0803D] praevenienti assensum praestare; alterum quod dicat, Dei esse perficere, et difficultates supervenientes dispellere. De hoc secundo, negotium Valeriano non facessitur: quia rata est inter omnes 61 subsequentis gratiae et Dei confirmantis quae operatus est in nobis, non utilitas tantum, sed etiam necessitas. Idque ut caetera nunc extra locum taceam, perbelle expressit S. Ephrem, laudum gratiae frequens buccinator, tract. de Fuga pravarum consuetudinum, qui habetur tom. I. Audiamus, inquit, ipsum Apostolum dicentem: Cum metu et tremore vestram salutem operemini. Et neque si quis adhuc juvenis sit hoc parvi pendat, neque senes negligat. Utriusque enim incertus est finis. Contemplemur ergo agricolas. Hi enim terram adaequantes seminant; et virescentibus terris, solerter eas servant, volucres et quadrupedia inde arcentes, ne dum adhuc semen est tenerum ac molle, a talibus evellatur et nullius bonae frugis reddatur. Et quando jam ad messem [Col. 0804A] excreverit, ne tunc quidem cura et sollicitudine vacant; sed anxii haerent, ne forte grandine fruges concutiantur, aut locustae messem devorent, aut ventus aestuans fructum corrumpat. Unde et assidue vota Deo nuncupant, supplicibusque Deum votis interpellant, ut salvos et innocuos ipsis Dominus suos fructus concedere dignetur. Tunc vero fructus in sua recondentes horrea, magno cum gaudio festum celebrant. Sic quoque et eos qui spiritualem vitam aggrediuntur, vigilare et sobrios esse, ac divini verbi semen custodire oportet, etc. Non poterat familiarius necessitatem divini auxilii perficientis quod aspirante Deo coeptum est, declarare. Proptereaque passim alii Patres ad exponendum salutis negotium, eam comparationem usurpant, et cor nostrum agro ac solo, gratiam coelesti semini ac divinis nubibus, Scripturas ligoni, ardorem sancti Spiritus stercorationi, studium nostrum culturae per agricolam impensae, denique curae ad messem usque et illationem frugum in horreum divinam gratiam subsequentem componunt. Videsis nominatim eumdem [Col. 0804B] Ephremum in decade capitum de virtute, cap. 10; Macarium, homil. 26, interrogat. ult. et penult.; Paulinum optime epist. 30, sive 2, ad Aprum et Amandam, et epist. 35, sub finem; Prudentium lib. III contra Symmachum, sub finem. Prius autem illud dictum, seu quod nostrum sit velle, castum plane est in sensu quem Valeriano dedi: esse autem sensum illum vere germanum, declarato et prolato insigni loco ex homilia in illud Isaiae: Si volueritis et audieritis me, etc., quae Chrysostomo tribuitur, tametsi fortassis alium et quidem Latinum auctorem habeat. Ita loquitur in homiliae initio: Si velle aut nolle nostrum non esset, hoc est si vivendi recte, an secus, libertas adempta nobis fuisset, nec bonus umquam coeleste munus digne perciperet, nec malus supplicium competens inveniret, sed totum Deo deputaretur auctori. Quae fusius mox explicat, declarat eatenus dici nostrum esse velle, quatenus liberae quis voluntatis arbitrio praecepta aut implet aut contemnit: unde sibi quisque quod meretur instituit, [Col. 0804C] nec potest aliud mereri quam velit; quippe cui legis propositus tenor sit, ex quo quid velit eligat, et quod nolit contemnat, ut judicio hominis Dei judicium celebretur; et qui libertatem concessam in obsequium dederit, muneretur; qui in contemptum duxerit, condemnetur. Quod hic auctor tam explicate dicit, eatenus nostrum esse velle in negotio salutis, quatenus libere praestamus assensum, quem negaremus si liberet, omnino catholicum ac certum est, quia non idcirco excluditur gratia praeveniens, sed potius non obscure insinuatur in voce assensus, quae connotat antecedentium invitationem et sollicitationem, cum qua eumdem sensum et animum induit qui consentit.

Igitur omnino catholicus sensus subest propositis ex Valeriano verbis, quae tantum fuerunt nostrum esse velle, id est, ut Auctor adductus sua haec verba exposuit, nostrum esse consentire, et exsequi, vel detrectare divinum imperium. In nobis namque manet, ait Bernardus lib. de Inter. Domo cap. 68, ad quaerendum salutem, arbitrii libertas; sed admonente prius Deo et [Col. 0804D] invitante ad salutem, ut vel eligamus, vel sequamur. Potestatis nostrae est divinae inspirationi acquiescere, et quae ad salutem nostram pertinent, eligere, et sequi; divini vero muneris est ut possimus adipisci quod sequendo cupimus consequi. Verba sunt iis quae apud Valerianum suspecta habebantur, plane gemina. Descripsit Bernardus locum ex c. 21 de Eccles. Dogmat. Gennadii (si tamen Gennadii, et non alicujus qui Gennadii librum ea additione interserit; cum ipse quidem Gennadius ex Cassiani et Fausti laudibus, Prosperi autem rejectione, non obscure se prodat Semipelagianum). Ut ut sit, probavit et descripsit eum locum Bernardus, itemque Rabanus lib. IV de Universo, cap. 10, et auctor libri de Spiritu et Anima cap. 48. Hanc primam interpretationem dicti, toto Valeriani opere in speciem difficillimi, existimo planam et commodissimam, maximeque cum anterioribus et tota homiliae textura cohaerentem; nec dubito [Col. 0805A] talem habendam ei qui animo in solam veritatem intento et docili ac non praeoccupato, Valeriani mentem eo loco inquisierit.

6. Subjicio secundam interpretationem aeque catholicam, juxta quam id unum voluit Valerianus, volitionem liberam qua Deo vocanti consensum praestamus, ita simul a nobis et a Deo esse, ut tamen prius ratione a nobis profundatur quam a Deo; et rationem cur Deus ad illam per nos libere formandam cooperarius accedat, ex eo petendam, quod nos bene utentes divina praeventione, operari velimus, cum possemus adversus stimulum calcitrare. Et nihilominus totam supernaturalitatem sive perfectionem ordinis superioris quae cernitur in illo libero consensu cui nostra determinatio et applicatio libera initium dedit, esse a Deo. Qua ratione, perfectio, non sonat consummationem rei jam inchoatae, et eatenus imperfectae, sed dignitatem et eminentiam ordinis superioris, quae in actu est, secundum quam actus habet proportionem cum ulteriore gratia et gloria. Ut haec responsio perspiciatur, [Col. 0805B] duo sunt praemittenda.

7. In primis praemitto non debere mirum videri quod noster conversus in actum Liberum, statuatur ratione anterior concursu divino ad eumdem actum, sive divina cooperatione nobiscum: neque enim hic sermo est de divina excitatione quam Deus in nobis absque libera nostra cooperatione et eatenus sine nobis producit, quae excitatio perspicue antecedit consensum nostrum supernaturalem; sed sermo est de eo concursu quo Deus actionem liberam nobiscum cudit. Eam enim actionem, sive consensum liberum, ponere vel omittere, est in potestate voluntatis, divino anteriori rore respersae, et divino adjutorio gratiaque adjuvante suffultae. Deus autem pro ea magna reverentia qua creatam voluntatem disponit, quoad hoc eam non praevenit, ut saepe loquitur sanctus Chrysostomus; id est, non adigit illam, neque vim infert, ut in hanc potius 62 partem quam in aliam flectatur, quod faceret praeoperando, et ut ita dicam praeagendo ac praecurrendo, sed voluntati gratia [Col. 0805C] sua roboratae, permittit delectum hujus vel oppositae actionis, sive actionis et omissionis. Ratio autem cur ipse Deus se applicet ad concurrendum nobiscum, et coefficiendam hanc vel illam actionem, est quia videt determinationem nostram ferre ut hic et nunc non sit justitium in voluntate, sed exercitium alicujus actionis, itemque ut haec specie, non alia, actio exerceatur, quomodocumque tandem videat id ferre determinationem nostram, quod explicare alterius est instituti. Hac ipsa ratione concursum divinum ad nostras operationes liberas subsequi ratione determinationem nostram, late alibi expositum est, recteque tradunt Scotus in 4, d. 1, q. 1, littera Ss., et in 2, d. 37, quaest. unica, litt. V; Ocham in 1, d. 42, q. unica, litt. F.; Gregor. in 2, dist. 34, q. 1, art. 3, ad 8; Gabr. in 2 dist., q. 2, litt. F. et M.; Capreol. in 4, dist. 12, quaest. unica, ad 1; Scoti contra 2; Major in 2, dist. 37, dub. ultimo; Almain. tract. 2 Moral. cap. 10, in fine; Ruardus, artic. 7, propos. 10, sub finem; aliique [Col. 0805D] adducti cum de divino concursu, et libertatis humanae cohaesione cum divinis decretis, et primae causae cooperatione nobiscum. Et specialiter in supernaturali cooperatione, idem non obscure colligitur, ex eo quod Deus nostrum se adjutorem et cooperatorem profitetur. At qui adjuvatur, quatenus adjuvatur, prius saltem ratione supponitur se accinxisse ad operandum, idemque est de eo cui Deus cooperatur, juxta illud D. Augustini serm. 15 de Verbis Apostol.: Si non esses operator, ille non esset cooperator. Tametsi, quaest. 15 in Deuteron., rationem habens gratiae praevenientis, ait Deum operari, hominem vero cooperari.

8. Praemitto, praeterea, perfectionem posse duobus modis usurpari. Nempe primo prout connotat anteriorem imperfectionem, quae adjectione vel appositione aliqua consummetur. Qua ratione parvulus cum crescit, adeptione novae molis supra anteriorem dicitur perfici; et gratia habitualis quoties novo aliquo [Col. 0806A] auctario cumulatur, perfici dicitur. Hoc sensu, D. Thomas I p., q. 4, art. 1, ad 2, ait Deum spectata vocis notione non posse dici perfectum. Sumitur deinde perfectio secundo, prout denotat nobilitatem et dignitatem rei quae perfecta affirmatur. Quo pacto minimus gradus gratiae dicitur esse maximae perfectionis prae bonis omnibus naturalibus. Et hoc modo Deus, cui nihil accedere aut decedere potest, dicitur perfectus, quamvis nulla in eo praejacuerit inchoatio boni, quae superventu alterius complenda et consummanda sit. Hoc item sensu S. Jacobus dixit omne donum perfectum desursum esse. Neque enim mens Apostoli erat, ea tantum dona coelitus dimitti, quibus nulla ulterius fieri debeat accessio: qua ratione omnis gratia quam hic adipiscimur, quamdiu crescere licet, expungenda esset ex albo donorum perfectorum descendentium a Patre luminum. Mens ergo Apostoli erat, omne donum ordinis superioris a Deo gratiae auctore proficisci, in quibus donis magna omnino perfectio, id est dignitas entitativa atque nobilitas elucet.

[Col. 0806B] 9. His ita praemissis, perspicua secunda illa Valeriani interpretatio quam proponebam. Cum enim ait in negotio salutis nostrum esse velle, Dei vero perficere, quasi eo ordine formetur consensus liber ut primum nos velimus, Deus vero perfectionem apponat, sensus esse potest: in consensu libero qui a voluntate divinitus praeventa et adjuta profunditur, duo esse; nempe et quod sit consensus liber, et quod sit talis perfectionis ac dignitatis, habeatque proportionem cum gratia sanctificante, ad quam per eum consensum fit progressio; ac etiam cum gloria quae est meta totius supernaturalis progressus. Quod ergo ille consensus liber ponatur in rerum natura, habet et a nostra voluntate divinitus praeventa per gratiam excitantem, et Deo nobiscum cooperante. Prius tamen ratione est quod nos velimus agere, quam quod Deus velit coagere. Nec Deus vult ad illum actum liberum nobiscum procreandum se applicare, nisi quia divinus intellectus qua est perspicacia, videt voluntatem in his circumstantiis operabundam: id est, eruptam in [Col. 0806C] hunc illumve certae speciei actum, si se sola posset in eum erumpere. Hoc ferunt verba illa, nostrum esse velle. Quod tamen consensus ille noster sit illius dignitatis ac perfectionis cujus revera est; hoc est quod sit supernaturalis, id habet a Deo gratiae auctore, qui hunc actum principiat, cum ratione auxilii praeimmissi et coadjuvantis, tum etiam ratione coefficientiae et applicationis supernaturalis, qua divina potentia exsequens, humanae voluntati supra connaturalem ejus exigentiam cooperatur. Hoc exprimunt verba illa: Dei vero est perficere. Sicut enim determinatio ad exercitium actus liberi tribuitur voluntati creatae divinitus praeventae, tamquam directae et proximae causae talis exercitii in manu ejusdem divinitus fecundatae constituti; ita supernaturaliter et perfectio ordinis superioris, ob quam iste consensus habet proportionem cum sanctitate et gloria hominis, respondet Deo ut causae directae ac proximae. Non quod gradus quoque supernaturalitatis non sit conjunctim [Col. 0806D] a voluntate simul et a Deo; sed quod si spectetur ratio et causa a qua habet quod sit supernaturalis, ea non sit alia quam Deus. Sicut intellectio supernaturalis, v. g. assensus fidei; quod sit objecti expressio, habet ab intellectu; quod sit talis expressio, habet a specie impressa determinante universalitatem et indifferentiam potentiae; quamvis entitative tota intellectio et ab intellectu sit, et a specie impressa armante, ut Philosophus loquitur, ac determinante potentiam ad actum talis essentiae, sive ad exhibitionem talis objecti.

Quare ut in pauca contraham hanc secundam Valeriani interpretationem: Nostrum est velle, id est quod operatio libera exerceatur, id a nobis divinitus praeventis, tamquam a causa directa proficiscitur. Quod autem ea operatio, quae ad nutum voluntatis divinitus praeventae exercetur, habeat supernaturalem perfectionem, a Deo est, tamquam a causa directa.

[Col. 0807A] 10. Possumus hanc doctrinam Patrum auctoritate communire. Luculenter eam tradit S. Macarius homil. 37, diserte tradens a voluntate hominis esse ut opus supernaturale exerceatur, nec Deum in eo genere quidquam operari, nisi ad voluntatis praeventae exigentiam. Locum infra dabo cap. 9, num. 3.

Auctor Operis Imperfecti in Matth., homil. 32, expendens verba illa capitis XIX: Non omnes capiunt verbum istud, sed quibus datum est, 63 haec verba habet: Quod dicit, quibus datum est, non hoc significat, quoniam quibusdam datur, quibusdam non datur; sed illud ostendit quia nisi auxilium gratiae acceperimus, nihil ex nobis valeamus. Quoniam autem volentibus gratia non denegatur, in Evangelio Dominus dicit: Petite et dabitur vobis; quaerite et invenietis; pulsate et aperietur vobis: omnis enim qui petit, accipit; et qui quaerit, invenit; et pulsanti aperietur. Debet autem voluntas praecedere, et sic sequitur gratia. Nam nec gratia sine voluntate aliquid operatur, nec voluntas sine gratia potest. Nam et terra non germinat nisi pluvias susceperit, [Col. 0807B] nec pluvia fructificat sine terra. Tradit diserte hic Auctor individuam gratiae et voluntatis in edendo supernaturali opere societatem, quamvis necesse sit gratiam praevenientem, priusquam de facto opus illud coefficiat, antecedere, ac veluti rigare voluntatis ariditatem, ut in exemplo pluviae ac terrae contingit. Itaque quod ait: Debere voluntatem praecedere, ne intra unam et alteram lineam admittatur manifesta repugnantia, ac ut ratio quae subjicitur cohaereat, exponendum necessario est de antecessione illa rationis, qua ostendimus voluntatem et gratiam ita simul coefficere actum liberum, ut praemisso tactu voluntatis per gratiam praevenientem, quod ad coeffectionem de facto expromptam attinet, prius ratione agat voluntas libera: eo quod causa cur Deus ad illud opus cum voluntate coefficiendum se applicet, sit determinatio voluntatis conditionaliter praevisa. Atque ita locus ille auctoris Operis Imperfecti disertissime continet traditam Valeriani interpretationem.

[Col. 0807C] Video excipi posse, opus illud mendosum esse, et fartum erroribus. Verum ea exceptio hoc loco non valet. Nam S. Bonav. lib. II Pharet. cap. 26, et S. Thom. in Catena, Matth. XIX verba proposita describentes, nihil in eis corruptum aut putens subolfecerunt. Constat quidem Arianos opus illud interpolasse, et admisto haereseos suae fermento vitiasse. At res de qua agimus nihil ad Arianam impietatem fecit.

11. Nec desunt affinia loca ex indubitatis et, ut ita dicam, azymis Chrysostomi operibus. Nam homil. 23, in Matth., Operis Perfecti, investigans causam mundationis Manassis, respondet id factum poenitentiae fletu et studio voluntatis, subditque: Non est quippe, non est aliquod omnino peccatum quod non cedat poenitentiae virtuti, immo gratiae Dei. Cum ad meliora convertimur, nobis continuo cooperator efficitur. Si enim bonus esse malueris, qui prohibeat nullus omnino est. Immo est quidem diabolus prohibens, sed profecto nihil poterit te eligente meliora; magis autem, hoc Deum tibi [Col. 0807D] in adjutorium copulante. Perperam Latina interpretatio habet Deo copulante, cum legendum sit Deum copulante, ut Graeca ferunt et sensus exigit. Quod si tu certe nolueris, retroque recesseris quinam ille te tutabitur? Non enim necessitate ac violentia, sed cum tua te vult voluntate salvare. Subjicit in eam sententiam quamplurima quibus confirmat Deum quidem non velle nos violenter astringere: Si tamen solam ad placendum ei ostenderimus voluntatem, nullo modo nos destituturum, sed accessurum ad compugnandum, ut fert Graeca vox, seque nobis poscentibus adjuncturum cooperarium et protectorem. Utinam, inquit post multa, nos ita erga illum servaremus affectum, ut illius viscera nostra charitate flammentur. Sed tantummodo occasionem Deus istius ignis requirit, et si modicam scintillam ipse praebueris, ingentem omnino flammam beneficiorum in te ejus accendes. Et mox praecludens vanum metum timentium Deo veluti obstrepere, negat [Col. 0808A] metuendam esse in eo ad Deum accessu inurbanam importunitatem. Sicut enim respirare importune omnino numquam est, ita etiam non quidem petere, sed non petere potius, importunum est. Sicut enim respirare, hoc jugiter indigemus, ita etiam eo quod a Deo praestatur auxilio. Quod si voluerimus, facile illum ad nos poterimus inflectere. Et hoc profecto declarans, atque ostendens, Deum promptum esse semper ad beneficia largienda dicebat; sicut diluculum paratum inveniemus eum. Quotiescumque enim venire et ad illum voluerimus accedere, exspectatas ab illo esse preces nostras continuo sentiemus. Vides quam perspicue Chrysostomus praecessionem illam applicationis voluntatis divinitus praeventae exposcat, ut Deus illi adjungatur cooperarius in pugna cum Satana, et liberi consensus formatione, quam hostis noster intercipere satagit.

In eumdem sensum sumenda sunt illa ex homil. 15 ejusdem operis: Si modo initium rei ipse praestiteris, habebis supra omnia opitulantem tibi pacis Deum, flammamque illam, primum ipso cooperante, discuties. Et [Col. 0808B] illa ex homil. 16: Facilem facit Deus esse virtutem cooperando nobis, nosque semper in bonis actibus adjuvando. Ubi enim volueris exiguum quid devotionis afferre, reliqua omnia celeriter subsequentur. Propterea enim vult et te aliquid laborare, ut tua quoque possit esse victoria. Et denique illa ex lib. I de Compunct. Cordis, quae male aliqui habent pro immedicabiliter aegris: Non sola Dei gratia facit unumquemque perfectum. Requiritur enim ut et nos quod in proposito nostro et viribus nostris est expleamus. Idcirco venit quidem ad unumquemque gratia Dei, sed apud eos qui digne explent ea quae mandata sunt, in ipsis permanet. Ab his vero qui minus digne agunt, cito discedit. Ad eos autem qui nec initium faciunt convertendi ad Dominum, omnino non venit. Rectas enim mentes diligit, et sine fuco propositum. Sunt sane haec immedicabilia, si sensus sit primum gratiae auxilium non venire ad hominem, nisi is operatione honesta ex naturae viribus elicita, naturali, inquam, conversione ad Deum, tamquam [Col. 0808C] initio salutis ex parte sua posito, illam proliciat. At hic sensus est a Chrysostomo et a veritate alienissimus. Sensus igitur germanus est gratiam compugnantem et cooperantem, quae efficit hominem perfectum, omnino non venire ad eos qui nec initium faciunt convertendi ad Dominum. Ut enim gratia cooperans et compugnans accedat, et nobiscum eliciat consensum quo dispositive ultimo perficimur, necesse est ut prius ratione faciamus conversionis initium. Idque abunde sufficit ad obstruendum os loquentium iniqua. Haereticorum, inquam, adversus quos postremo illo loco obiter agit Chrysostomus, et ignavorum Christianorum, qui culpam non adeptae perfectionis referebant in gratiam aliquos velut aspernantem, et ad eos non venientem. Hoc perperam obtendi ait Chrysostomus, quod gratia compugnans et perfectioni adipiscendae coadjuvans, quantum est ex se, ad omnes veniat. Et his quidem qui ea uti assidue voluerint, prompta semper subserviat atque constanter. Utentibus vero primum, sed mox resilientibus, et aliorsum [Col. 0808D] studia sua vertentibus, ipsa quoque desistat adesse, donec ipsi denuo illius coefficientiam exigant; eaque exigentia voluntatis operabundae advocent divinam illam gratiam ad compugnandum et 64 cooperandum. Illis denique, qui inertes prorsus, ac otio marcentes, primum actum liberum conversionis ad Deum elicere renuerint, prorsus se neget: eo quod divina Sapientia ut tumori nostro simul et honori consuleret, ut sapientissime ponderat hic ipse S. P. homil. 83 in Matth., et 60 ad pop., in ipso initio, voluerit nec totum libertatis esse, ne superbiremus; nec totum gratiae, ut virtus esset aliqua ex parte bonum nostrum, quatenus scilicet voluntas praeventa admisit libere et advocavit gratiam, prout actu cooperantem et coefficientem: quia voluntas prius ratione, praemisso coelesti afflatu, determinavit se ad agendum.

12. Addo postremo loco insignem S. Bernardi locum, tract. de Gratia et Lib. Arbit., aliquantulum a [Col. 0809A] principio, ubi late confirmat velle inesse nobis ex libero arbitrio, atque adeo nostrum esse velle, quamvis ut velimus bene in Christiana significatione, id non sit nostrum, sed gratiae. Velle, inquit, inest nobis ex libero arbitrio, non etiam posse quod volumus. Non dico velle bonum, aut velle malum, sed tantum velle. Velle enim bonum profectus est; velle malum, defectus. Velle vero simpliciter, ipsum est quod vel proficit vel deficit. Porro ipsum ut esset, creans gratia fecit; ut proficiat, salvans gratia facit; ut deficiat, ipsum se dejicit. Itaque liberum arbitrium nos facit volentes, gratia benevolos; ex ipso nobis est velle, ex ipsa bonum velle. Declarat haec multo pluribus, et inter alia accipit in hunc sensum illud Apostoli: Velle adjacet mihi, perficere autem bonum non invenio, docens Apostolum agnovisse, velle quidem sibi inesse ex libero arbitrio, tamen ut illud velle sit velle supernaturaliter bonum, id habere a gratia faciente Christiane benevolum, sive bene volentem in ordine ad salutem. Agnoscit ergo Bernardus nostrum esse velle, et quidem prius ratione, [Col. 0809B] quam gratia cooperans assensum liberum nobiscum coefficiat. Nam ratione saltem, prius est velle quod nostrum est, quam bene velle quod est a gratia, Deoque ejus auctore, supra naturae debitum operante.

Obsigno hanc secundam Valeriani interpretationem verbis Prosperi, l. de Vocat. Gent. cap. 26, alias 9, quibus doctrina hactenus proposita continetur et egregie illustratur: Gratia Dei, inquit, in omnibus justificationibus principaliter praeeminet, suadendo exhortationibus, movendo exemplis, terrendo periculis, incitando miraculis, dando intellectum, inspirando consilium, corque ipsum illuminando, et fidei affectionibus imbuendo. Sed etiam voluntas hominis subjungitur ei atque conjungitur, quae ad hoc praedictis est excitata praesidiis, ut divino in se cooperetur operi, et incipiat exercere ad meritum quod superno semine concepit ad studium; de sua habens mutabilitate si deficit, de gratiae opitulatione si proficit. Quae opitulatio per innumeros modos, sive occultos, sive manifestos, omnibus adhibetur: et quod a multis refutatur, ipsorum est nequitiae; [Col. 0809C] quod autem a multis suscipitur, et gratiae est divinae, et voluntatis humanae. Quod autem supposita excitatione hominis non libera, consensus liber gratiae illi non liberae subjunctus prius ratione sit ab homine, juxta Prosperum, quam a gratia, prout actu coefficiente, declarant quae subdit in calce capitis: hoc in primis agere gratiam, ut in eo quem vocat, primam sibi receptricem et famulam donorum suorum praeparat voluntatem. Nam virtus nolentium nulla est. Annititur, inquam, gratia praeveniens, ut voluntatem exhibito consensu libero ad gratiae cooperantis admissionem et dona ulteriora deducat; quod sine eo consensu reliquus progressus in salutis negotio plane intercludatur, ac proinde ratione primus sit post gratiam praevenientem. Non dissimilia petere licet ex Richardo Victorino, lib. III de Contempl. c. 16.

13. Subjicio tertiam Valeriani interpretationem catholicam, simulque duas hactenus traditas illustro ex Anselmo, seu potius Hervaeo in c. I ad Philipp., ad [Col. 0809D] illud, Qui coepit in vobis opus bonum, ipse perficiet. Quem locum exponit hac ecphrasi: Deprecor Deum pro vobis, confidens hoc ipsum de bonitate ejus, quia ipse qui per praevenientem gratiam coepit in vobis opus bonum, per subsequentem et cooperantem perficiet illud, dans perseverantiam usque in diem Jesu Christi; id est usque ad extremum diem vitae uniuscujusque, quando anima de corpore egrediens, praesentatur ante tribunal Christi judicanda. Cooperando in nobis, Deus perficit quod operando incipit, quoniam ipse ut velimus operatur incipiens, qui volentibus cooperatur perficiens. Nam ut velimus, sine nobis operatur; cum autem volumus, et sic volumus ut faciamus, nobiscum cooperatur. His verbis, et duae jam propositae Valeriani interpretationes continentur, et tertia subindicatur. Nunc prima quidem traditur, cum dicitur, Dei esse perficere quod ex ejus praeventione bene voluimus; perficere, inquam, dando perseverantiam. Secunda vero, cum dicitur, [Col. 0810A] Deum cum volumus, cooperari, atque adeo quia volumus, operando nobiscum in nobis actum quo summopere perficimur, quia est datum optimum et donum perfectum, superans omnia ex naturae feracitate enasci apta. Tertiam eruo ex eo quod dicitur Deus cooperans perficere quod operando incipit. Ubi verbum perficiendi usurpandum est cum connotatione anterioris imperfectionis, expletae et consummatae per adjunctionem perfectionis supervenientis.

Quia ergo cooperatio divina, et noster liber consensus supernaturalis, si comparentur cum divina praeventione, se habent ut imperfectum et perfectum, sive ut semen ac fructus, ut pulchre declarat S. Anselmus in Concor. II p. c. 16, idcirco quatenus Deus nos invitat et excitat ad bonum, recte dicitur opus ejus esse in nobis imperfectum. Hominis autem sic praeventi est volendo efficere, ut Deus quod se solo coepit operando, perficiat cooperando. Nostrum enim est velle ac uti immisso divinitus gratiae semine: quo ipso Deus agnita voluntatis determinatione, adjungit [Col. 0810B] se illi, non jam excitatorem, sed cooperarium, perficitque quod inspirando coeperat, et terra nostra fructum suum non dante, imperfectum manebat. Descripsit verbatim Hervaeus Augustinum lib. de Grat. et Lib. Arb. cap. 17, cui proinde haec tertia Valeriani interpretatio innititur potius quam Hervaeo. Et potest etiam fundari in illis Fulgentii verbis lib. de Praedest. et Grat. cap. 11, quibus docet Deum esse qui dicitur in nobis perficere quod vocatio inchoaverat, quia ad nos pertinet conari bona, quae et velle donavit; ostendens sine se non posse compleri, quod et vult ad conatus hominum pertinere.

65 14. Quartam Valeriani interpretationem subnecto, conformem ei expositioni quam DD. plerique catholici tribuunt ei loco Apostoli quo Valerianus nititur, velle adjacet mihi, perficere autem bonum non invenio. Non pauci enim, nec ignobiles, ea verba accipiunt de velleitate peccatoris ex nuda natura operantis, quae illi adjacet, id est, juxta eum languida et [Col. 0810C] prostrata jacet, quasi infirma, nisi gratia accedat, et voluntati efficaciam ad perficiendum conferat. Aiunt ergo DD. praedicti Apostolum in se transfigurasse personam peccatoris gratiae robore destituti atque gementis: quod naturaliter ad bonum suspiret, illudque inefficaciter velit sub ea ratione sub qua objicitur illi; et spiculo naturae lumini et voluntati appetenti commensum est: sed illud velle langueat, et jaceat, nec valeat ad bonum Christianum assurgere, nisi gratia perficiens accedat, qua indebitus vigor voluntati immittatur, sicque bonum perducatur ad effectum. Quam interpretationem Apostoli eleganter persequitur Nicol. Gorram, Rom. VII. Dici ergo similiter potest, Valerianum in eo deprimere factum humanum, ac conari persuadere ut qui gloriatur in Domino glorietur, quod quamvis ex naturae viribus habeamus imperfectam aliquam et inefficacem boni volitionem, et eatenus nostrum sit velle, tamen Dei solius sit perficere, id est, efficere in nobis aliquid sicut oportet. Nam illud siquidem velle quod ex nobis habemus, plane nihili [Col. 0810D] ducendum est in negotio salutis, ac ne remote quidem disponit ad gratiam et justificationem. Divinum autem munus sive prima gratia excitans, ac deinde cooperans, perficit quod delineatum et utcumque inchoatum fuerat, per illam, naturalem et languidam boni volitionem. Non quod gratia et illa volitio pertineant ad eumdem ordinem; sed quod gratia habeat se ut formans ruditatem et potentialitatem illam naturalem, et eatenus dici possit perficere negotium salutis, quod imperfecta illa volitio non potuit consummare. Quo ipso sensu, gratia dicitur perficere naturam, quam sustollit ad ordinem diversum. Et S. Bernardus, sermone in Ramis Palmarum nuper addito, cujus initium est, Redemptor noster, fere in fine, ait bona naturae inchoari ex gratia creatrice, augeri vero et perfici ex gratia salvatrice.

15. Facit ad rem praesentem distinctio quam proxime laudatus Gorram, II Gor. I, adhibuit, tractans [Col. 0811A] dubium circa illa verba ejusdem capitis: Non sumus sufficientes, etc. Opponit enim in contrarium Glossam Ezech. III, quae ait initium bonae voluntatis esse ex nobis, quod Glossae dictum ita enodat: Duplex est initium: quoddam naturale, scilicet inclinatio naturalis et actualis ab bonum, et hoc est ex nobis; quoddam formale, quod est pars boni operis, et hoc est a Deo. Hoc posterius initium prae priori cui supervenit, vocat formale, tamquam perficiens et actuans potentialitatem prioris initii, quod materiale idcirco appellat. Hanc ipsam distinctionem et interpretationem facile est Valeriano accommodare, dicendo admitti ab eo volitionem naturalem ex nobis, tamquam materiale boni initium, quod nullo modo ad gratiam disponat, ac ne congrue quidem eam impetret; perfectionem tamen boni illius initii naturalis, quae sola confert ad salutem, non homini, sed Deo auctori gratiae assignari. Et multo sane crudius est dicere initium salutis esse ex nobis, perfectionem ex Deo, quod Glossa supra dixit, quam cum Valeriano dicere, nostrum esse velle, [Col. 0811B] Dei vero perficere. Ergo quam interpretationem durioribus illis verbis damus, par est his mollioribus non negare.

16. Poterat quinta interpretatio addi, quae insinuatur a S. Optato, lib. II contra Parmenianum, ubi ait nostrum esse velle et currere, Dei autem perficere, id est imperfectiones tollere, et homini in plerisque semper deficienti succurrere, quia ipse solus est perfectus, nos autem omnes semiperfecti sumus, quantumvis bene et sancte curramus. Verba Optati infra adducam, c. 9, ex quibus haec interpretatio melius deprehendetur. Nec pauca etiam pro ea illustranda exstant apud S. Hieronymum lib. I contra Pelag., ubi late prosequitur, quamvis omnes velimus bonum plenum et justitiam apprehendere, proprium tamen esse Christi solius esse perfectum.


[Col. 0811B]
CAPUT VIII. Valerianus modum loquendi Scripturarum aemulatus, atque adeo male notatus.
[Col. 0811C]

1. Satis superque, ut existimo, depulsa sunt quae pro Semipelagiani nota Valeriano inurenda proferri vel suspiciosissimo poterant. Nunc ut nitela Valeriani magis prodatur, eo praesertim postremo loco qui maxime lubricus censebatur, juvat ostendere eum ipsum loquendi modum, qui in Valeriano offensionem criminatori movit, aliosque plane similes, in Scripturis receptos esse, ut proinde injuria notetur erroris, ob usurpatam locutionem quam Spiritus sanctus scriptori canonico suggessit, nisi aliunde constaret detorqueri ab eo germanum Scripturae sensum, de more sectariorum omnium; quod in praesenti non habet locum, quandoquidem nihil Valeriano oppositum est quod commode depulsum atque enodatum non fuerit.

2. Militat ergo in primis pro Valeriano locus Apostoli Rom. VII, quem ipsemet allegavit: Velle adjacet mihi, perficere autem bonum non invenio. Hujus loci variae interpretationes passim apud interpretes prostant: [Col. 0811D] sed duae quas ibi D. Thomas retulit sunt maxime accommodatae. Alteram ita Apostolus accipit, ut sensus sit, volitionem boni, sicut oportet, esse liberam homini per gratiam adjuto, quamvis ulterior gratia exigatur ad perseverantiam a Deo exspectanda, qui idcirco perficere dicatur, quod nostra electio, tametsi per gratiam concepta, ad consummationem non perduceret, eo quod difficultas superveniret extrinsecus; et, ut illae deessent, fastidium quod naturaliter obrepit ex jugi conflictu et nisu contra torrentem, disturbet plerumque consilia optima, et anterius voluntatis propositum frangat.

Expressit id egregie, usurpans hunc ipsum locum Apostoli, auctor Soliloquiorum perperam S. Augustino ascriptorum, cum sint 66 revera S. Anselmi, saltem maxima ex parte. Ita ergo loquitur c. 4: Domine, si vis potes me salvare, ego autem etsi vellem, non possem. Magna est multitudo miseriarum mearum [Col. 0812A] mecum; velle quippe mihi adjacet, perficere autem non invenio. Velle quod bonum est non possum, nisi tu velis; nec quod volo possum, nisi tua potentia me confortet: et quod possum aliquando nolo, nisi tua voluntas fiat sicut in coelo et in terra. Et quod volo et possum, ignoro, nisi tua sapientia me illustret. Etsi etiam sciam quandoque volens, quandoque valens, imperfecta et vacua transit sapientia mea, nisi adjuvet vera sapientia tua. Et mox: Dicebam, Hoc faciam, illud perficiam; nec hoc, nec illud faciebam. Aderat voluntas, non facultas. Aderat facultas, non aderat voluntas; quoniam de meis viribus confidebam. Nunc autem confiteor tibi, Domine Deus meus, Pater coeli et terrae, quia non in fortitudine sua roborabitur vir, ut non glorietur ante te stulta praesumptio omnis carnis. Non est enim hominis velle quod possit, aut posse quod velit, vel scire quod velit et possit, sed potius arte gressus hominis diriguntur; illorum, inquam, non a se, sed a te, dirigi se confitentur. Haec et alia eo loco, quibus non modo infirmitas humana ad volendum bonum [Col. 0812B] per nudas naturae vires, sed etiam ad perseverandum cum gratiae suppetiis, quae ad volendum suffecerunt, perspicue exprimitur; alludendo ad propositum Apostoli locum, eo quem protuli sensu intellectum.

3. Posterior vero interpretatio eum locum ita accipit, ut sensus sit, volitionem boni naturalem a nobis esse; perfectionem autem boni, sive exsecutionem dispositionis illius qua perducendi sumus ad salutem, jam inde a prima volitione ad supernaturale bonum quomodolibet disponente ad verticem usque gloriae adeptae, esse a Deo iisque auxiliis quibus naturam ad hujusmodi bona ordinis superioris sustollit. Quae interpretatio non caret fundamento aliquo in voce perficiendi, quae in Scripturis, cum agitur de negotio salutis, idem sonat quod exsecutionem et operationem, ut notavit Adamus (vel potius ut ad Adami condiscipulum lego in praefatione ad librum Hesselii de facto Nectarii) Joannes Hesselius in c. II ad Philipp., ad illud: Qui operatur, , in nobis velle et perficere, [Col. 0812C] , ubi verbum quod paulo ante interpres vulgatus vertit operatur, illico vertit perficere. Ut proinde idem sit juxta hanc interpretationem, ac si Apostolus dixisset eo loco quem versamus: Per naturam nudam et ex me habeo aliquam boni voluntatem prorsus inutilem ad salutem: ut autem bonum illud, ad quod intra inferiorem ordinem concipiendum et utcumque volendum ex me feror, exsequar de facto sicut ad salutem oportet, hoc non habeo nisi per gratiam.

4. Harum loci Apostoli interpretationum, prior mihi videtur aptior, eamque S. Thomas approbavit et Catharinus aliique recentiores; planeque videtur eam amplexus Valerianus, hunc Apostoli locum usurpans. Nihilominus ad Valeriani institutum perinde est utramvis Apostoli interpretationem amplectamur; et juxta utramvis Valerianus, qui locutionem Apostoli usurpavit, pronuntiandus est ab errore immunis. Propositum erat Valeriano ostendere hominem in [Col. 0812D] salutis negotio debere tumorem ponere, et in Domino non in se gloriari, ad quod utervis ille sensus verborum Apostoli a Valeriano usurpatorum est accommodatissimus. Nam qui potest tumori esse reliquus locus, in tanta humanorum studiorum, quamvis recte et ex gratiae auxilio initorum, vacillatione et fragilitate? Quae item superbiae materia illi suppetit, qui norit omnem fortitudinem suam esse favillam stupae, et quidquid naturalibus suis viribus potest, nullius plane esse ad salutem momenti, atque adeo quidquid est in ordine gratiae, a Deo esse? Multum sane per omnem modum, ait Richard. Victor. lib. III de Contempl. cap. 23, animus tam ad dilectionem Dei, quam ad sui contemptum proficit, cum plane agnoscit quam per se nihil possit. Quam admiranda illius gratia, per quam ita operatur in nobis omnia opera nostra, ut sint tam sua quam nostra, dona sua et merita nostra.

Urget insigniter hoc humilitatis incentivum S. Gregor., [Col. 0813A] XXII Moral. c. 10, tractans illud, Si osculatus sum manum meam ore meo, quod perinde esse ait, ac si dixisset Job: Ego mea opera tamquam mea non profero, quia auctoris sui gratiam negare convincitur, quisquis sibi tribuit quod operatur. Et idcirco praemiserat sanctos esse ab hujusmodi fastu alienissimos, quia probe norunt quid ex se, quid ex Deo habeant, et quidquid in se boni inspiciunt, immortalis gratiae cognoscunt donum; eique de accepto munere debitores fiunt, qui et praeveniendo dedit eis bonum velle, quod noluerant, et subsequendo concessit bonum posse quod volunt. Unde bene per Joannem dicitur: Adoraverunt viventem in saecula saeculorum, mittentes coronas suas ante thronum Domini, ut ad illum referant gloriam laudis, a quo se sciunt vires accepisse certaminis. Idem infinities inculcat S. Augustinus; nominatimque lib. de Corrept. et Gratia c. 12, et in ps. LVIII, sub finem. Et hoc ipsum Apostolus verbis allegatis infigere voluit, nec aliud intendit aut dixit Valerianus. Proindeque quisquis ei negotium ex hac parte facessit, videat ne [Col. 0813B] eodem ariete Apostolum appetat.

5. Geminum huic Scripturae loco observat S. Thomas, Rom. VII lect., esse illum alium ex c. XVI Proverb. Cor hominis disponit viam suam, sed Domini est dirigere gressus ejus. Perinde enim esse censet D. Thomas dicere hominem viam suam disponere, et, ut paulo ante ibidem dicitur, praeparare animam; ac dicere, hominis esse velle, Dei autem perficere. Sicut ergo locutio illa sapientis, hominis est viam suam disponere, et animam suam praeparare; Domini autem est gressus ejus dirigere (sive ut legit D. Augustinus secutus Graecum textum, a Deo autem responsio linguae, nempe internae, sive consensus constans et perfectus ad finem usque) casta omnino est, quippe a Spiritu sancto suggesta, abest a Semipelagiano errore quam longissime; ita illa alia locutio quam Valerianus usurpavit, omnino sana est et catholica: quando quidem, judice D. Thoma, utraque sub dissimili vocum cortice, eodem sensu feta est. Abutebantur quidem [Col. 0813C] Semipelagiani ea cordis dispositione et animae praeparatione homini per Salomonem concessa, indeque inferebant initium salutis, sive bonam voluntatem esse homini a seipso; perfectionem autem et consummationem negotii salutis, esse a Deo gratiae auctore, ut refert S. August., lib. II contra duas epist. Pelag. cap. 8. Tamen si mens non laeva fuisset, facile deprehendissent hominem quidem praeparare cor, non tamen sine adjutorio Dei qui tangit cor, ut D. Augustinus loco allegato recte disserit.

67 6. Quod Salomon eo loco tradidit, non infirmavit Jeremias c. 10, verbis illis: Scio, Domine, quia non est hominis via ejus, nec viri est, ut ambulet et dirigat gressus suos. Quam Jeremiae sententiam S. Chrysostomus, integra homilia de ea egregie discussit: praefatus eam suo tempore ubique circumferri solitam in domibus, in foris, in pagis, in urbibus, in terra, in mari, in insulis, et quocumque te contuleris. Nec paucos aconitum ex suavissimo flore legentes, intulisse ex ea nihil in nostra potestate situm esse. Quod S. [Col. 0813D] Chrys. idcirco ab eis factum refert, quod non inspecta totius capitis textura ac serie, abreptis temere paucis verbis a reliquo contextu truncatis atque avulsis, in absurdos et a Scriptoris mente alienos sensus detorquerent prophetae sententiam: quod esse plerisque ineptiendi et errandi originem, graviter queritur. Itaque non infirmari a Jeremia quod a Salomone traditum retulimus, ex eo confirmat S. Chrysost. quod eo ipso loco propheta ipsi homini gressus suos tribuat, et esse ejus viam quam init agnoscat; quod non diceret si ipsa in ejus potestate non esset. Praeterquam quod subdit illico propheta supplices ad Deum preces, ut dignetur modum adhibere supplicio: cui locus profecto non esset, nisi cor hominis disponeret viam suam, ut Sapiens affirmabat. Sic complanata difficultate ex eo loco nata, ejusdem loci germanum sensum profert S. Chrysostomus his verbis: Quod dicit, hanc sententiam habet. Non totum est in nostra potestate: [Col. 0814A] sed aliud quidem in nostra, aliud vero in Dei situm est potestate. Nam ut optima quaeque eligamus, velimus, et agere contendamus, omnemque operam exantlemus, nostri est arbitrii. Ut autem ad exitum ea perducamus, neque intercidere sinamus, utque ad finem recte factorum perveniamus, id vero coelestis est gratiae. Partitus enim est nobiscum virtutem Deus, et neque rem totam in nostra sitam esse voluit potestate, ne in superbiam efferremur; neque totum sibi ipse sumpsit, ne nos inertiae dedamus: sed exiguum quid laboribus nostris relinquens, majorem partem ipse conficit. Et infra: Hoc igitur est quod ait propheta, felicem exitum rerum in potestate nostra situm non esse, verum ab auxilio pendere divino; ut autem eligamus, in nobis et in arbitrio nostro situm est. Hunc esse germanum prophetae sensum, pluribus reliqua homilia confirmat: eam praesertim vanam excusationem praecludens, quae ex eo a quibusdam duci posse videbatur, quod non sit homini vitio vertendum, si non agat; cum ejus tantum fuerit velle et eligere, Dei autem sit ad exitum perducere. Frivolam [Col. 0814B] esse eam excusationem inde demonstrat S. Chrysostomus, quod fieri non possit ut si nos voluerimus, elegerimus, ac statuerimus, Deus nos derelinquat. Si enim eos qui nolunt hortatur, et consulit eis ut velint et statuant, multo magis eos qui ultro eligent non derelinquet. Ex his satis superque liquet quomodo locus Jeremiae et ad purgandum Valerianum conferat, et cum proposito Sapientis loco, quem item e re praesenti esse ostendimus, non collidatur.

7. In eumdem sensum adducit ibidem S. Chrysostomus celebrem locum ex c. IX ad Rom., quo item abusos qui segnitiei suae Scripturas obtendebant, initio memoraverat. Non est volentis, neque currentis, sed miserentis est Dei. Revera tamen eum locum cum libertate cohaerere, etiamsi prodat hominis esse velle et currere, Dei vero misereri atque perficere, ita demonstrat S. Chrysostomus post discussum Jeremiae locum allegatum: Simile illud est etiam: Non volentis neque currentis, sed miserentis est Dei. Et quam ob [Col. 0814C] causam curro, inquis, vel quam ob causam volo, nisi tota res in meo sit arbitrio sita? Ut nimirum dum vis et dum curris, divinum auxilium et benevolentiam tibi concilies, sic ut te adjuvet, et manum porrigat, atque ad finem usque perducat. Si enim hoc sustuleris, et currere simul et velle desieris, neque manum porriget Deus, sed et ipse abscedet. Unde autem id constat? Audi quid dicat Jerusalem. Quoties volui congregare filios tuos et noluisti? Ecce relinquetur domus vestra deserta. Vides quoniam illi noluerunt, quo pacto etiam Deus abscessit? Propterea nobis quoque opus est ut velimus et curramus, quo Deum nobis etiam conciliemus. Vult igitur homo et currit, auctore Apostolo, idque plane hominis est, tametsi divinitus antea tacti atque praeventi. Nihilominus enim nisi luberet, neque vellet, neque curreret, et tamen negotii felix exitus atque perfectio exspectanda est a Deo miserente, cujus propterea esse dicitur perficere quod nos ex ejus inspiratione voluerimus et elegerimus. Ut ergo demonstret quod sola gratia opitulans exprimatur, ait hoc pertinere [Col. 0814D] ad designandum quam nihil sit omne quod exhibemus ad salutem prae perfectione et consummatione coelitus adveniente et promovente conatus nostros in irritum alioqui cessuros. Non sufficit, inquit, ad perficiendum salutem sola voluntas humana, nec idoneus est mortalis cursus ad consequenda coelestia et ad capiendam palmam supernae vocationis Dei, nisi haec ipsa voluntas nostra bona, promptumque propositum, et quaecumque illa in vobis esse potest industria, divino vel juvetur vel muniatur auxilio. Et ideo valde convenienter dicit apostolus, quia non volentis neque currentis, sed miserentis est Dei; quemadmodum si dicamus de agricultura illud quod scriptum est: Ego plantavi; Apollo rigavit; sed Deus incrementum dedit. Ita neque qui plantat est aliquid, neque qui rigat, sed qui incrementum dat Deus. Sicut ergo cum bonos atque uberes fructus ad perfectam maturitatem protulit seges, nemo pie et convenienter dicet quia fructus istos agricola [Col. 0815A] fecit, sed a Deo fatebitur praestitos; ita etiam nostra perfectio non quidem nobis cessantibus et otiosis efficitur, nec tamen consummatio ejus nobis, sed Deo, qui est prima et praecipua causa operis, ascribitur. Et post multa concludit: In nostro vitae cursu, a nobis quidem dependendus est labor, et studium atque industria adhibenda; laboris vero nostri fructus a Deo speranda est salus. Sic expensus locus Apostoli belle consentit cum loco quem purgamus in Valeriano.

8. Attexo locum ex psalmo octogesimo, quem D. Augustinus, l. II contra duas Epistolas cap. 7, ait geminum esse illius quem ex cap. XVI Proverb. jam protulimus: Cor hominis disponit viam suam, sed Domini est dirigere gressus ejus. Nempe illum psalmi locum: Dilata os tuum, et implebo illud. Quae verba existimat idem significare ac illa quae ex Sapiente Proverb. XVI retulimus, et vidimus in ea recidere quae ex Apostolo primum proposita et a Valeriano usurpata sunt: ut proinde quia quae eadem sunt uni tertio, inter se quoque sunt eadem, fatendum sit omnia ista [Col. 0815B] loca eodem recidere. Eo igitur psalmi octogesimi loco, tribuitur homini oris apertio et dilatatio, Deo autem ejus impletio. Non quod Deus ipse non aperiat os et labia cordis nostri (aperire enim dicitur Exodi IV, ut notavit S. August. q. 9 in Exod., et Fulgent. l. de Praedest. et Grat. c. 11), sed quod nos ipsi divinitus 68 praeventi, ita inchoemus texturam negotii justificationis, ut Deus gratiam pro gratia reponens, et novo gratiae beneficio anteriorem gratiam cumulans, accedat consummator boni quod nos pro fragilitate nostra, et tam multis remoris, ipsaque operis sublimitate praepediente, non adduxissemus ad perfectionem, nisi divinitus accessisset novae gratiae robur, necessarium ad implendum et perseverandum. Hoc sensu, nos sumus qui divinitus tacti et praeventi cor lubentes Deo aperimus; ipse vero per consensum a nobis libere praestitum subintrans, nobisque ad ipsum appropinquantibus, appropinquans, ut dicitur Jacobi IV, implet os apertum, dirigit gressus hominis qui cor suum [Col. 0815C] disposuit ac praeparavit animam, perficit atque consummat quae tenuitas nostra recte voluit, sed perficere nequivisset. Quod est illud plenum et perfectum gratiae donum quod Deus dare dicitur applicato per consensum arbitrio, sicque aperto cordis sinu, ut eleganter in hunc modum tradit auctor Scalae paradisi, c. 10, tom. IX August.: Quid prodest homini, si per meditationes quae agenda sunt videat, nisi orationis auxilio et Dei gratia ad ea obtinenda convalescat? Omne (inquit) datum optimum et omne donum perfectum desursum est descendens a Deo in hominem, sine quo nihil possumus facere, sed ipse in nobis facit opera, non tamen omnino sine nobis: cooperatores quidem Dei sumus, sicut dicit Apostolus; vult siquidem Deus ut eum oremus et ut ei advenienti et praestolanti ad ostium aperiamus sinum voluntatis nostrae, et ei consentiamus. Hunc consensum exigebat a Samaritana, quando dicebat: Voca virum tuum. Volo tibi infundere gratiam, tu applica liberum arbitrium. Sicut tamen eam applicationem arbitrii tamquam dispositionem subsequitur infusio gratiae [Col. 0815D] sanctificantis; ita cordis aperitionem per consensum liberum, et illam nostram supernaturalem aditionem ad Deum, antecessit praeventio mere gratuita, et pulsatio homini non libera: ita velle illud nostrum, quo veluti rudimento per nos posito Deus perficiens et consummator accedit, inde ortum habet unde perfectionem; quia nisi Deus non cogitantibus, multoque minus volentibus praesto fuisset, excitans et praemovens, non exsurrexisset velle nostrum, quod per Deum perfici posset.

9. Nec aliter accipiendus est ille alius locus apud Psaltem: Accedite ad Deum, et illuminamini. Et alius apud Jacobum: Appropinquate Deo, et ipse appropinquabit vobis. Appropinquare enim nobis dicitur Deus, cum praemisso hominis accessu, et dispositionibus liberis, subjungit quod suum est, et eatenus hominem in tenebris illuc usque versatum illuminat, homine illuminante sibi lumen scientiae proprio arbitrio, ut [Col. 0816A] est apud S. Hieronymum in cap. II Ecclesiastae, ad illud: Non est bonum homini, etc. Quod aliter dicitur: Deum, quia homo voluit, consummationem et perfectionem apponere; et exspectasse Dominum ut misereretur nostri, quae est Isaiae locutio cap. XXX; aut hominem praeparasse Domino cor suum, quod facere monemur I Reg. III; vel denique hominem praevenire in maturitate et clamare, ut dicitur ps. CXVIII. Sicut ergo has locutiones, a Spiritu sancto suggestas canonicis scriptoribus, nemo erroris notaverit, aut gratiae divinae illum hominis accessum et liberam appropinquationem praevenienti contrarias dixerit, cum certum sit praeventionem divinam iis locis non expressam, non idcirco in eis negari, sed subintelligi; ita locutio quam in Valeriano purgamus, quandoquidem illis affinis aut etiam genuina est quoad sensum, eadem benigna interpretatione donari sine incommodo potuit, vel etiam debuit, non autem in invidiam vocari.

Haec ad gustum aliquem ex Scripturis praebendum [Col. 0816B] sufficere in praesentia existimo, ut constet quam infirma sit Valeriani criminatio; qua ex parte maxime fervet.


[Col. 0816B]
CAPUT IX. Cum Valeriano gravissimi Patres aeque causa caderent.

1. Nulla ratione potest liquidius deprehendi quam vana fuerit Valeriani quoad Semipelagianismum criminatio, quam si ostendero gravissimos Patres quorum doctrinae sinceritas ambigua non sit, eodem plane modo citra querelam locutos esse quo locutus est Valerianus eo loco in quo maxime sit via ad impingendum ei Semipelagianismum: nempe quo dixit nostrum esse velle, Dei vero perficere; nam caetera nemo non videt quam sint inania. Non proferam quoscumque possem Patres, sed selectos quosdam: ac ne ex his quidem omnia ad hoc institutum facientia coacervabo, sed libabo dumtaxat quaedam singularia, et ita similia iis quae in Valeriano culpantur, ut non sit ovum ovo similius, aut [Col. 0816C] gutta guttae. Quanti autem apud prudentem quemcumque theologum in gratiae negotio esse debeat Patrum sensus, quamque temperate agendum sit in iis improbandis quae Patres usurparint circa illud, quantumvis nonnihil lubrica aut ambigua videantur, res ipsa loquitur, et docent illa S. Fulgentii lib. I de Verit. Praedest. c. 15: Dignum est ut in singulis quibusque sententiis in quibus nubilo cujusquam obscuritatis ambigimus, sanctorum Patrum definitionibus haereamus, quos praeveniens misericordia Dei gratis illuminavit ut crederent, et sequens instruxit spiritualiter ut docerent.

2. Primus in aciem prodeat Origenes, cujus catholicissimam de gratia sententiam, cum ex aliis plerisque locis petere licet, tum disertissime ex l. VII contra Celsum pag. 414, col. 1, non secus ac Valerianus scripsit hom. 12 in Num., ad illud, Profecti a puteo, veniunt in Mathaniam. Nam praeter caetera quae in hanc sententiam luculenter disputat, ait: A Mathaniam [Col. 0816D] venimus in Nahaliel, quod interpretatur EX DEO. Quid EX DEO? Posteaquam obtulerimus nos quae ex nobis sunt, venimus ad hoc ut consequamur ea quae ex Deo sunt. Cum enim fidem nostram et affectum obtulerimus ei, tunc et ipse largitur nobis diversa dona Spiritus sancti, de quibus dicit Apostolus, Omnia autem ex Deo sunt. Fidem et affectum vocat ibi Origenes liberum voluntatis assensum, ad cooperandum Deo sollicitanti nos ad bonum, ut ex proxime antecedentibus liquet. Atque ita locus iste Origenis plane recidit in locum qui apud Valerianum visus est morbosus. Idem Orig., hom. 24 in eumdem librum, luculenter in eamdem sententiam disserit, circa illud, Homo quicumque voverit; et praeter caetera, ait: Vult ergo a nobis prius aliquid accipere Deus, et ita nobis aliquid ipse largiri; ut dona sua et munera, merentibus, et non immerito, largiri videatur. Declarat autem id quod Deus per nos praemitti postulat, esse voluntariam 69 recensionem [Col. 0817A] cum gemitu ad Deum, et conversionem ad cor, quae conversio ita per nos praemittitur ulterioribus Dei donis, ut tamen praeveniamur anterius.

Multo gravioris auctoritatis est S. Hilarius, Latinae, ut S. Hieronymus scite dixit, eloquentiae Rhodanus, cujus doctrinae sincerissimae, et undecumque erroribus liberae, locuples testimonium perhibet idem Hieronymus ad Laetam scribens. Hilarius igitur in psalm. CXVIII, litterae nun, ad illud, Haereditate acquisivi, etc., ita loquitur: Ne quod a multis dici saepe solet rationis aliquam habeat auctoritatem, cum asserunt proprium Dei munus esse ut quis in Dei rebus atque operibus versetur, excusantes infidelitatem suam quod, cessante erga se Dei voluntate, maneant infideles: est quidem in fide manendi a Deo munus, sed incipiendi a nobis orige est. Et voluntas nostra hoc proprium ex se habere debet, ut velit Deus incipienti crementum dare; quia consummationem per se infirmitas nostra non obtinet, meritum tamen adipiscendae consummationis est ex initio voluntatis. Corrupte editio ab [Col. 0817B] Erasmo adornata, verba illa: incipiendi a nobis origo est, exhibet hoc modo, impediendi a nobis origo est, quod cum scopo Hilarii non cohaerere per se liquet, et firmatur ex illis quae post ea subjiciuntur, ut velit Deus incipienti crementum dare; et, est ex initio voluntatis, quae aperte ferunt illam priorum verborum lectionem quam dixi. Ut vero leguntur priora illa verba, locus Hilarii aeque Valeriano commodat ratione horum posteriorum, quae ubivis leguntur eodem modo. Videntur autem exclusionem gratuitae praeventionis sonare: revera tamen eam praeventionem non excludunt; sed tantum aperiunt quid homo post divinam praemotionem debeat de suo ad salutem conferre, adjuvante Deo. Id quod egregie illustrant illa ejusdem Hilarii in eumdem psalmum littera he, ad illud: Inclina cor meum in testimonia tua, cum eamdem versat difficultatem, unde hominis culpa salutem non adipiscentis, si salus a Deo est. Omnem, inquit, occasionem hujus impiae excusationis propheta [Col. 0817C] submovit. Primum enim cum orat, conveniens infirmitati suae egit officium; dehinc Dei muneribus humanae devotionis studia connexuit. Cum enim ait: Legem mihi statue, Domine, viam praeceptorum tuorum, quid secundum orationis nostrae humilitatem Dei esset ostendit. Cum autem subjecit, Et exquiram eam semper, officium devotionis suae promittit: et in caeteris quoque utrumque quodam complexu sibi invicem colligavit, cum deduci se in semita postulavit, et cum idipsum voluit. Prius enim quae a Deo sunt cum honore praeposuit, et tunc quae a se pura confessione subjecit. Orat igitur ut Deus tribuat. Est ergo a nobis cum oramus exordium, ut munus ab eo sit. Dehinc quia de exordio nostro munus est ejus, ex nostro rursum est ut exquiratur, et obtineatur, et maneat. En exordium a nobis, ut munus et consummatio a Deo sit. Sicut ergo S. Hilarius exordium illud nostrum agnoscens, non evertit quod immediate ante concesserat, dandas scilicet esse Deo primas in salutis negotio; ita neque quotquot similiter aut etiam mollius loquuntur (cujusmodi [Col. 0817D] revera fuit Valerianus) insimulandi sunt negatae divinae praeventionis, aut defensi Semipelagianismi.

Idem S. Hilar., can. 6 in Matth., ad illud: Multi mihi dicent, etc., reprehendit vanos ostentatores operum suorum, quasi vero eorum aliquid proprium sit, quae loquuntur aut faciunt, et non omnia virtus Dei invocata perficiat. Et mox: De nostro igitur est beata illa aeternitas promerenda; praestandumque est aliquid ex proprio, ut bonum velimus, malum omne vitemus. Diserte, bonum velle ex nostro et proprio esse ait, virtutem autem Dei invocatam perficere omnia affirmat, quae est ipsissima sententia Semipelagianismi notata in Valeriano. Quam ergo glossam his Hilarii verbis aptabit criminator, eamdem Valeriano accommodabimus.

3. S. Macarius Aegyptius, S. Antonii discipulus, et aequalis S. Hilarii, hom. 37, diserte et perspicue [Col. 0818A] initium salutis Deo tribuit. Ait enim post pleraque in eam sententiam: Ne igitur existimes te in virtute praevenisse Dominum, secundum eum qui dicit, Ipse est qui operatur in nobis et velle et perficere pro bona voluntate. Statim vero subdit quaesitum et responsionem, qua res de qua agimus luculenter exponitur. Interrogatio haec est: Quid igitur praecipit Deus homini facere? sequitur responsio: Antea diximus promptitudinem animi hominem habere a natura, quam quoque Deus requirit. Praecipit igitur ut primum cognoscat, et cum cognovit diligat, et voluntate incumbat. Ut autem exerceatur mens, aut laborem toleret, aut opus aliquod perficiat, gratia Domini largitur volenti et credenti. Voluntas ergo hominis est velut adjutorium a natura insitum; absente vero voluntate, neque ipse Deus quidpiam operatur, quamvis possit, propter liberam nimirum arbitrii libertatem. Perfectio igitur operis spiritus in voluntate hominis sita est. Et mox: Ipse dicit: Quoties volui congregare filios tuos, et noluisti? Itaque ex hoc credamus quod ipse nos congregat, a nobis [Col. 0818B] autem solam requirit voluntatem. Quae vero voluntatis erit declaratio, nisi labor spontaneus? Subdit illustrissimam comparationem instrumenti artis et hominis in salutis suae negotio, quod sicut instrumentum nisi ab artifice citatur manet immotum; ita et anima, licet laboret operans quod bonum est, Deum in ipsa clam operantem exigat. Similia ex parte habet homil. 4, post medium. In his omnia continentur quae Valeriano vitio vertebantur. Nam et laboris spontanei sive voluntarii meminit Macarius; et voluntatis quae a nobis requiritur, ut Deus in nobis operetur consensum liberum: eo quod Deus tanta cum reverentia libertatem nostram disponat, ut quamvis possit, tamen ad ejus jura retinenda, nolit nisi volenti largiri gratiam qua opus spiritus perficiatur. Nempe non primam et praevenientem, quam disertissime ante paucas lineas astruxerat, et explicatissime etiam agnoscit hom. 1 pag. 6, hom. 11 pag. 143, hom. 15 pag. 180, hom. 26 pag. 345 et 347, et hom. 29 pag. 388; sed [Col. 0818C] cooperantem ad excudendum consensum liberum, quem Deus nobiscum non facit nisi quia volumus. Itaque recte concludit S. Macarius quod quamvis nos quidem non praeveniamus Deum in virtutis opere, perfectio tamen operis spiritus (sive quod opus spirituale, ad quod a Deo praeventi et sollicitati sumus, ad perfectionem suam consummante et perficiente Deo pertingat) in voluntate hominis sita est. A Deo namque praestatur ea operis perfectio, juxta S. Macarium, sed ad voluntatis humanae divinitus praeventae exigentiam, quamvis ad praeventionem Deus non exspectaverit exigentiam voluntatis. Potuit sanctus Macarius a magistro suo Antonio Magno eam doctrinam hausisse. Siquidem, referente sancto Athanasio, c. 15 Vitae n. 33, B. Antonius nostram tantummodo voluntatem in hoc negotio exspectari confirmabat. 70 Nihil illis, ut putabatur, apud Valerianum salebris accommodatius proferri potest.

4. S. Optatus Milevitanus lib. II adversus Parmenianum, post medium: Vos ipsi qui sancti et innocentes [Col. 0818D] videri ab hominibus vultis, dicite unde est ista sanctitas quam vobis licentius usurpatis. Quam Joannes apostolus profiteri non audet, qui ait: Si dixerimus quia peccatum non habemus, nos ipsos decipimus, et veritas in nobis non est. Hoc qui dixit, sapienter se ad Dei gratiam reservavit. Est enim Christiani hominis quod bonum est velle, et in Deo quod bene voluerit currere; sed homini non est datum perficere, ut post spatia quae debet homo implere, restet aliquid Deo, ubi deficienti succurrat, quia ipse solus est perfectio, et perfectus solus Dei Filius Christus; caeteri omnes semiperfecti sumus, quia nostrum est velle, nostrum est currere, Dei perficere. Unde B. Paulus apostolus ait: Neque volentis, neque currentis, sed ad Dei gratiam pertinentis. Nam et a Christo Salvatore nostro perfecta sanctitas non est data, sed promissa. Denique sic ait: Sancti eritis, quia et ego sanctus sum, qui solus est sanctus et perfectus. Non dixit: Sancti ESTIS, sed Sancti [Col. 0819A] ERITIS dixit. Unde est ergo quod vobis perfectam sanctitatem de superbia vindicatis? Frustra anniteret demonstrare, quam haec consentiant cum iis quae in Valeriano suspecta habebantur. Nec vero potest S. Optati auctoritas declinari, admittendo ejus lapsum; nam S. August. lib. I contra Parmen. c. 3, et lib. III de Doctr. Christ. cap. 4, ac Fulgent. lib. II ad Monim., eum cum laude allegant, tamquam scriptorem usquequaque catholicum.

5. S. Cyrillus Hierosol. in calce praefationis ad Catecheses: Meum est dicere, tuum vero agere, Dei autem perficere. Et catech. 1, cum praemisisset apparuisse mysticarum plantarum flores, ac desiderium suum subjunxisset, ut et fructus perficiatur (utique a Deo) subdit: Liberalis namque est Deus, et pronus ad beneficentiam; exspectat tantum cujuslibet propriam voluntatem. Propterea subjecit Apostolus, Secundum propositum vocatis sanctis. Propositum cum adest proprium, vocatum te facit. Quod exspectari a Deo ait propositum nostrum, et voluntatem, illud ipsum est [Col. 0819B] quod Valerianus dixit, nostrum est velle. Quod autem Cyrillus a Dei liberalitate et beneficentia, posito assensu nostro atque proposito, perfici desiderat initia nostra, et fructus ex floribus consequi, agnoscit quod Valerianus affirmavit. Dei esse perficere. Exspectari porro voluntatem ait Cyrillus, non nudam aut ex se initium dantem humanae saluti, sed praeventam, et cum gratia praeoperante cooperantem. Ei enim sic subsequenti divinam praeventionem, uberiora auxilia et perfectio, et omnia bona rependuntur a muneratore liberalissimo, a quo esse humanae voluntatis praeventionem splendidissime tradit idem Cyrillus, catech. 16, agens de Spiritu sancto, quem Magnum Praesulem et gratiarum parochum (appellatione illi gemina qua apud S. Ambr. lib. I de Spiritu sancto, vocatur Praesul benedictionum Dei) nostris voluntatibus afflantem, et ad omnia pietatis opera praevenientem elegantissime describit.

6. S. Basilius, in cap. VI Isaiae, ad illud: Quem [Col. 0819C] mittam, ita loquitur: Observa et exactam disciplinam et circumspectam prudentiam dicendi, quae veridicum prophetam addecet. Duobus enim propositis sermonibus, unica satisfacit responsione. Quem mittam, et quis ibit? Ecce ego sum, mitte me. Non jam adjecit, ET EGO IBO. Siquidem susceptio istius apostolicae legationis penes nos sita est, et a nostro pendet arbitrio; confirmare autem ad perfectionem, ejus est qui infusione gratiae nos corroborat Dei. Itaque Isaias per id quod liberae et electivae erat voluntatis, respondit: Ecce ego sum, mitte me. Quod autem erat gratiae, reliquit Domino, ut qui propriae conscius infirmitatis non est ausus polliceri se iturum. Hoc quid aliud, quam quod Valerianus dixit, nostrum est velle, Dei perficere?

7. Gregorius Nyss., Basilii Magni frater, is quem omnes Patrum patrem vocant (ait Epiphan. diacon. in synodo, actio. 6, partit. 5), libello de scopo Christiani, liberae voluntatis et gratiae necessarium nexum egregie tradens, nostrum esse velle, Dei perficere, praeclare docet. Multis enim adhortans ad [Col. 0819D] crescendum in sanctitate, et collaborandum spiritui gratiae adjuvanti, haec habet praeter caetera: Corporis certe augmentum ad increscendum non in nobis situm est; haudquaquam natura ex hominis sententia et libidine staturam metitur, sed suo ipsiusmet impetu et necessitate: animi vero in ortus renovatione modus et decus, quae spiritus gratia largitur, per ejus qui acceptus est studium, a consilio nostro pendent. Nam quanto magis labores pro pietate extendit, tanto etiam magis animi magnitudo simul extenditur; et sempiternam vitam atque ineffabilem quae in coelis est laetitiam, ejusdem spiritus gratia concedit: accipiendi vero munera et dignitatem gratia fruendi, amor per fidem laboribus obtinet. Jam vero ad idem progressae, operum justitia et spiritus gratia, in qua anima concurrerunt, eam beata vita certatim complent, sed a se invicem disjuncta, nullum animae emolumentum exhibent. Etenim Dei gratia in animis qui salutem fugiunt non potest [Col. 0820A] frequenter adesse: homines vero virtutis vis per se non sufficit ad vitae formam absolutam extollendos. Nisi Dominus aedificaverit domum et custodierit civitatem, in vanum laboraverunt qui aedificant eam. Hic edocemur non esse in mentem inducendum, in humano studio totam sitam esse coronam; verum ad Dei voluntatem referendam spem de fine obtinendo. Haec Nyssenus, admodum consentanee Valeriano. Nam et a nobis praemotis pendere agnoscit advocationem Dei ad nos adjuvandos, et perfectionem a Deo esse, diserte statuit.

8. S. Gregorius Nazianzenus, cujus ea est in doctrina Christiana auctoritas, ut nullus umquam ejus dictis calumniam inferre praesumpserit (verba sunt D. Thomae I p. q. 61 art. 3), et quem nominatim Semipelagianis quoad salutis initium opponit S. August., l. de Dono Persev. c. 19, ita scribit, orat. 31, tractans illud Christi, sed quibus datum est, multiplicemque haereticum affectum verbis illis prave detortis subjacentem depellens: Aptitudinem quidem alios aliis [Col. 0820B] vel majorem vel minorem habere ipse quoque concedo: caeterum ad perfectionem adipiscendam, aptitudinem solam minime sufficere contendo. Rationem enim esse quae eam excitet, ut natura in opus prodeat; quemadmodum silex ferro pulsatus, atque ita ferrum fiat. Cum audieris Quibus datum est, adde Volentibus datum est, atque iis qui ea animi propensione sunt; etenim cum illud audis, non est volentis neque currentis, sed miserentis Dei, idem tibi existimandum censeo. Quod salutis adeptionem ait dari a Deo volentibus, idem est ac si diceret, nostrum esse velle. Dei autem perficere. Et tamen quam haec non pugnent cum initio salutis ex Deo, liquet ex illis quae statim subjungit, probans, et ex Apostolo Rom. IX, eruens ipsum quoque velle nostrum ex Deo esse.

9. S. Ambrosius cui in sincera gratiae assertione 71 testimonium saepe perhibet S. August. ut epist. 107. et l. de Grat. Christi c. 44, et l. de Dono Persev. cap. 8 et 13, et 19, et 23, accommodatissime in rem [Col. 0820C] nostram loquitur serm. 10 in psal. CXVIII, ad v. 4: Moysi dicit Deus: Miserebor cujus misertus fuero, et misericordiam praestabo, cui misericordiam praestitero. Igitur non est volentis, neque currentis, sed miserentis Dei est. Forte dicas, Ergo non debemus vel velle vel currere. Atqui negligentes Deus deserere consuevit. Non ergo hoc dicit, sed quid dicat consideremus. Non volentis, neque currentis hominis perseverantia est. Non est enim in hominis potestate, sed miserentis Dei est ut possit complere quae coeperit. Vides ab Ambrosio velle tribui potestati hominis, complere autem sive perficere et perseverare, ascribi Deo. Non plus, aut aliter dicit Valerianus. Est et alius apud S. Ambrosium egregius locus in calce epistolae ad Justum (et est epist. 63, alias lib. I, epist. 10): Incrementa, inquit, per naturam quae divini habet gratiam muneris, consummationem et perfectionem Deus dat, id est illa praestantissima et divina Trinitatis natura et substantia. Non sumit incrementa pro augmento aut profectu rei jam conditae, sed pro initio et prima productione, [Col. 0820D] et in eum sensum usurpavit paulo ante illud Apostoli I Cor. III: Neque qui plantat est aliquid, neque qui rigat, sed qui incrementum dat Deus. Hujusmodi ergo incrementa sanctorum operum fatetur S. Ambros. esse per naturam, divini habentem gratiam muneris. Ipsa enim libertas qua agere volumus, et Deum sequi, est magnum plane munus Dei, tametsi nobis compertum a natura; consummationem autem et perfectionem Deus dat. Quia supra illud quod natura spontaneo ingenio operatur, ut surgant semina divinitus indita (ut paulo ante dixerat Ambrosius) id est supra id quod potest de suo conferre natura exigitur Dei gratia praeveniens, ratione cujus Deus consummat et perficit imperfectum nostrum: nos, inquam, promovet ad fruges operum supernaturalium, quas ne inchoaremus quidem per naturam nudam. Hoc ipsum est quod Valerianus dixit, nostrum est velle, Dei perficere. Non est ovum ovo similius.
[Col. 0821A]

10. S. Chrys., hom. 1 in Epist. ad Hebr., in mor., ita loquitur: Oportet nos eligere primum quae bona sunt, et tunc Deus quae sua sunt introducit. Non antecedit nostras voluntates, ne nostrum laedatur arbitrium liberum. Cum autem nos elegerimus, multam tunc nobis affert auxiliationem. Et mox: Nostrum eligere tantum est et velle, Dei autem efficere, et ad perfectionem perducere. Idem sonant quae habet hom. 17 in Joan., ad illud, Conversus Jesus et videns eos sequentes, etc. Sic enim scribit: Hinc admoneri possumus, Deum suis in nos beneficiis nostras non praevenire voluntates, sed a nobis incipiendum esse. At cum nos prompto paratoque animo ad suscipiendam gratiam exhibemus, tunc multas nobis offert salutis occasiones. Et hom. 42 ad pop., tractans illud: Ne des (ita enim legit) in commotionem pedem tuum. Non dixit, Ne commovearis, sed Ne des. Igitur in nobis est dare, non in ullo altero. Nam si stare velimus stabiles et immoti, non commovebimur. Quid igitur? In Deo nihil est? Omnia quidem in Deo, sed non ita ut liberum in nobis arbitrium violetur. [Col. 0821B] Si igitur in Deo sunt iniqui, cur non accusat? Propterea dixi, ne liberum in nobis arbitrium violetur. In nobis igitur et in Deo sunt. Oportet enim nos prius eligere bona, et ille sua tunc inducit. Nostras non praevenit voluntates, ne nostram temeret libertatem. Cum vero nos elegerimus, tunc magnum nobis affert subsidium. Et hinc extricat dubium ex istis Apostoli verbis Rom. IX: Non est volentis, etc., quae videntur falsa, si et in nobis est salus nostra. Praeter primam enim illorum verborum explicationem, quod scilicet Apostolus ea verba ex persona adversarii protulerit objiciendo ac interrogando, non asserendo, subdit hanc secundam: Dici et illud potest, quod cujus est amplius, totum esse dicit. Nostrum enim est eligere et velle, Dei vero expedire et ad exitum adducere. Quoniam illius itaque plus est, totum illius esse testatur, secundum humanam locutus consuetudinem. Nam et nos ita faciamus. Quale quod dico. Domum aedificatam bene videmus, et dicimus totum est artificis, licet non totum ipsius sit, verum et operariorum et Domini qui [Col. 0821C] materiam suppeditavit, aliorumque multorum. Attamen quoniam plus contulit, illius totum esse dicimus; ita profecto et hic. Et rursum in multitudine, ubi multi sunt, omnes esse dicimus; ubi pauci, neminem. Ita et Paulus ait: Non volentis, neque currentis, sed miserentis est Dei. Dei vero magna hic facit. Unum quidem ne extollamur. Sive curras, sive festines, inquit, ne tuum esse putes meritum. Nisi namque supernum assequaris favorem, omnia nequidquam. Tamen clarum est, quod optatum assequeris, quandiu curres, quandiu voles. Non hoc itaque dixit, quod in vanum currimus, sed quod in vanum currimus, si totum nostrum esse putemus, nisi Deo plus assignemus. Nec enim totum Deus suum esse voluit, ne sine causa nos coronare videatur; neque rursus nostrum, ne in arrogantiam dilaberemur. Nam si minorem habentes partem altum sapimus, quid si totius auctores essemus? Tandem post multa, tractans illud: Lavamini, mundi estote, et si fuerint peccata vestra sicut purpura, sicut nivem dealbabo, ita enim legit, [Col. 0821D] subdit: Vides quod priores nosipsos oportet mundare, et tum Deus emundat. Cum enim dixisset prius: Lavamini, mundi estote, tunc subdidit: Ego dealbabo.

Locum ex hom. 32 Operis Imperfecti, a DD. Thoma et Bonavent. allegatum tamquam Chrysost., supra jam protuli c. 7. Est et alius pulcherrimus locus hom. de septem Machabaeis; est n. 44 tom. I Graecol. Ibi Deus ita loquens inducitur: Non talis agonotheta ego sum, ut certaminis exitum in aliqua certantium virtute constituam, sed ipse assisto luctantibus, et auxilium praebeo, et manum praebeo athletis meis. Et quod est proprii arbitrii libertate suscipiunt de bonae voluntatis affectu, ut pro legibus meis et nomine meo dimicent, id in victoriam ipsis procedere, mei est auxilii. Similia alibi apud Chrysostomum non semel leguntur, quae plane similia sunt iis quae in Valeriano insimulantur erroris.
[Col. 0822A]

Vereor autem ne alicui minus provide fecisse videar, qui ad Valerianum expurgandum, ejusque doctrinam liberam Semipelagianismo praestandam, adducam Chrysostomum, quem tetra hac fuligine oblitum, immo Cassiano discipulo erroris auctorem fuisse, tentavit jam olim Thomas Braduardinus lib. II de Causa Dei cap. 11, et recentiorum non nemo, ut Anianus praefat. in homil. Chrysost. in Matth. quem refert et approbat Sixtus Senens. lib. v Bibl. annot. 101 (quamquam apud ipsum Anianum, ego quidem nihil tale lego, sed contrarium potius non obscure deprehendo); Mol. I p. q. 14 art. 13 d. 41; Tol. in cap. VI. Joan. annot. 20; et qui ad omnes pro Chrysostomo excusationes obsurdescit Vasq. I p. d. 89 c. 4 et d. 91 c. 8 et 9.

Mirabile tamen mihi semper visum est, quod quam calumniam Chrysostomus ab ipsis 72 Pelagianis non est passus, eam a catholicis post tot saecula sustineat; ita ut cum Pelagiani loca Chrysostomi pro suo errore de peccato originis tam studiose colligerent, et catholicis [Col. 0822B] opponerent, ut D. Augustinus contra Julianum testatur in hac tamen parte ita caecutiverint, ut non agnoverint errorem, qui apud eum tam creber est, juxta doctores allegatos. Quid quod exstant apud Chrysostomum tam crebrae, tamque ingeminatae ac perspicuae assertiones initii salutis plane gratuiti, ut omnem plane hujus in eo erroris vel suspicionem abstergant? Omitto homiliam de Adam et Eva, quae explicatissime continet catholicam de gratia doctrinam, contra Pelagianos eorumque reliquias. Eam, inquam, homiliam omitto, quia est dubius Chrysostomi partus et (saltem quoad aliqua ex Coelestini epistola ad episcopos Galliae inserta) supposititius.

Disertissime vero et conceptis verbis expressam apud Chrysostomum praeventionem gratuitam, legere licet in plerisque indubitatis ejus fetibus, ac nominatim hom. 19, et 22, et 23, et 28, et 38, in Genes., quibus locis praeviam et nostras preces antevertentem gratiam aperte admittit; et pulchre hom. 12 in I Cor. [Col. 0822C] ad illud: Quid habes quod non accepisti? et hom. 13 ac 44, et 71, in Joan., et hom. 4 de Laud. Pauli, et hom. 5 in II ad Thessal., ac hom. 1 et 8 in Epist. ad Philip. et luculenter in ps. CXLIII, ad illud: Domine, quid est homo quia innotuisti ei? et homil. 70 in Matth., ad illud: Exi cito in plateas, ubi ad diligentiam nostram pertinere statuit tantum quae subsequuntur vocationem ex gratia factam et mere liberaliter collatam. Homilia quoque 24 in epist. ad Hebr., cum dixisset observationem mandatorum pluris esse debere Christiano quam miracula, rationem reddit, quod miracula quidem sint pura Dei munera, observatio autem mandatorum, post Dei donum, etiam nostri sit studii. En post Dei donum, id est post praeventionem divinam. Nam de gratia comitante, eo ipso quod comitans est, non diceretur proprie ac vere, quod post Dei donum nostri sit studii bene agere. Egregie item hom. 28 in Ep. ad Heb. ad illud: Aspicientes in auctorem fidei. Plane vero divinam praeventionem tradit illustrissime ac explicatissime, hom. 83 in Matth., ad illud: Antequam [Col. 0822D] gallus cantet.

Quare merito pro Chrysostomo a calumnia hac in parte purgando certant Hierem. Constantinop. in Cens. Orient. Eccl. 18; Driedo c. 4 Concord., in medio; Bellarm. lib. VI de Grat. et Lib. Arbit. c. 6; Fons. VI Metaph. c. 2, q. 5, sect. 10; Suar. l. II de Praedest. c. 8; Justin., in c. II ad Philip., ad illud: Deus est qui operatur, et alii plerique. Immo Dominicus Soto, in c. I ad Rom., ad illud, Qui praedestinatus est, Chrysostomi in hoc puncto criminatores, impietatis, Driedo autem, loco notato, magnae impudentiae, damnat. Itaque de sana hac in parte Chrysostomi doctrina, non videtur dubitandum. Ac proinde quam explicationem adductis ex eo locis concedimus, eamdem uni simili loco apud Valerianum negare non est aequum.

11. S. Isidorus Pelus. Chrysostomi discipulus, lib. IV, epist. 171, ita scribit: Non solum ea quae non [Col. 0823A] sunt in nostra potestate, ut tu vir sapiens arbitraris; sed ea quoque quorum nos sumus domini, si non magna auxilii copia nobis a divina Providentia adveniat, non poterimus ad perfectum finem exitumque perducere. Aderit autem id praesto omnino iis hominibus qui absque tergiversatione ac praetextu ullo ea quae penes se sunt in ferunt, nihilque eorum quae ad illud impetrandum conducere videntur praetermittunt. Priora verba aperte ferunt, Dei esse perficere; posteriora autem, nostrum esse velle. At ne haec volitio viribus naturae ab eo ascribi censeatur, audi quae subjicit: Nam divina Providentia quae non volentes excitat, et hortatur ut velint; profecto eos qui volunt, omniaque faciunt et sollicite agunt, omnino in ipsum praeclare factorum subvehet fastigium. Et apertissime lib. II, epist. 72: Cognita praeeuntis divini auxilii facultate quisquis vult, et laborat, atque omnia movet (neque enim nuda voluntas sufficit), tum addiscit, tum fructum edit, tum salutem assequitur. Videsis praeterea ibid., epist. 266, et l. III, epist. 271.

12. Hilarius diaconus, is quem S. Hieronymus dialog. [Col. 0823B] adversus Lucifer. orbis Deucalionem, ob inductum anabaptismum nominavit, in Commentariis in Paulum (qui perperam Ambrosio ascribuntur, cum sint istius Hilarii, ut notavit vir eruditus in edit. Lovan. ad lib. IV divi Augustini contra duas epist. c. 4) perspicue praeivit Valeriano ad illud Philip. II: Deus est qui operatur in vobis velle et operari pro bona voluntate, sic enim habet: Apostolus Deum bonos conatus adjuvare testatur. Omnem enim gratiam semper reportat ad Deum, ut nostrum sit velle, perficere vero Dei. Nec potest opponi schisma aut etiam haeresis hujus Hilarii. Nam quoad negotium gratiae, et quae ad Pelagianos spectant, catholice sensit; alioqui S. Augustinus, lib. IV contra duas Epist. c. item 4, non protulisset contra Pelagianos locum ex his Commentariis in c. v ad Rom., in explicatione verborum illorum: In quo omnes peccaverunt. Et cum alleget hos Commentarios nomine S. Hilarii, non inanis inde desumitur conjectura de Hilarii hujus resipiscentia et revocatione ad Ecclesiam et usquequaque veram [Col. 0823C] fidem. Quod enim S. Augustinus communitate nominis deceptus, ascripserit Hilario Pictaviensi hos Commentarios, et idcirco eorum auctorem vocaverit sanctum Hilarium, nimis pingue est, et Augustini nare ac solertia indignum, in tanto styli et scriptionis discrimine, praesertimque cum S. Augustinus non ignoraret ipsummet Commentariorum illorum auctorem in cap. 3 prioris Epistolae ad Timoth. se Damasi pontificis, hoc est ipsius prope Augustini aequalem prodere, quod belle cum Hilarii diaconi aetate consentit, non item cum aetate Hilarii Pictaviensis.

13. S. Hieronymus, cujus de gratia doctrinam contra Rufinum de Semipelagianismo suspectum, approbat Gelas. c. Sancta Romana, et epistola 7, quae est ad episcopos Piceni; item qui dialog. 3 adversus Pelag. profitetur se doctrinae divi Augustini de gratia adhaerere, et vicissim a D. Augustino pro catholica doctrina contra Pelagianos profertur lib. I contra Jul. c. 2, et lib. II, sub finem, ubi de falsis rumoribus a Pelagio [Col. 0823D] jactatis adversus S. Hieronymum, quasi ei tamquam aemulo invidisset; sanctus, inquam, Hieronymus ita scribit dialog. 3 contra Pelag.: Hoc esto, baptismum praeterita donare peccata, non futuram servare justitiam, quae labore et industria ac diligentia, et semper super omnia Dei clementia custoditur, ut nostrum sit rogare, illius tribuere quod rogatur; nostrum incipere, illius perficere; nostrum offerre quod possumus, illius implere quod non possumus. Rursus infra in eodem dialogo: Ubi misericordia et gratia est, liberum ex parte cessat arbitrium, quod in eo tantum est, ut velimus atque cupiamus, et placitis tribuamus assensum. Jam in Domini potestate est, ut id quod cupimus, 73 quod laboramus, ac nitimur, illius ope et auxilio implere valeamus. Idem in c. III Ezech. ad illud: Et aperui os meum, haec habet: Ego, inquit propheta, aperui os meum, quia mihi dictum est, Aperi os tuum et comede. Aperto ore Dominus largitus est cibos, [Col. 0824A] ut initia voluntatis in nobis sint, et perfectionem a Domino consequamur. Non est enim volentis, neque currentis, sed miserentis Dei. Attamen et velle et currere, nostri arbitrii est. Et lib. II in Jovin.: Sicut in bonis operibus perfector est Deus, non est enim volentis, neque currentis, sed miserentis Dei et adjuvantis ut pervenire valeamus ad calcem; sic in malis atque peccatis, semina nostra sunt incentiva et perfectio diaboli. Idem in epistola ad Theodosium et alios anachoretas, agens de studio evadendi e saeculi tenebris per supernaturales actus, ait: Et ante dixeram praesens, et nunc per litteras votum indicare non cesso, quod mens mea omni ad id studium cupiditate rapiatur. Nunc vestrum est, ut voluntatem sequatur effectus: Meum est, velim; obsecrationum vestrarum est, ut quod velim et possim. Nempe quia exorabitis mihi auxilium Dei, cujus est perficere. Quid loco Valeriani magis genuinum? Idem, epist. 8: Non est volentis, neque currentis, sed Dei miserentis. Et tamen velle et nolle nostrum est; ipsumque quod nostrum est, sine Dei miseratione nostrum non est. [Col. 0824B] Nemo umquam calumniatus est catholico dogmati de initio salutis plane gratuito adversari, cum tam constanter D. Hieronym. pro gratia pugnet adversus ejus hostes, perspicueque epist. 8, sub medium, Demetriadem doceat quomodo accipienda sint haec quibus dicit nostrum esse velle, Dei vero perficere: Velle, inquit, et nolle, nostrum est; ipsum quoque quod nostrum est, sine Dei miseratione nostrum non est. Et in epist. ad Ctesiphon.: Velle et currere meum est, sed ipsum meum, sine Dei semper auxilio, non erit meum. Dicit enim idem Apostolus, Deus est qui operatur in nobis et velle et perficere.

14. S. August., lib. I Retract. cap. 23, et lib. de Praedest. SS. cap. 3, utrobique, excutiens locum ex ea quam junior ediderat expositione quarumdam propositionum Epistolae ad Romanos, diserte admittit vere et catholice dici nostrum esse velle, Dei vero perficere; quamvis corrigat quod insuper in illis propositionibus dixerat nostrum esse credere; quia, nondum [Col. 0824C] (ut fatetur) bene discussis gratiae arcanis, existimabat cum eas propositiones exponeret, actum fidei non esse ex gratia, sed esse naturae fetum. Itaque absolute retractat quod in ea expositione dixerat prop. 61, nostrum esse quod credimus; quod autem bonum operamur illius est qui credentibus dat Spiritum sanctum. Admittit autem tamquam catholicum, quod ibidem addiderat: Nostrum est credere et velle, Dei autem dare credentibus et volentibus facultatem bene operandi; quia de volitione, tametsi supernaturali (qualis ea est quae ad credendum intervenit) recte dicitur quod nostra sit, propter arbitrium voluntatis, ut ibidem addit: quamvis etiam Dei sit, ratione gratiae divinae voluntatem praeparantis et roborantis. Quatenus autem credere, substernitur volitioni nostrae, per quam inducitur; sic etiam ipsum credere, nostrum est, quia non fit nisi volentibus nobis. Hoc sensu et, ut ait, hac regula servata, agnoscit Augustinus locis allegatis verissime dici nostrum esse velle, Dei vero facultatem perficiendi sive operandi tribuere.
[Col. 0824D]

Iisdem locis ratum habet valdeque commendat, quod in iisdem propositionibus in 62 dixerat: Cum post vocationem voluerimus, non sufficit voluntas nostra et cursus noster, nisi et Deus vires currentibus praebeat, et perducat quo vocat. Ac deinde subjunxit: Manifestum est ergo non volentis, neque currentis, sed miserentis Dei esse, quod bene operamur. Omnino verissimum est. At hoc idem plane est cum sententia quae apud Valerianum insimulabatur erroris. Nam et voluntatem nostram agnoscit Augustinus sive velle nostrum in negotio salutis, et huic volitioni accedere insuper vult perfectionem a Deo gratiae auctore et consummatore; quod unum dixit Valerianus. Proindeque si Valeriani criminatio subsistat, D. Augustinus, si Deo placet, Semipelagianismi damnandus erit in eo suo judicio, in Retractationibus prodito, circa propositionem ei plane genuinam quae apud Valerianum arguitur et confirmatur in lib. de Praedest. SS., ubi maxime fervebat [Col. 0825A] exagitatio Semipelagianorum, contra quos liber ille extrema D. August. aetate ex instituto scriptus est.

Ejusdem D. Augustini locus, in q. 68 et 83, luculentus admodum est. Si quis, inquit, magno gemitu et dolore poenitendi misericordia Dei dignus fuerit, non ipsius est, qui si relinqueretur, interiret; sed miserentis Dei, qui ejus precibus doloribusque subvenit. Parum est enim velle, nisi Deus misereatur; sed Deus non miseretur qui ad pacem vocat, nisi voluntas praecesserit ad pacem. Hanc praecessionem voluntatis ad pacem Dei, non excludere misericordiam Dei praevenientem, declarat ipse S. Augustinus lib. I Retract. cap. 26, locum propositum recognoscens. Igitur cum voluntatem ad perfectam animae pacem divinitus concedendam praecedere, pacem autem illam subsequi, idem plane sit ac dicere, nostrum esse velle, Dei vero perficere, intelligit omnino S. Augustinus, velle illi nostro praeire divinum donum gratuitum, idque non negari, cum dicitur a nobis sumi exordium libere volendi, aut nostrum [Col. 0825B] esse velle.

Suppetit praeterea insignis locus ex D. Augustino quaest. 9 in Exod., ubi tractans illud Dei ad Moysem: Sed nunc vade, tu, et ego aperiam os tuum, et instruam te quae locuturus es, eumque locum componens cum loco psalmi LXXX, quo Deus hominem invitat ut os dilatet et aperiat, Deo ipso os dilatatum impleturo, ita disserit: Satis hic apparet, non tantum instructionem oris, sed ipsam etiam apertionem, ad Dei voluntatem et gratiam pertinere. Non enim ait: Tu aperi os tuum et ego instruam te, sed utrumque ipse promisit, aperiam et instruam. Alibi autem dicit in psalmo: Dilata os tuum, et adimplebo illud. Ubi significat in homine voluntatem accipiendi quod Deus donat volenti; at ad voluntatis exordium pertineat, Dilata os tuum, ad Dei autem gratiam, et adimplebo illud. En diserte assignatum voluntati (utique antecedenter praeventae et concomitanter adjutae) exordium consensus liberi, Deo autem adimpletionem. Quod enim ea praeventio illudque adjutorium non proponatur expresse eo [Col. 0825C] psalmi loco, sicut proponitur in aliis verbis ex IV Exodi, parum refert, quia quod subticetur, non idcirco negatur. Itaque voluntas, asserente per Psaltem Spiritu sancto, et interprete D. August., suppositis divinis auxiliis antecedentibus et comitantibus ad manum positis, praebet exordium cudendi liberi consensus, quo vult accipere quod Deus donat volenti. Eo sensus autem exordio posito, factaque per hominem ea apertione et dilatatione oris, Deus adimplens sive perficiens non deest. Videsis in eamdem sententiam, philosophantem egregie Augustinum 74 serm. 7 de Verb. Apost., sub initium, ubi, ad accipiendam gratiam divinae bonitatis, vult aperiri ab homine sinum voluntatis, et hominem monet ut Deus velit ei quod petit dare, accommodandam ipsi homini esse voluntatem ad accipiendum. Et libro contra Epistolam Fundamenti, cap. 1, in ipso fine: Nostrum fuit velle has partes expetere, Dei est volentibus et petentibus donare quod bonum est. Haec tam genuina sunt iis quae apud [Col. 0825D] Valerianum calumniae patent, ut non videam sitne gutta guttae similior.

15. Eucherius Lugdunensis, aut quisquis alius auctor homil. 11 de Paschate, perperam Eusebio Emisseno inscriptae, respondens percontanti cur Deus salutem hominis, eo quo perficitur modo sanxerit exsequendam, non autem jure supremi dominii hominem liberando et obstipum jacentemque subvehendo ad gloriam, haec habet praeter caetera: Iniquissimum videtur ut qui ceciderat voluntarius erigeretur invitus. Vides quia dignantissimi medici studium infirmi sui requirit assensum? Per liberum arbitrium est excepta captivitas; per liberum rursus arbitrium erat restituenda libertas. Dominus enim qui januam reserat, etiam sollicitudinem pulsantis exspectat. Pulsantis, inquam; nam ubi labore studuerit reparare quod perdidit, nec damnum rei perditae, nec fructum sentiet restitutae. Beneficium non potest custodire qui nescit desiderare. Periclitatur munerantis [Col. 0826A] donum, si non inveniat suscipientis effectum. Et mox: Hoc elaborat divina Providentia, ut quia consensus crimen intulit perdito, voluntas meritum conferat acquisito, et devotio reparati justitiam reparatoris ostendat; utique dum homini pro bona sua voluntate benigne facit, perficitque et consummat quod homo adhibito dumtaxat affectu inchoaverat, conferens quod suum est. Ita enim ferunt quae retulimus, suntque, sin minus verbis, at saltem sensu, eadem cum illis quae apud Valerianum purgamus. Et utrorumque sensus est quem toties jam profero: nempe hominem divinitus invitatum, praebere prius ratione assensum, pulsare, et velle; idque contuentem Deum cooperari homini, et opus perficere ad quod voluntatem illexit, ac ne per ingruentia discrimina avertatur a recto, providere coelestes suppetias, quibus voluntas roboretur atque fulciatur adversus hostiles impetus et intestinum dissidium.

Ne vero quis Eucherio (si is est homiliae auctor), ob affinitatem cum Hilario Arelatensi, Semipelagianismum [Col. 0826B] impingat, expendat illa ex hom. 9 quibus brevius eamdem doctrinam proponens, ait hominem non fuisse compellendum, sed ducendum ad salutem: ut sua voluntate repararetur, qui sua voluntate ceciderat, essetque locus et virtuti et remunerationi, et idcirco hominem a Deo non abripi per violentiam, sed per benevolentiam sollicitari et erudiri in vitam: Quia benignitas provocantis etiam meritum desiderat acquiescentis, et dignantissimi medici studium infirmi sui requirit assensum. Non poterat concinnius et apertius divinam praeventionem testatam dare, seque Semipelagianismi tunc maxime vigentis labe eximere.

Alius ex Eucherio locus in hanc rem expensione dignus habetur homil. 3, ad Monachos, sub finem; sic enim scribit praeter caetera: Ubi viderit Deus devotionem animi, ardentiorem insinuabit affectum, et quantum nos addiderimus ad studium, tantum ille apponet ad adjutorium; quantum nos apposuerimus ad diligentiam, et tantum ille addet ad gloriam. Qui habet [Col. 0826C] dabitur illi, et superabundabit. Et alio loco dicit: Posui adjutorium supra potentem. Haec eidem reprehensioni patere videri possunt, cui verba apud Valerianum suspecta. Nam Deum adjuvare potentem, et appetere adjutorium ad studium, et affectum insinuare, ubi devotionem viderit, idem sonare videtur quod illa Valeriani: nostrum est velle, Dei perficere. Sensus tamen Eucherii est omnino catholicus, et probe cohaeret cum gratuita praeventione. Nam scopus ejus est, docere quo plus homo collaborat gratiae Dei, eo ampliorem quaestum facere, magisque semper ac magis ditescere. Ita tamen, ut velit initium laboris a Deo praeveniente factum, cui propterea totum laboris fructum ac quaestum hominis vult ascribi. Sic enim paulo ante verba proposita loquitur: Sanctus adhuc sanctificetur, quotidie addamus ad merita, nec de nobis aliquid praesumamus, quia Dei est omne quod possumus. Et statim post verba quae antea retulimus tamquam suspecta, ita concludit, aperte eluens omnem in verbis illis suspicionem: Gratia ergo de gratia nascitur, et [Col. 0826D] profectus profectibus serviunt, lucra lucris, et merita meritis lucrum faciunt; ut quanto quis plus acquirere coeperit, tanto plus conetur et delectetur acquirere, ut acquisitionis lucrum acquirendi nutriat appetitum. Quem ergo catholicum sensum posteriora et anteriora Eucherii verba, intermediis illis quae Valeriani loco affinia diximus, aperte ferunt, quidni verbis quoque Valeriani, cum nihil apud eum obstet, aptare liceat?

16. S. Dorotheus divinae gratiae frequens assertor, cui S. Theodorus Studita, vir et sanctissimus et doctissimus, ac suo tempore fidei in Oriente columen, in Testamento, num. 4, testimonium perhibet sincerissimae ac catholicissimae doctrinae in omnibus scriptis, ita loquitur doctr. 10 n. 2: Deus illum respicit et libenter adjuvat, datque illi quietem, qui viriliter decertat, et sibi ipsi vim facit. Itaque nos ipsos, fratres, cogamus, compellamusque, ac stabile fundamentum jaciamus, velimusque tandem quod bonum est Nam etsi perfecti [Col. 0827A] nondum sumus, perfectionem tamen ipsam velle, et quod bonum est appetere, principium et fundamentum est nostrae salutis. Simul ac enim velle coeperimus, coepimus auxiliante Deo et pugnare. Non deerit qui nos ad parandas virtutes adjuvet, modo ipsi decertemus. Proinde quidam ex Patribus frequenter dicere solebat: Da sanguinem et accipe spiritum. Hoc est, certa, contende, enitere, et habitum procul dubio virtutis acquires. In his verbis, sententia quae in Valeriano male audiebat, multipliciter continetur. Ut enim Deus hominem respiciat, ut Dei adjutorium accedat, ut Deus quietem det, et ad perfectionem pertingere contingat; vult Dorotheus hominem fundamentum suae salutis jacere, et velle ac appetere quod bonum est, cui volitioni spondet non defuturum Deum, et praestito per nos sanguine, hoc est sudore et conatu nostro, ut ipsemet interpretatur doctr. 11, contestatur non defore divinam gratiam ac spiritum, et subsecuturam perfectionem ad quam connitebamur. Similiterque doctr. 14: Incipe, inquit, forti animo et fide constanti erga Deum. [Col. 0827B] Ostende illi animi tui propositum ac studium, et adesse ibi procul dubio senties auxilium illius ad recte agendum et cum virtute.

Haec si apud S. Dorotheum eadem severitate acciperentur, qua criminator accipi vult apud Valerianum, et sensus esset, conatui ex mera libertatis vi naturali humanisque viribus concepto subjungi Deum opitulatorem, ea dispositione pellectum, adducentemque ad perfectum; male omnino S. Theodorus Studita 75 testatum Ecclesiae moriens reliquisset, nihil in S. Dorothei doctrinis contineri contra rectam et sanam fidem. Est enim error exploratus et jam compertus S. Dorothei aevo (hoc est sub annum Christi 360), multoque magis tempore S. Theodori Studitae (id est, anno Christi 800), asserere gratiam divinam subjungi humano labori tamquam dispositioni. Itaque sensus Dorothei is est quem Valeriano similiter loquenti dedimus: nempe homini ex gratia et per gratiam divinitus praemissam operanti, ac fundamentum ulteriorum [Col. 0827C] et uberiorum auxiliorum per bonum usum priorum jacienti, rependi a Deo spiritum; et Deum accedere consummatorem operis suppeditatione gratiae largioris ac concessione perseverantiae, quae homini a Deo exspectanda est ultra vocationem.

S. Gregorius papa, referente S. Zacharia Romano pontif., epistola 6, ad S. Bonifacium Moguntinum (exstat tomo II Decret. Epist. sum. pontif. et inter Epist. S. Bonifacii post 137), haec verba habet: Bonum opus sit in voluntate, et cum Dei adjutorio erit in perfectione. Non alium S. Gregorium quam Romanum, allegari ibi a S. Zacharia, persuasissimum habeo. Neque enim Pont. Rom. scribens, alium Gregorium, sine addito aliquo discriminante adduceret. Praeterquam quod fuit ille pontifex S. Gregorio addictissimus, ejusque Dialogos Graece vertit, ut refert Photius. Ubi is locus apud S. Gregorium Magnum legeretur, haesi alias ambiguus. Nam loca duo S. Gregorii quibus ea verba contineri notat Serarius in scholiis ad S. Bonifacii Epistolas, nihil tale revera continent. Sed postea [Col. 0827D] deprehendi eum locum haberi hom. 21 in Evang., sub initium. Et quamvis is locus nullibi apud S. Gregorium occurreret, indubie tamen habendus esset germanus S. Gregorii, quia de fide S. Zachariae pontificis in allegando S. Gregorii loco, dubitare non licet. Et quamvis aliquis perfricte auderet diffiteri ea verba esse S. Gregorii, sola S. Zachariae pontificis auctoritas ad plenam eorum indemnitatem satis superque esse posset. Itaque locus allegatus duorum sanctissimorum pontificum auctoritate communitur. Hinc quanta tutela accedat Valeriano, qui non aliud dixit quam hi fidei magistri, nihil attinet exponere. In epistola 40 Hormisdae papae, quae est ad Anastasiam et Palmatiam (est 34 in tom. I Epist. Decretal.), in hujus Pontificis epistolarum serie, habentur verba, loco proxime citato valde affinia. Haec nimirum: Bonae voluntatis studium divinae semper comitatur prosperitatis effectus.
[Col. 0828A]

S. Ildephonsus, serm. 1 de Assumpt. initio: Sit nobis bona voluntas in affectu, erit pro certo Dei adjutorium in proventu. Quid clarius? Quid Valeriani dicto similius?

Beda in negotio gratiae versatissimus, et D. Augustini studiosissimus, tantum abest ut vitium ullum in Valeriani verbis quae excutimus subolfecerit, ut potius q. 13, ex variis quae habentur tom. VIII, ea proferat ex libro Sapientiae. Sic enim scribit: Deus hominem fecit perfectum, et talem scilicet qui posset velle bonum et non velle. Et hoc est liberum arbitrium, velle scilicet et nolle absolutum. Hoc est, velle suum hominis per naturam sic dicitur in Sapientia, Nostrum est velle, Dei autem perficere. Nostrum scilicet per naturam. Et Apostolus: Velle quidem adjacet mihi per naturam; sed hoc velle et hoc bonum depravavit homo peccando, et quasi exstinxit; non tamen omnino, quia semper remansit in eo aliqua scintilla boni. Et quando Apostolus dixit, Deus operatur velle, sic non intelligimus, quo modo primum ponat in eo velle, sed voluntatem, quae in eo est per naturam depravatam [Col. 0828B] et quasi exstinctam suscitet et reviviscere faciat. Sic facimus convenire ista duo, quod Scriptura dicit: Nostrum est velle, et quod Apostolus: Deus operatur velle cum libero arbitrio. Horum quidem verborum cortex, nostrum est velle, Dei autem perficere, in libro Sapientiae non comparet. Itaque expressum esse a Beda sensum necesse est; fortassis loci illius ex cap. XII, quo pronuntiatur Deum cum magna reverentia nos disponere. Nempe quatenus antecedenter praeventos atque pulsatos cogitatione et suavitate non libera dimittit nobis ipsis, nostrumque liberum velle, sive nostram ad actum elicitum consensus determinationem praestolatur, perfecturus quod illa tulerit. Fortassis expressit locum illustrissimum de Libero Arbitrio, ex cap. XV Ecclesiastici, qui liber cum sit sapientialis, interdum appellatur Sapientia. Quidquid vero sit de Scripturae loco, quo Beda propositam sententiam expressam censuit, sufficit in praesentia eam Bedae fuisse certam et plane catholicam, cum etiam a Spiritu [Col. 0828C] sancto dictatam existimarit. Diserte enim quod prius dixerat haberi in Sapientia, mox subdit haberi in Scriptura; ut proinde non possit quis existimare Sapientiam a Beda primum memoratum esse librum sapientis alicujus scriptoris non canonici.

17. S. Damascenus, orat. 3 de Imag., tradens primum genus eorum, quibus potest adoratio deferri, ait eo contineri sanctos: Qui pro virili conformes se reddiderunt Deo, suamet voluntate et destinato proposito per cohabitantem et cooperantem Deum; qui et vere dii nuncupantur, sed adoptione, non natura, etc. Hoc primum a libertate pendet propositi et voluntatis. Deinde omni qui certa deliberatione et animi destinatione proponit bonum, Deus cooperatur in bonum. Idem, l. II Fid. Orthod. c. 29: Nosse oportet electionem agendorum in nostra esse potestate, finem autem bonum in Dei cooperationem juste cooperante iis qui recta conscientia bonum eligunt, secundum praescientiam ejus. Quem interpres vertit finem bonorum, aeque vertere poterat, aut etiam debebat perfectionem. [Col. 0828D] Neque enim eo Damasc. loco potest sermo esse de causa finali, ut per se patet. Vox autem Graeca quam ibi adhibet Damascenus, non causam tantum finalem, sed alia etiam multa significat; interque ea perfectionem, ut notavit, qui de vocis illius polyonymia agit, Stobaeus in Eclogis ethicis capite 3, initio. Idcirco addens nuptias Dorice dici , vel quod juventutem perficiant, vel quod virum mulieri sociatum perficiant; qua ratione pronubam Junonem perfectam dictam observat. Itaque aperte Damascenus idipsum ait quod Valerianus, nostrum esse velle et eligere, Dei perficere.

Marcus eremita, tractatu de Paradiso, interrogatione ultima: Jubet Deus ut homo imprimis cognoscat, et, cum cognoverit, amet ac voluntatem depromat. Ut autem mens exerceatur, laborem perferat, aut opus aliquod perficiat, gratia Domini largitur volenti et credenti. Quare voluntas hominis est velut auxilium a natura [Col. 0829A] insitum, qua absente ne Deus quidem quidpiam operatur, tametsi facultate non careat, quod fit ob arbitrii humani libertatem. Igitur operis perfectio, Dei: voluntas autem, hominis. Non est opus Marci et Valeriani verba conferre, tam genuina sunt, immo tam eadem. Tantum opponi potest hunc quoque Marcum admodum morbosum censeri. Hoc ego quoad alia nunc non excutio. In hoc tamen puncto plane sanus est. Nam ubi S. Macarium homil. 37 fere exscripsit, in verbis quae 76 ante postremam hanc interrogationem habentur, aperte tradidit gloriam praevenientem. Numquam, inquit, existimes te praevenisse Dominum in virtute, ex ejus sententia qui dicit: Ipse est qui operatur in nobis et velle et perficere pro bona voluntate.

18. Strabus Fuldensis, in Glossa ordinaria in capite III Ezech. ad illud: Et aperui os meum, describens eo loco S. Hieronymum, ita scribit: Aperto ore Dominus cibos largitur: ut initia voluntatis in nobis sint, et perfectionem beatitudinis a Domino consequamur. Non est enim volentis, neque currentis, sed Dei miserentis. [Col. 0829B] Velle tamen et currere, nostri est arbitrii. Haec aperte sunt eadem cum illis quae leguntur apud Valerianum; et cum Strabus ea apud Hieronymum lecta sua fecerit, satis monstravit nullum se in eis errorem subodoratum.

Theophylactus, qui, ut liquet ex praefatione in Evangelium Matthaei, et ex Comment. in caput XXII, ad illud: Multi sunt vocati, catholicissime de salutis initio et gratia praeveniente sensit. Tamen in capite IX ad Romanos, ad illud: Non est volentis, haec verba habet: Videtur hic liberum arbitrium tollere Apostolus. At illud non agit: Non quemadmodum de domo dicimus: Totum est artificis, cum interim opus habeat materia, et cooperatoribus ipsum adjuvantibus; attamen quia rei consummatio ab illo pendet, dicimus: Totum hoc illius, nimirum fabri est, vel eam domum iste faber condidit. Non dissimili ratione et nostra voluntate indiget Deus. Attamen quia ille consummat et perficit, dicimus, Totum hoc Dei est. En Deus, juxta [Col. 0829C] Theophylactum, in negotio salutis consummat et perficit: non accedit tamen consummator quin interveniat nostra voluntas, qua non praesupposita, non cooperaretur nobis, neque consummaret aut perficeret salutem nostram. Quid aliud dicit Valerianus? Recolatur locus supra, num. 9, adductus ex Chrysostomi hom. 42, ad pop., quam Theophylactus aperte defloravit, et esse quam proposui ejus mentem erit extra dubium.

19. Philotheus Constantinopol., orat. in tertiam jejuniorum Dominicam, de crucis Adorat., expendens illud Christi: Si quis vult venire, satis fuse aperit divinum consilium in relinquenda homini potestate suae voluntatis in negotio salutis suae, tandemque concludit: summam dignitatem ac pretiositatem bonorum, quae nobis Deo obaudientibus parata sunt, in causa esse cur vi trahendi non simus, praesertim cum ea quae accipiuntur cum necessitate ac vi non diu perseverent. Tum subdit: Hac de causa non cogit Christus, sed si quis vult sequi, eum vocat, eumque admittit. Si [Col. 0829D] volueritis, inquit, et audieritis me. Prius est velle, et tum demum audire. Si non voluerimus, neque audire poterimus: omnes enim virtutis et vitii functiones in voluntate nostra sitae sunt. Nec aliter Joannes Xiphilinus item Constantinopol. patriarcha, orat. de eodem argumento, iisdem prope verbis locum illum Isaiae adducens ad propositorum Christi consiliorum illustrationem: Per Isaiam, inquit, dicit, Si volueritis et audieritis me. Prius enim velle oportet ac tum audire, ut pro nostra parte tiberi simus. Ibi enim ex eo quod nolimus, fit ut non audiamus. Sic omnis beatitudo et poena dolorumque perpessio a nostra libera potestate proficiscitur. Uterque aperte profecit ex Chrysostomo, orat. de eodem argumento.

In horum auctorum dictis quae retuli, non modo primo loco statuitur velle liberum, quod in Valeriano vocatur in suspicionem, sed etiam, quod durius est, vocatio videtur subjungi liberae volitioni, quatenus [Col. 0830A] auditio quae vocationem assectari videtur postposita ab illis est volitioni. Quasi volitio vocationem advocet aut impetret, ut dixit etiam S. Ambros. lib. I de Cain cap. 8, agens de vocatione Zachaei, quem ait impetrasse ut vocaretur. Quae multo duriora sunt iis ex parte aliqua similibus quae tam severe accipiuntur apud Valerianum. In horum ergo auctorum locutionibus, velle, quod jacitur tamquam fundamentum primum totius substructionis ulterioris, non est ita primum, quin divinae motioni anteriori ex qua productum est inaedificetur; sed tantum dicitur prius respectu divinae gratiae cooperantis, et reliqui progressus consequentis: est autem plane posterius divina gratia excitante ad volendum, sive vocatione quae non impetratur prout omnino prima, sed tantum prout expressior vel uberior; aut prout sollicitat ad ulteriora opera bona, connexa cum primo, ex divina gratia mere liberaliter concessa, et nullis bonis operibus impetrata, praeelicito. Ei autem eatenus primae volitioni Deus adjungit quod suum est, et perfectionem [Col. 0830B] nostri illius initii, nempe gratiam cooperantem ac subsequentem, quibus nostrum illud rudimentum ex divina praeventione excitatum confovetur, et ad perfectum adducitur. Quidni longe mollius locutum Valerianum eodem modo accipere liceat, equidem non video.

20. S. Bernardus, lib. de Interiori Domo cap. 68: Potestatis nostrae est divinae inspirationi acquiescere, et quae ad salutem nostram pertinent, eligere et sequi. Divini vero muneris est ut possimus adipisci quod sequendo cupimus consequi. Haec cum sententia quam apud Valerianum male audire volunt tam genuina sunt, ut non sit facienda contentio. Nec refert quod eodem capite Bernardus tam diserte astruat necessitatem gratiae praevenientis, doceatque nullam esse humanam industriam sine Dei gratia; et esse in nobis libertatem ut vel eligamus vel sequamur, sed admonente prius Deo et invitante ad salutem. Nam quod D. Bernardus explicite dixit, hoc alii Patres eodem modo locuti [Col. 0830C] quoad posteriora illa verba non excluserunt, sed subintellexerunt, ut saepe ostendimus.

Hugo Victorinus, l. de Spiritu et Anima (ipse enim censetur verus ejus operis parens), cap. 48, eadem verba quae nunc ex Bernardo descripsimus adhibet ac proinde in eamdem rem urgeri potest. Ante utrumque eodem modo locutus est Rabanus lib. IV de Universo, c. 10. Omnes, ut supra etiam, cap. 7 num. 5, notabam, profecerunt ex lib. de Eccles. Dogmat. c. 21, cujus auctor fuit Gennadius, qui proinde aeque potuisset adduci, si constaret illud caput non esse alicujus catholici scriptoris additamentum ad Gennadium, vel corrigendum (est enim de Semipelagiana fuligine suspectus), vel explendum. Video me a peritis ridendum, si admoneam hunc Gennadium esse illum Massiliensem qui sub annum Christi 490 floruit, non autem illum Gennadium Scholarium, qui Constantinopoli sedit ante annos plus minus ducentos, sub annum scilicet Christi 1440, et pro Ecclesiae Romanae ac Graecae concordia strenue egit in concilio Florentino. [Col. 0830D] Quominus tamen id obiter monere supervacuum non sit, facit peritia criminatoris, apud quem mille anni tamquam 77 dies unus; et idcirco Gennadium libri de Ecclesiasticis Dogmatibus auctorem, vocat Gennadium Scholarium.

Rupertus, libro in Josue capite X, tractans exploratores a Josue missos, sic habet: Non ergo quisquam ullo in negotio tantum de coelestibus praesumat praesidiis, ut non etiam ipse sibi prior adsit vigilando pro facultate ingenii, laborando pro portione virili. Nam sicut minimae fidei est de divinis dubitare promissis, sic nimiae temeritatis vel praesumptionis est coelestem per miracula praestolari opem, otiose sedendo manibus compositis. Hominis namque est incipere, Dei autem perficere. Quid clarius? quid Valeriani dictis quae in suspicionem vocantur affinius? Neque tamen Rupertus umquam Semipelagianismi notatus, vel utcumque insimulatus est. Immo explicatissime ac [Col. 0831A] creberrime catholicum dogma de perpetua gratiae divinae auxiliatricis praeventione apud eum est reperire. Locum vero in hanc rem totam ipsis solis radiis scriptum legere est libro ejus x de Officiis c. 8, ubi quomodo et praeventio Dei sit necessaria, et tamen nostrum sit velle, Dei perficere, egregie aperit.

21. Laurentius Justinianus, lib de Contemp. mundi c. 3, cum praemisisset noscendum esse tantum liberum arbitrium esse nostrum proprium, caetera autem sive naturalia, sive gratuita, esse Dei munera, concludit in hunc modum: Virtutes et meritorum cumulo, et liberi arbitrii assensu creantur, Dei nihilominus cooperante virtute, quae liberum arbitrium juvat. En liberum arbitrium ejusque partum, electionem, beatus hic doctor ait esse nostrum proprium; Deo autem tribuit perfectionem per cooperationem gratiam adjuvantem, quod plane idem est ac si cum Valeriano dixisset, nostrum esse velle, Dei vero perficere. Et tamen fuisse Laurentium Justinianum in negotio gratiae usquequaque sanum et catholicum, patet ex illo ipso [Col. 0831B] capite quod adductum est. Et optime etiam ex Fasciculo Amoris c. 8, sub finem, et ex lib. de Discipl. et Perfect. cap. 23.

Non pigebit tot sanctis doctoribus sanctam virginem a Deo eruditam subtexere; cum apud Deum, ut non Judaeus aut Graecus, servus aut liber, ita neque mas aut femina sit. B. Hildegardis, quam sanctus Bernardus, et multi magni praesules, ipsique etiam summi pontifices, propter coelestem sapientiam, datis ad eam litteris coluerunt, respondens ad quaestiones Wiberti monachi Gemblacensis, aperte agnoscit Dei esse perficere bona opera quae nos voluerimus. Sic enim habet ad quaestionem, Quid proprium, quid commune habeant gratia et liberum arbitrium: Gratia Dei et liberum arbitrium hoc commune habent, quod homo in scientia boni et mali, utrumque et bonum et malum ad operandum eligere potest: et quod per proprietatem liberi arbitrii secundum gustum et desiderium carnis quae numquam coactus dimittere potest, elegerit, [Col. 0831C] hoc diabolo adjuvante perficit, et quod secundum voluntatem animae elegerit, hoc gratia Spiritus sancti adjuvante perficit. En, liberum arbitrium potest eligere quae Deo adjuvante perficit; quod ipsum est a Valeriano dictum, nostrum est velle, Dei perficere.

Haec quae retulimus, et similia quae apud Patres occurrunt, ita omnes accipiunt ut gravissimos Patres, hoc est florem ecclesiasticae eruditionis, Semipelagianismi non damnent: sed pro argumento de quo agunt variis viis benigne exponant. V. g., ita ut voluerint nostrum esse velle, Dei vero perficere, quatenus divinitus vocati atque praeventi libere assentimur, cum possemus non assentiri, eo quod etiam post vocationem, ut expresse dixit Chrysost. hom. 4 de Laud. Pauli, simus domini consensus nostri; quamvis ad perficiendum et exsecutioni plane mandandum bonum propositum, necessaria sit gratia divinitus conferenda. Vel certe ita ut noluerint hominem divinitus praeventum praestare libere Deo consensum, et sic, ejus esse velle; Deum autem homini libere volenti [Col. 0831D] cooperando perficere effectum primae vocationis. Vel praeterea ita ut tantum concedant homini ex se et ex nudis naturae viribus operanti, imperfectam boni volitionem, quae ne remote quidem disponat ad justitiam; et idcirco Dei sit egestatem nostram honestando perficere in nobis per gratiam, quod numquam ex se praestaret natura. Qui omnes sensus, et si qui sunt alii supra tacti, eximunt Patres e calumnia, quamvis semper non meminerint gratuitae praeventionis, eo quod non id agerent, ut de seipso dixit D. Augustinus I Retract. cap. 9, excusans suum silentium, aut certe parcitatem memorandi gratiam in libris de Libero Arbitrio, quos ante exortam haeresim Pelagianam conscripserat. Non, inquam, id agunt Patres, ut ubivis omnia dicant, sed pro subjecta materia quod ad lectoris vel auditoris aedificationem confert, hoc proponunt. Reliqua quamvis taceant, non tamen concludunt. Ad hanc normam exigenda [Col. 0832A] sunt Patrum scripta, quoties Patres intenti in argumentum quod tractant, adjunctum aliquod minus explicare proponunt; quod esse illis admodum frequens, notavit S. Anselmus lib. de Sacram. altaris cap. 13. Nec potest sine gravissima in viros aeque doctissimos et sanctissimos injuria et Ecclesiae probro negari illis haec sive reverentia sive benignitas.

22. Quod ergo in aliis Patribus necessario facimus, quidni in Valeriano aeque fiat? Non enim adversus eum militat quod contra Cassianum et Faustum esse vidimus: ut scilicet reclamarint adversus eum Patres qui per ea tempora vivebant, erantque probe conscii mentis ac sensus quo dictum aliquatenus lubricum, et in bonam malamve partem flexile, fuerat prolatum. Itaque idem de Valeriano, quod de tam multis aliis Patribus, similiter vel etiam durius locutis, pronuntiandum est. Immo quamvis Valerianus non versaretur in eadem navi cum tam multis aliis Patribus, aequum foret sententiam quae in verum aeque ac falsum sensum potest accipi, interpretari in bonum ac catholicum [Col. 0832B] sensum. Ita enim postulat Christiana charitas, et mititas. Et ut Nazianzenus, orat. 8, recte censuit: Non facile de alio malum suspicatur, qui non facile ad malum impellitur. Ita neque alienis dictis, praesertim quae annositate incanuerint, subjacere falsitatem facile persuadebitur, qui veritatis et sinceritatis ipse sit amans, nec minus cum aliis agere, quam agi secum candide velit.



CAPUT X. An Valerianus, Sancti titulo, quo jam olim in mss. potitur, exuendus.

1. Quod olim in sua causa Madaurensis philosophus, hoc in Valeriani negotio, unius et alterius voculae immutatione dicere licet. Ecquandone vidisti flammam, stipula exortam, claro crepitu, largo fulgore, cito incremento? Sed enim 78 materia levi, caduco incendio, nullis reliquiis. Hem tibi illa accusatio jurgiis inita, verbis aucta, argumentis defecta, rebus flaccens, [Col. 0832C] strepitu vigens, nullis post aequorum arbitrorum sententiam reliquiis calumniae permansura. Nihil a me exaggeratum, nihil oratorie aut cum veritatis vel charitatis parcitate dictum, intelligunt qui criminationis Valeriano quoad doctrinam impactae ortum et progressionem edocti, jus ejus et eventum, inanitatem, inquam, et infirmitatem, ex hac lucubratiuncula aestimabunt. Nunc tractandum superest alterum criminationis caput supra propositum, spectans ad Sancti praenomen. Quamquam poterimus hac in parte esse breviores, non modo quia criminator unicum ejus fundamentum profert, corruptam Valeriani doctrinam, quod satis hactenus disjecimus; sed etiam quia haec criminationis pars, non tam ipsum impetit Valerianum, in quem tuendum et purgandum incumbimus, quam alios qui ei titulum illum detulerunt. Severitas tamen criminatoris, ejusque in re quam accipere benigne licuerat charitatis parcitas, hoc quoque criminationis caput obiter et in transcursu attingere suadet.
[Col. 0832D]

2. Inde ergo infert criminator, Valerianum perperam et cum fidei catholicae injuria Sancti titulum praeferre, quod Semipelagianus cum fuerit, verae sanctitatis, quae extra catholicam fidem nulla est, expertem fuisse fatendum sit. Quod enim de sui temporis haereticis a sancto Irenaeo scriptum est, lib. IV c. 60, aeque in omnes quoad pietatem et sanctimoniam intorquere licet. Putativum est, et non veritas, omne apud eos. Notavit quidem Origen., homil. 7 in Ezech., nihil esse haereticis familiarius quam ut per umbram sanctitatis simplicibus fucum faciant, idque Augustinus, l. II advers. Litter. Petil. c. 18, diaboli et electorum ejus organorum proprium esse confirmavit; tamen qui juxta veram definitionem datam ab Epicteto, c. 36 Enchiridii, probitatis et sanctimoniae simii dumtaxat sunt, et reipsa eo nomine a Patribus insigniuntur, nominatimque a sancto Ignatio, epist. 9, et a sancto Cypriano epist. ad Jubaianum, facile produnt, [Col. 0833A] quae tandem sit illa sanctitas, cujus larvam deformosissimae et omnibus modis foedissimae vitae obtendunt. Non secus ac ille Alexandrinus simius, apud Nyss. lib. ad Harmonium de Christian. Nomine, objectis nucibus posuit personam, seque quod erat exhibuit. Quare cadit haud dubie hac causa Valerianus, si extra fidem catholicam, quae unica est vera et Christiana fides, vitam et animam egit.

Qua ratione sanctus Maximus monachus et martyr, epistola ad Petrum Illustrem, contendit titulum sancti Pyrrho in haeresim prolapso esse denegandum. A cuncta enim, ut ait, cecidit sanctitate, qui ab Ecclesia catholica sponte prosiliit. Et addit: Non nisi per piam confessionem et orthodoxam fidem, sanctificationem recipit, sanctumque vocabulum. Liceat hic profecto dicere, quod Fredericus imperator, apud Tagemonem, in expeditione Asiatica legatis imperatoris Constantinopolitani ingessit. (Dominus vester Sanctum se appellat. Mirabilis est sanctitas quae sanctos viros, honestos, religiosos, benigne, utpote fideles nuntios [Col. 0833B] in osculo pacis exceptos, in quorum ore non est inventum mendacium nec iniquitas, subito consuevit incarcerare, et fame ac nuditate usque ad mortem macerare. Longe faciat a nobis Deus talem sanctitatem!) Dicere, inquam, similiter liceat, Valeriani Semipelagianismo supposito, Apage sanctitatem foeda haeresi contaminatam! apage sanctum haereticum!

3. Non est tamen operosum demonstrare quantopere haec accusatio frigeat. Absque vera enim fide nullum esse sanctitati locum, extra controversiam est, ut non sit opus in locum communem excurrere, quo sanctam Ecclesiam catholicam, unam et solam; haereticorum autem spelaea, improbitatis et nequitiae latibula esse, planum fiat. Illud ergo demonstrandum fuerat, abfuisse Valerianum a vera fide, quae illi, ut evici, non nisi per calumniam et inanem plane suspicionem abrogata est. Et ut cum parcissimo charitatis criminatore Valeriani agam liberaliter, demus sane convictum ab eo fuisse Valerianum Semipelagianismi, [Col. 0833C] ita ut labis illius indeclinabiliter et inexcusabiliter compertus habeatur. Equidem quod de Fausto et Cassiano quoad gratiae negotium supra retuli; deque sancto Cypriano quoad haereticorum anabaptismum; de sancto Chrysostomo quoad Deiparae leves culpas; de sancto Irenaeo quoad Millenarium; deque aliis plerisque viris sanctissimis quoad alias materias in confesso est; de Valeriano quoque dici queat errasse nimirum materialiter et absque pertinacia, nondum re tunc aperte per Ecclesiam definita; cum tamen haereticum vereque fidei exsortem non faciat assertio falsa, sed contumacia et obfirmatio adversus Ecclesiam fidei magistram, juxta insignem Augustini doctrinam ad Vincentium Victorem, cujus multos et pingues errores retulerat l. III de Origine Animae c. 15. Absit, inquit, ut te arbitreris haec opinando a fide catholica recessisse, quamvis ea fidei sint adversa catholicae, si coram Deo, cujus in nullius corde oculus fallitur, veraciter te dixisse resipiscis, non te tibi ipsi esse credulum; probari ea quae dixeris posse, ac studere [Col. 0833D] te semper etiam propriam sententiam non tueri, si improbabilis detegatur: eo quod tibi sit cordi, proprio damnato judicio, meliora magis, et quae sint veriora sectari. Iste quippe animus etiam in dictis per ignorantiam non catholicis, ipsa est correctionis praemeditatione ac praeparatione catholicus. Et l. de Dono Persev. c. 21, idem Augustinus rationem reddens consilii quo ad retractanda quae ad illud usque tempus scripserat animum appulerat, sibique inter scribendum errores aliquos excidere potuisse professus, cujusmodi sane erat hic ipse, in quo versamur de actu fidei et salutis initio ex naturae viribus, quem errorem junior et rerum gratiae rudis docuerat; Sed interest, inquit, quantum et in quibus rebus erretur; et quam facile quisque corrigat, vel quanta pertinacia suum defendere conetur errorem. Bonae quippe spei est homo, si eum sic proficientem dies ultimus vitae hujus invenerit, ut adjiciantur ei quae proficienti defuerunt, et perficiendus [Col. 0834A] quam puniendus potius judicetur. Hanc pro eo decore quod Valeriano salvum volumus, excusationem nemo inidoneam censuerit, qui aequus aestimator esse velit humanae ad labendum fragilitatis, divinaeque in nos benignitatis, cum abest obduratio animi in errore quem imprudens adieris, non etiam sciens volensque retineas.

4. At rigidum censorem canae vetustatis, et qui parcus charitatis, summo jure cum ea agere obfirmaverit in re de qua agimus, monitum velim, consideret diligenter, ne cum ea benignitatis parcitate injuria, nec qualicumque, sed irreligiosa et ipsi coelo infesta adjungatur. Quam in rem, recoli velim ex c. 1 quam non vanis conjecturis admodum verisimile effecerimus, 79 hunc esse Valerianum illum, qui ex abbate in episcopum promotus, ad omnem sanctimoniam (quod hae homiliae docent) commissum sibi populum informavit, et communicatoriis cum sancto Leone litteris frequenter usus, plerisque conciliis catholicis subscripsit, famamque suam ad posteros sin minus splendidam, [Col. 0834B] et quod negari non potest aliquatenus obscuram, at nullo saltem sinistro rumore aspersam transmisit. Nec enim proditur, vel per conjecturam, qui ab omni retro aevo locutus sit de eo verbum malum. Quin etiam sancto fine quievisse, et tabulis lyrinensibus ac Martyrologio monastico stata die 24 Julii insertum tamquam coelitem, iis indiciis astruximus, quibus potiora et clariora non sunt, quae veterum plerisque pacificam servant possessionem tituli ac decoris, de quo recens Valeriano iis movetur. Sed quid perantiquum longeque firmissimum pro Valeriani sanctitate suffragium diutius premo? Veteres mss. codices, ex Sancti Galli aliisque illustribus bibliothecis deprompti, Valerianum Cemeliensem harum homiliarum auctorem, Sanctum diserte indigitant. An non igitur exemplo non bono, nec absque temeritatis periculo, tentatum videri potest a Valeriani criminatore, de antiqua possessione dejicere eum, cujus sanctitatem nullo firmo argumento, nulla [Col. 0834C] vel probabili ratione infirmaverit, sola caligine rerum illius, quam aevum aliis tam multis et sanctissimis et eruditissimis viris offudit, injurie praetenta?

5. Videt lector quam nullo negotio, ut Mamerti verbis utar, veritatis calor frigentium verborum pruinas liquefaciat; nec necessarium hoc loco esse ad illam aliam in Valerianum machinae declinationem confugere, quae videri cuipiam posset non intuta. Nempe antiquam praenominis hujus communicationem, non esse ad praesentem Ecclesiae usum admittendam. Nunc enim non nisi plane vindicati, ut cum sancto Cypriano loquar, hoc titulo decorantur: ita ut ne illi ipsi quidem, quos Ecclesia coelestibus honoribus cum aliqua restrictione prosequitur, Sancti nominentur, sed Beati dumtaxat, quamdiu ea restrictio non amovetur, eaque comperendinatione plenae ac omnimodae sanctitatis eorum illustrationi procluditur.

Alium vero olim ad usum eam appellationem impertiendi viguisse, nemo tam hospes est in Patrum libris aut in ecclesiastica historia ut ignoret. In ipsis [Col. 0834D] enim Ecclesiae cunabulis, Christiani omnes hoc nomine condecorabantur, ut ex Apostolo saepe liquet, et ex cap. IX Actorum, ac ex illius aevi scriptoribus, Ignatio praesertim, qui epist. ad Magnesianos gravissime adhortatus Christianos ut se dignos exhibeant cognomento quod acceperunt, adducit in eam rem illud Isaiae LXII, quod de Christiano populo accipit, Vocabitur nomine novo, quo Dominus nuncupabit eum, et erit populus sanctus. Immo Philo Judaeus apostolorum aequalis, communem Sanctorum nomenclaturam Christianis omnibus aptatam eo tempore vulgo fuisse, confirmare videtur, describens Christianorum instituta ac mores sub nomine Essenorum, lib. de Vita Supplicum, ut Eusebius, ac Hieronymus auctores, aliique permulti apud Baronium, anno Christi 64, contendunt. Atque Esseni nomen cum Sancti nomine idem esse, habetur ex ipsomet Philone lib. Quod omnis probus liber, et ex Chrysost. homil. 44 in Acta, [Col. 0835A] Itaque omnes olim Christiani, sancti audiebant; quippe institutis, professione, ac capite Christo, sancti, et ad omnem sanctitatem aspirare obstricti, et divino obsequio ac cultui tam multis nominibus mancipati; hoc enim proprie est sanctum esse, juxta modum loquendi in Scripturis frequentissimum, ut advertit Origenes homil. 11 in Levit., qui notat: Eam ob rem, etiam muta animalia et vasa ministerii sancta vocitata, et vestimenta sancta dici, et loca item quae in urbibus vel sub urbibus posita sunt, et sacerdotibus deputata. Ex multis quidem animalibus, primogenita boum vel pecorum sanctificari per legem Domino jubentur, et dicitur, Ne faciatis in eis opus ullum quia Domino sancta sunt. Super vasis vero, cum in tabernaculo testimonii, vasa ministerii thuribula, vel phialae, vel caetera hujusmodi vasa, sancta appellantur. Super vestimentis etiam, stola pontificis Aaron, et tunica linea, et caetera hujusmodi vestimenta, sancta dicuntur. Haec et alia bene multa eo loco Origenes, late inferens, totidem modis Christianum posse dici Sanctum, et teneri ad sanctitatem [Col. 0835B] aspirare, quot sunt genera rerum inanimatarum, quibus ob specialem aliquem nexum cum divino cultu, nomen Sanctae tribuitur. Ut plane videas longe altius repetendam esse eam Sanctorum appellationem, omnibus olim Christianis tributam, quam unde eam duxit Pamelius ad lib. II Tertulliani ad Uxorem cap. 1 num. 3, qui censet eam primum petitam ex loco Apostoli I Corinth. VII, quo filii Christianorum dicuntur Sancti. Omnes ergo Christiani Sancti audiebant: quamvis certum sit, non omnes tunc vitam exegisse ad solidae sanctitatis amussim. Neque tamen idcirco quisquam jure contendat nunc expungendam, quod severius in ea appellatione tribuenda agatur hoc tempore.

Quin etiam nemo sanctos Patres criminatur, aut inducta spongia delendam contendit delatam quandoque apud eos haereticis aut suspectae fidei hominibus Sancti appellationem, sive ratione muneris quod obibant, sive ob gloriam confessionis, tametsi labe subsequente [Col. 0835C] velut infuscatam. Certe divus Augustinus Hilarium diaconum, Luciferianum, nominat Sanctum Hilarium, quamvis non constet resipuisse, et ad Ecclesiam revenisse. Frequentissime item Sanctitatis titulum, honoris ergo, impendit alloquens episcopos fidei oblaesae, aut vitiatae, quamdiu eorum causa desperata non erat. Sanctus Gregorius, libro VI Regist., epist. 6, Joannem Jejunatorem, quem Baron. anno 596, in peccatis suis mortuum opinatur, vocat sanctae memoriae Joannem. Titulus imperatoris apud Luitprandum, lib. I cap. 3, est dominatio tua sancta. S. Cyrillus, l. II in Nestorium cap. 4, agnoscit quod Nestorius ibi adductus dixerat Medos ac Persas Isaiae XIII Sanctos appellari, tametsi impios et idololatras. Nihilominus enim agnoscit dici sanctos, quia sicut segregatum Deo sacrificium, sive ille vitulus esset fortasse, sive ovis, sanctum appellabatur; ea ratione etiam prophetica voce, ipsi quoque sancti sunt vocati, quod divino numine segregati dicatique essent ad Babyloniam capiendam. Constat etiam Alexandrum III, [Col. 0835D] in rescripto ad regem Aethiopum haereticum, quod refert Baron. anno Christi 1177, in inscriptione, impendisse ei titulum Sanctissimi, quo insigniri ab omnibus ex regionis usu solebat. In quibusdam manuscriptis codicibus sexti concilii Constantinopolitani testatur Alemanius ad Photii Historiam Arcanam, p. 73, legi Justinianum . Sicut in praefatione ad Canones Trullanos 80 dicitur, : id quod etiam de Theodora Augusta habent PP. sexti conc. CP. Propudiosam tamen hujus Alectus vitam, et Justiniani enormia probra a vera sanctitate remotiora, quam coelum a terra distet, Procopius prodidit in ea historia. Item concilium Romanum Palmare dictum, Theodorico Gothorum regi Ariano, titulum Sancti [Col. 0836A] (quidam codices legunt piissimi) tribuisse, non adulandi studio, sed pro more honestandi eo magnifico titulo aevi illius principes. Auctius etiam Dionysius Alexandrinus, apud Euseb. l. VII Histor. cap. 10, Valerianum et Gallienum, ethnicos imperatores Christiano nomini infensissimos, nominavit Sanctissimos. Apostoli haud dubie exemplo, qui hominem pessimum quod praefectura fungeretur, vulgari titulo appellavit Optimum. Contra quam haereticos jam olim factitasse habetur ex sancto Chrysostomo ad illud psalmi XIII: Non est Deus. Sic enim scribit. Quilibet haereticus vehementissimus in tempore persecutionis, loquens cum pontifice, nec eum vocat pontificem, nec archiepiscopum, nec religiosissimum, nec Sanctum. Sed quid? Reverentia tua, sapientia tua, prudentia tua, justitia tua, et nomina illi addicit communia, ejus negans auctoritatem. Nimirum quia cum aliis, tum ea maxime quae nunc ad episcopum episcoporum restricta est Sanctitatis appellatione, auctoritas ecclesiastica haereticis invisa designabatur. Tandem defunctos quoque, Sanctos veteribus [Col. 0836B] dictos, docet illud Martialis lib. XI, epigr. 30, alias 54:

Dic bene quod sancto peperit fecunda marito.
Ubi Raderus: sancti erant veteribus defuncti. Virgilius:

Salve, sancte parens, cineres salvete recepti.
Et duodecim. Tabulae: Hos letho datos, divos habento.

6. Hanc igitur defensionem pro retinendo Sancti titulo, Valeriani nomini praefixo, ex usu antiquo qui fuit episcopos ea appellatione cohonestandi, qui usurparet, non esset profecto quod a spongia criminatoris metueret. Nam si criminator de praesenti Ecclesiae usu rem aestimans, obduci omnes illos quos dixi titulos in Patrum scriptis, vel conciliorum actis contenderet, quoties non perspicue vindicatis hominibus tribuuntur; nae ille ridendum se ac exsibilandum prudentibus [Col. 0836C] propinaret, non etiam intentum assequeretur. Atque ita non incommode aliquis tituli de quo agitur indemnitati a se prospectum arbitretur.

Non habent sane potiora pro titulis Sanctorum et Beatorum quibus plerosque non vidicatos condecorarunt, nomine obstrepente, Joannes abbas Cisterciensis, in compendio SS. sui instituti, Chrysostomos Vander Sterre in Natalibus SS. Praemonstratensium, Molanus in Indiculo SS. Belgii, et in ejus auctario Arnoldus de Raisse, Augustinus de Witte in Genealogia sancti Francisci, Hiacynthus Coquetus libro de SS. Belgii, ordinis praedicatorum, Chrysostomus Henriquez in Menologio Cisterciensi.

Ego, ut praemisi, eam defensionem tamquam non necessariam dimitto: satis superque factum aequo cuivis ac prudenti existimans, si nulla novandi occasione suppetente, cum non agatur de eo in tabulas Ecclesiasticas referendo, nec de ullo novo honore eidem decernendo, sed de rebus eo quo jampridem sunt loco permittendis, qualem antiquiores voluerunt esse [Col. 0836D] ac nominari, quam auctorem illum, quem nulla accusatio noxium probavit, et pro quo faciunt urgentes conjecturae, quas initio dedi, frequens praesertim communicatio cum Ecclesiae capite; in plerisque conciliis catholicis subscriptio; tabularum Lirinensium et monastici Martyrologii fuffragium; inolita in codicum vetustissimorum epigraphis, tituli nunc recens controversi possessio; cui nullus longissimi temporis praescriptionem reveritus, negotium hactenus facessivit post tam multas, tam variis locis factas Valeriani editiones, praeter unicum Valeriano in doctrina tam parum aequum, et charitatis in eum adeo parcum. Quare quamdiu per Ecclesiam et sapientes licebit. Qui tenet teneat, possessio valet.



SANCTUS NICETAS, AQUILEIENSIS EPISCOPUS.




[Col. 0837]
MONITUM EDITORIS.

Quamvis ex Veterum, quae supersunt, de S. Niceta testimoniis certo certius eruatur divum episcopum scriptorum aliquot auctorem exstitisse, diu tamen illorum editionem quam sic appellari aliquatenus deceret incassum exoptaverat litteratorum respublica; nec aliud a tota retro antiquitate ad annum 1833, rimari potuerant eruditi praeter brevissima quaedam fragmenta necnon opusculum cui titulus Expositio fidei: libellus enim ad virginem lapsam, S. Nicetae lipsanis litterariis accensitus a Petro Braida anno 1810, aequali immo et potiori jure ad S. Ambrosium pertinet, eaque de causa inter hujus Patris opera locum a nobis obtinuit [(a) 1Kb] . Tredecim vero circiter abhinc annis eminentissimo studiosissimoque cardinali Maii quod tamdiu eruditorum investigationes effugerat sese quasi sponte dedit obvium, siquidem doctissimo viro in nonnullos tractatus incidere contigerit, quos in bibliotheca Vaticana, cui felicissime praeest, asservatos, non solum firmissima manuscripti fides, sed etiam ratio scribendi simul et thematis anologia S. Nicetae apertissime vindicant. Maiano igitur textui in hujus Patris operibus edendis haerebimus, quem illustrabunt Braidae aliunde elucidationes, praecedetque notitia in S. Nicetam ex Bibliotheca historico-litteraria Schoenemanni deprompta.




[Col. 0837]
PETRI BRAIDAE PRAEFATIO IN SUAM RECENSIONEM OPUSCULORUM S. NICETAE.

[Col. 0837A] Quinti Ecclesiae saeculi scriptorem et Patrem, vix nomine tenus, immo ne nomine quidem satis hactenus exploratum, sistimus tibi, optime lector. Hic est Niceas seu Nicetas Ecclesiae Aquileiensis episcopus, qui ab anno 454 usque ad annum 485, ut meliores ferunt notae, celeberrimam illam Ecclesiam administravit, et qui pastoralis suae sollicitudinis, pietatis simul atque ingenii monumenta reliquit, nonnullis scriptis opusculis, quorum scriptores ecclesiastici meminere; sed quorum nonnisi unum et alterum, quod sciamus, ad nos usque pervenit, paucis demptis Fragmentis, quae veluti ex aliorum naufragio superfuerunt. Unum tantummodo ex his opusculis innotuerat eruditis superioris aevi, quod etiam simul praebuerat disputandi materiam de vero illius auctore, quodque [Col. 0837B] propterea modo huic, modo alteri ex praecipuis Latinae Ecclesiae Patribus tributum fuit; licet Niceam seu Nicetam quemdam, de quo tamen dubii semper haerebant, auctorem illius esse suspicarentur. Nostra hac demum suprema aetate innotuit alterum sub Nicetae Aquileiensis episcopi nomine, quod Romae in Ghisiana bibliotheca delituerat, quodque opera eminentissimi Ecclesiae principis atque litterarum omnium ornamenti, Stephani cardinalis Borgiae (heu quam immature vita functi!), in vulgus elatum fuit: nec ita multo post fragmenta quoque deperditorum prodierunt, quae in quodam vetusto codice Palatinae Vindobonensis bibliothecae continebantur, quaeque studio clarissimi viri Michaelis Denis ejusdem bibliothecae praefecti, atque itidem paulo pridem litteris [Col. 0838A] omnibus erepti, edita fuerunt. Pergratum igitur tibi erit, haec quae supersunt omnia Niceae seu Nicetae hujus uno comprehensa volumine habere, ut series minorum, ut ita loquamur, veterum Patrum, hujus etiam nostri accessione augeatur; maxime vero cum sperandum nostra hac aetate haud sit, ut, post ultimam Venetam Andreae Gallandii, novae edantur veterum Patrum Bibliothecae, aut ut jam editae novis tam cito additionum voluminibus crescant.

Miraberis sane quicumque vel prima fronte volumen hoc nostrum inspexeris, non exiguae molis librum a nobis conditum pro duobus tantummodo opusculis paucisque fragmentis, quae veluti opera omnia Nicetae hujus nostri exhibemus. Quid vero, inquies, si dare penitus omnia atque integra licuisset? [Col. 0838B] Verum cum primum subiit animum cogitatio hujus edendi exornandique Nicetae, rem comperimus non uno ex capite aleae plenam; quae propterea multum operis atque laboris exigeret. Nullus in primis Aquileiensis episcopus, Niceas seu Nicetas dictus, auctor operum quorumcumque ab eruditis admittebatur: et cum Baronius in suis ad Martyrologium Romanum notationibus Niceam seu Nicetam illum a Gennadio aliisque appellatum Romatianae civitatis episcopum, et variorum opusculorum auctorem, habendum esse dixit pro Nicea seu Niceta episcopo Aquileiensi, eruditi pene omnes, paucis exceptis, veluti agmine facto, in eumdem Baronium insurrexerunt, atque cum eo expostularunt de vi aperte illata historicis monumentis. Opuscula deinde illa, [Col. 0839A] quae Gennadius tribuit Niceae seu Nicetae episcopo civitatis Romatianae, ab eruditis communi prope calculo tributa fuerunt Niceae seu Nicetae alteri, qui quarto desinente et quinto ineunte saeculo inter Dacorum barbaram gentem episcopus fuit, quique nobis praecipue ex Paulini Nolani, cujus erat amicissimus, testimoniis innotuit: et Romatiana Gennadii aliorumque civitas ab iis habita illa fuit, quae in nova Dacia mediterranea cis Danubium sita ab antiquis geographis atque scriptoribus, voce parum ab ea dissimili quam Gennadius usurpavit, Remesiana, aut Romesiana, sive Remissiana appellatur. Quid plura? Ut prodiit Patavini seminarii typis anno 1799 noviter detectum Nicetae opusculum, et ab ipso Gennadio in Romatiano suo episcopo memoratum, quod est de [Col. 0839B] Symbolo, seu Explanatio symboli habita ad Competentes; ut prodiit, inquam, hoc opusculum sub nomine beati Nicetae, episcopi Aquileiensis, prout Ghisianus ferebat codex, clarissimus Michael Denis, qui tunc Nicetae fragmenta ex alio Vindobonensi codice eruebat, scribere non dubitavit se consentire non posse in Aquileiensis, illudque in Ghisiano, Codice certo esse, scribendumque fuisse aut Daciae, aut civitatis Romatianae cum Gennadio, aut Romessianae cum Tabula Peutingeriana, aut cum actione prima concilii Chalcedonensis tomo IV Conciliorum Labbei editionis Venetae col. 892, ut videre est vol. II, parte III, pag. 2041, operis illius, cui titulus: Codices mss. theologici bibliothecae Palatinae Vindobonensis [Col. 0839C] Latini, aliarumque Occidentis linguarum. Recensuit Michael Denis. Vindobonae anno 1802. Neque id satis. Paulo namque post vir praeclarus inter nostrates Joannes Prosdocimus Zabeus sacrae theologiae doctor, et in regio tunc Venetiarum gymnasio nunc vero in regio ibidem lyceo professor, quin adhuc quidquam rescivisset de judicio Michaelis Denis, sponte sua in ejusdem sententiam ivit, pro qua etiam dissertationem eruditissimam exaravit, ac Venetis typis Antonii Rosa anno 1803 publici juris fecit, hoc eidem apposito titulo: Explanationem Symboli, quae prodiit Patavii anno MDCCXCIX, tribuendam probabilius esse sancto Niceae Dacorum episcopo, quam beato Nicetae episcopo Aquileiensi, Dissertatio. Vides igitur, optime lector, quantam rem aggressi fuerimus; [Col. 0839D] vides quot qualesque adversarios, tum nostrae, tum superioris aetatis, impetere necessario opus fuerit, dum propositum esset pro Nicea seu Niceta nostro Aquileiensi scribere, et ita in eodem novum quodammodo statuere quinti saeculi scriptorem et Patrem ex operibus quae alteri, longeque ab his regionibus posito, [Col. 0840A] communiter tribuebantur. Multa propterea dicere necesse erat, sive quae novam opinionem tuerentur, sive quae veterem infirmarent, multis occurrere tenebamur difficultatibus veterum eruditorum, atque iis maxime, quae nuperrime, una simul cum suis de novo excogitatis, veluti momenta solidissima opinionis quam tuebatur, congessit Zabeus in citata dissertatione paginarum LI in forma quarti, uti aiunt; neque interim peculiaris aliqua Michaelis Denis animadversio deserenda erat, quae solidissima videri facile potuisset. Quid vero si perpendamus, argumentum hoc, ex inopia veterum monumentorum, atque ex defectu enuntiationum quae clarae sint atque dilucidae, veluti suapte natura patere potissimum conjecturis; de quibus cum sermo est, prolixa oratio sit oportet? [Col. 0840B] Atque haec de causa praecipua cur opus hoc nostrum discretae brevitatis modum quodammodo superaverit.

Sunt tamen et alia, quae nos ad laxandas veluti habenas currenti calamo impulerunt. Nonnulla namque variae eruditionis capita occurrebant, quae etsi non penitus nova, novam tamen, ratione rei nostrae, non respuerent illustrationem, quam legentibus putaremus fortasse non injucundam. Nova etiam quaedam sese obtulere, quae merebantur ex integro pertractari, ut proposito fieret satis. Res ipsae Aquileienses, tum quae Ecclesiam respicerent, tum quae civitatem et agrum, non uno in loco diligentiam nostram excitabant; utpote quae aliae ad rem nostram spectarent, aliae eamdem proxime attingerent, aliae demum aut novam aut uberiorem requirerent disquisitionem. [Col. 0840C] Praeterea Niceae seu Nicetae nostri opuscula atque fragmenta, locuples sunt Thesaurus Eruditionis Ecclesiasticae, quo dogmata religionis praecipua asseruntur, quo morum praecepta traduntur atque inculcantur, quo pleraque disciplinae capita illustrantur. Quis autem haec in quinti saeculi scriptore ac Patre non perpendenda singillatim susciperet, dum de eo agere ex instituto deberet, atque ea edere quae scripta reliquit? Neque minoris profecto habenda erant quae Nicetam ipsum respiciunt, nomen, genus, patria, aetas, res gestae, scripta quae exstant, quaeque desiderantur, et alia quae ipsum attingunt; sanctitas quoque, ac cultus; necnon et Doctrinae integritas in quibusdam dicendi modis, qui fortasse movere aliquem possent. Habes igitur, optime lector, unde voluminis [Col. 0840D] molem, etiam in exiguo sacro penu quod exhibet, non molesto animo feras: habes etiam unde Dissertationis nostrae gravitatem simul et materiam veluti ex limine intuearis: nunc singula, pro humanitate tua, benigne lustrato.




[Col. 0839]
NOTITIA HISTORICO-LITTERARIA IN S. NICETAM, AUCTORE SCHOENEMANNO.
(Ex Schoen. Biblioth. hist. litt. Patr. Lat. tom. II.)



§ I. Vita.

Ita recte scribi videtur nomen episcopi illius Romatiani, qui Niceas audit a Gennadio [(a) 1Kb] . Gente Dacus fuit et in patria Romatianae civitatis episcopus. [Col. 0841A] Ex Paulino Nolano novimus, eum, cum in itinere in Italiam facto Romam transiisset, multorum in se ibi admirationem traxisse. Tum vero etiam (quod a. 398 accidit) Nolam accessit et ad sepulcrum S. Felicis se contulit, invisitque Paulinum et in ejus animum sane candidissimum adeo sese insinuavit, ut ille reditum ejus in Daciam singulari poemate nunc quoque superstite prosequeretur, quod late insignes mentis atque animi ipsius dotes explicat imprimisque eum ab ardore in praedicando per barbaras, quae Daciam obtinebant, gentes Evangelio extollit. Neque poterat Nicetas non concedere amici precibus, quo minus in secundo suo ad istas terras accessu (a. 402) apud ipsum iterum subsisteret. Ex Innocentii I epistolis patet, eum a. 414 adhuc in vivis fuisse [(a) 1Kb] . Caeterum [Col. 0841B] memoriam ejus valde conturbavit Baronius, diversum censens Nicetam Dacum, cujus mentio fit in Martyrologio Romano ad diem 7 Januarii, a Nicaea Gennadii Romatianae civitatis episcopo, cujus depositio notatur ad diem 22 junii, hunc vero eumdem esse ratus cum Nicaea Hypodiacono Aquileiensi, qui a. 458 litteras a Leone M. accepit, per grande temporis intervallum scilicet ab isto officio ad episcopi dignitatem evecto. Quam in rem mirifice se torsit, ut Romatianae civitatis nomine Aquileiam appellatam esse demonstraret. Sed haec omnia vana esse dudum viri docti animadverterunt, quorum accurata exploratione tantum jam effectum est, ut Romatianam civitatem in Dacia Mediterranea seu Moesia, inter Naissum et Sardicam quaerendam, et Nicetam Romatianum [Col. 0841C] in Dacia natum, non, quae fuerat media Tillemontii sententia, ex Aquileiensi clero ad illius civitatis episcopatum evocatum fuisse, teneamus [(b) 1Kb] .



§ II. Scripta.

Composuit teste Gennadio simplici et nitido sermone competentibus ad Baptismum instructionis libellos sex et ad lapsam virginem libellum, pene omnibus labentibus incentivum. Illi deperditi sunt et solummodo ex argumentis a Gennadio indicatis noscuntur. Hunc superesse putant inter Ambrosii et Hieronymi opera. Nimirum inter epistolas Hieronymi una occurrit titulo Objurgationis ad Susannam lapsam, manifesto spuria; nam ab episcopo compositam esse apparet, quam dignitatem Hieronymus numquam assecutus est. Eadem vero inter Ambrosiana reperitur [Col. 0841D] sub nomine Tractatus ad virginem lapsam, eique cum propter orationis discrepantiam, tum ob sensus, rigore suo prope ad Novatianam haeresim, quam ille [Col. 0842A] in libris de Poenitentia impugnavit, accedentes, non majori jure competere dudum inter eruditos operum ejus censores creditum est. His quoque Bellarminus, Possevinus, Riverus et sequiores hujus generis scriptores concinunt. Nicetae primus, ni fallor, tribuit Joannes Baptista Cotelerius [(c) 1Kb] , a quo nemo deinceps praeter laudatos Maurinos Patres dissensit. Hi vero, ut Ambrosio vindicarent, argumenta haec in medium adduxerunt: scilicet, ut haeresis notam averterent, locutiones, quae in illo occurrunt duriores, non alio consilio aiunt esse adhibitas, quam ut majorem commissi propudii horrorem incutientes, acrius ad poenitentiae opera fontem excitarent, efficerentque ne vel propria mollitie, vel remissioris cujuspiam doctoris indulgentia, quandoque ab austeritate [Col. 0842B] semel suscepta revocaretur. Ita vero auctorem ipsam ad poenitentiam publicam stimulasse, ut simul aeternas poenas evitandi spe sublevaret. Quibus addunt, fuisse quondam Ecclesiae morem, ut atrocium quorumdam criminum reis ne in morte quidem veniam et reconciliationem concederent, proindeque Auctorem inter ea crimina et hoc Susannae flagitium sine ulla erroris nota referre potuisse. Stylum concedunt non omnino Ambrosianum esse, nam sanctum praesulem etiam ubi orationem adhibeat maxime concitatam, minus densis ac brevibus incisis uti. Tum judicant sententiam quamdam, quam Rob. Cocus in Censura sua tamquam doctrinae Christianae e diametro adversam objecerat, iisdem pene verbis in libro I de Virginitate legi. Porro, quod Nicetae tribuatur [Col. 0842C] similis argumenti epistola, nihil referre putant; potuisse enim peraeque Ambrosio occasionem illius scribendi nasci, sicut et Basilii exstet epistola ejusdem materiae et epigraphes, et si apud ipsum Ambrosium virgo Indicia falsi criminis accusari potuerit, juxta epistolam ad Syagrium, potuisse et aliam veri: denique omnes in Ambrosii nomine convenire libros mss. praeter unum recentiorem, qui Joanni Chrysostomo tribuerit. Hisce igitur rationibus inducti inter genuinos Ambrosii fetus reliquerunt, et licet improbaverint Tillemontius et Vallarsius, non video tamen, novi quidquam momenti ab iis contra allatum esse.



§ III. Editiones.

Dictum est a nobis, inter Hieronymiana aeque ac [Col. 0842D] Ambrosii opera hoc opusculum legi. Sed quoniam in diversis saepe diversarum editionum tomis deprehenditur, lectoribus ejus curiosis indicio aliquo subvenire [Col. 0843A] studebimus. Id vero ante omnia animadverti velim, in Hieronymi editionibus initium esse a verbis Puto levius esse crimen, quae cum sequentibus usque ad illa, evaporans praestat refrigerium passioni, in Ambrosianis deficiunt, ubi principium sonare solet, Audite qui prope estis. In editione HIERONYMI Erasmiana Bas. 1516 exstat tomo II, fol. 81-85. »Dictu mirum est, scribit Erasmus, quam hic liber diversus habebatur in exemplaribus. Nec idem erat initium, et alia in aliis supererant aut deerant, tum pleraque diversa habebantur. Stylus palam arguit non esse Hieronymi, etiamsi non indignum censeam, qui legatur. Gustus phrasis non abhorret ab oratione divi Augustini.« In editione secunda Frobeniana a. 1537 exst. tomo IV, pagg. 139-143; in edit. Mariani Victorii [Col. 0843B] Antuerpiensis impressionis a. 1579, tomo IX, pagg. 104-107; Parisini exemplaris, a. 1609, tomo IV, pagg. 865-871; item a. 1643, tomo IX, pagg. 88-91; in his omissa est censura Erasmi. In ed. Francofurtana a. 1643 legitur tomo IV, pagg. 92-96; in ed. Benedictinorum Parisiis 1706, tomo V, pagg. 176-182; in ed. Vallarsii, Veronae 1742, tomo XI, pagg. 178-192, et Venetiis 1771, tomo XI, part. II, pagg. 245-263. Vallarsius auctorem scribi jubet Nicaeam et eumdem putat [Col. 0844A] cum Hypodiacono Aquileiensi, qui cum familiaris Hieronymi fuerit, facile accidere potuisse ut liber ejus locum inter Hieronymianas scriptiones inveniret, sicuti Ambrosio ob argumenti similitudinem, quod saepius de Virginitate et Virginum institutione disputet, videatur ascripta. Sed prior ratio, quam levis sit, nemo non intelligit, posterior aeque in Hieronymum ac Ambrosium cadit. Caeterum in Vallarsiana editione diligentissime hic liber tractatus est, dijudicatis etiam Benedictinorum, Ambrosii editorum, variis lectionibus et observationibus.

In AMBROSII operum ed. Basileensi, a. 1527, exstat tomo I, pagg. 178-186. Typographi errore caput ultimum, quod consolationem lapsae continet, quasi novus libellus singulari titulo exscriptus est. Erasmus in [Col. 0844B] brevi ad lectorem admonitione in aversa tituli pagina impressa declamationem esse, inquit, qualis illa Hieronymi de matre et filia reconciliandis, et inter Hieronymiana scribae dolo, ne scilicet deprehenderetur, ab initio, juxta quam in medio et fine esse interpolatam. In Sixtinae editionis exemplari Parisiensi a. 1603 legitur tomo IV, pagg. 449-456; in Benedictina, Parisiis 1690, tomo II, pagg. 301-320, titulo libri de Lapsu Virginis consecratae.




[Col. 0843B]
DE S. NICETA VETERUM TESTIMONIA.


S. LEONIS MAGNI epistola ad Nicetam.

Regressus ad nos, etc. (Vide reliqua tomo nostro LIV, Epist. 159.)


GENNADIUS MASSILIENSIS, de Viris Illustribus cap. 22.

[Col. 0843C] Niceas, Romacianae [(a) 1Kb] civitatis episcopus, composuit simplici et nitido sermone competentibus ad baptismum instructionis libellos sex. In quibus continet primus, qualiter se debeant habere competentes qui ad baptismi gratiam cupiunt pervenire. Secundus est de gentilitatis erroribus: in quo dicit suo pene tempore Melodium [(b) 1Kb] quemdam patremfamilias ob liberalitatem, et Gadarium rusticum ob fortitudinem ab ethnicis esse inter deos translatos. Tertius liber de fide unicae Majestatis; quartus adversus Genethlologiam [(c) 1Kb] ; quintus de Symbolo; sextus de agni Paschalis victima. Edidit et ad lapsam virginem libellum [(d) 1Kb] , pene omnibus labentibus emendationis incentivum.


HONORIUS AUGUSTODUNENSIS de Scriptoribus Ecclesiasticis lib. II, cap. 22.

[Col. 0843D] Niceas, Romacianae civitatis episcopus, composuit simplici et nitido sermone sex competentibus ad baptismum instructionis libellos. Ex quibus primus est de competentibus baptismi; secundus de gentilitatis erroribus; tertius de fide unicae Majestatis; quartus adversus Genealogiam [(e) 1Kb] ; quintus de Symbolo; sextus de agni Paschalis victima. Condidit et ad lapsam virginem libellum pene omnibus labentibus emendationis [Col. 0844C] incentivum.


JOANNES TRITHEMIUS de Scriptoribus Ecclesiasticis § 118.

Niceas, Romacianae urbis episcopus, vir in divinis Scripturis studiosus et eruditus, ingenio acutus, sermone apertus et nitidus, scripsit ad aedificationem legentium non contemnendae lectionis opuscula, de quibus subjecta feruntur: Ad Competentes qui ad Baptismum disponuntur Praeparatorium, lib. I; de Erroribus Gentilitatis lib. I; de Fide unicae Majestatis lib. I; adversus Genealogiam [(f) 1Kb] lib. I; de Symbolo quoque lib. I; de victima Agni Paschalis lib. I; ad Virginem lapsam lib. I [(g) 1Kb] .


CASSIODORIUS de Institutione divinarum Scripturarum cap. 16.

[Col. 0844D] Si quis vero de Patre, et Filio, et Spiritu sancto aliquid summatim praeoptat attingere, nec se mavult longa lectione fatigare, legat Niceti [(h) 1Kb] episcopi librum [Col. 0845A] quem de Fide conscripsit, et doctrinae coelestis claritate completus, in contemplationem divinam compendiosa brevitate perducetur. Qui voluminibus sancti Ambrosii sociatus est, quos ad Gratianum principem destinavit.

Ex Martyrologio ms. membranaceo, venerandae antiquitatis, monasterii Sancti Galli Mosacensis, dioecesis olim Aquileiensis dein Utinensis, ex Notkero et Usuardo probabiliter conflato; cujus apographum, ex originali eductum et illustratum manu et studio clarissimi viri Josephi Binii archipresbyteri Glemonensis ac ejusdem monasterii et abbatiae vicarii in Spiritualibus Generalis, exstat in Tabulario penitiori Metropolitani Capituli Utinensis. Ad. X kal. Julii.

Sancti Nicee Romane Civitatis episcopi.

Ex Martyrologio vetustissimo sancti Hieronymi presbyteri nomine insignito, quod ex codice ms. monasterii [Col. 0845B] Corbeiensis sexcentorum circiter annorum Dacherius primum edidit Spicilegii tomo II, pag. 1, editionis in-fol., deinde Vallarsius in sua divi Hieronymi Operum editione inseruit tomo XI, pag. 457.---Ad X kal. Julii.

Depositio sanctae memoriae Niceti episcopi.

Ex vetustiori Occidentalis Ecclesiae Martyrologio divo Hieronymo tributo, quod Franciscus Maria Florenlinius Lucensis ex suo praesertim, ac Patriae Majoris Ecclesiae, pluribusque aliis probatae fidei codicibus integre vulgavit; quodque nuncupandum esse Romanum a Magno Gregorio descriptum, ab Adone laudatum, proximioribus saeculis praeteritum et expetitum, non leviora argumenta suadere in ipso voluminis titulo pronuntiavit. Lucae 1668.---Ad X kal. Julii.

Depositio sanctae memoriae Nicei episcopi.

Ex Martyrologio Gellonensi, sive monasterii Sancti [Col. 0845C] Guillelmi de Deserto, O. B. dioecesis Lutevensis; quod exstat in Spicilegio Dacherii tomo II, pag. 25, praecitatae editionis in-folio, et conscriptum creditur anno circiter 804, ut ex Monito praecedenti.---Ad X kal. Julii.

Nicae episcopi.

Ex antiquo Martyrologio Gallicano, quod ex ms. domini Chauvelin regiorum sigillorum custodis, publici juris fecerunt Martenius et Durandus Veterum Scriptorum et Monumentorum, etc. tomo VI, col. 658, et ab annis circiter septingentis conscriptum ab eisdem dicitur in Observatione praevia.---Ad X kal. Julii.

Sancti Niceti episcopi.

Ex Martyrologio insignis Ecclesiae Antissiodorensis, quod ex ms. Colbertino publici juris fecerunt iidem Martenius et Durandus Veterum Scriptorum et Monumentorum, etc. tomo VI, col. 685.---Ad X kal. Julii.

Beati Nicei Romatianae civitatis episcopi.

[Col. 0845D] ADO in Martyrologio, opera et studio Dominici Georgii. Romae 1745.---Ad X kal. Julii.

Depositio Beati Nicetae Romatianae civitatis episcopi.


USUARDUS in Martyrologio, etc., opera Joannis Molani. Lovanii. Anno 1568.---Ad X kal. Julii.

Depositio sancti Niceae, Romatianae civitatis episcopi.


[Col. 0846A] USUARDUS in Martyrologio apud Bollandianos, Socios tom. VI. Junii parte I, pag. 353, editionis Antuerpiensis. ---Ad X kal. Julii.

Depositio sancti Niceae, Romatianae civitatis episcopi.


USUARDUS in Martyrologio sincero, ad autographi, in San-Germanensi abbatia servati, fidem edito, etc.; opera et studio (D. Jacobi Bouillart presbyteri et monachi Benedictini e congregatione Sancti Mauri. Parisiis. 1718.---Ad X kal. Julii.

Depositio sancti Niceae, Romatianae civitatis episcopi.


NOTKERUS in Martyrologio, apud Canisium Thesaurus Monumentorum, etc., seu Lectiones Antiquae, etc., ex editione Antuerpiensi Jacobi Basnage, to. H, parte III, pag. 89.---Ad X kal. Julii.

[Col. 0846B] Depositio beati Nicetii, Romanae urbis episcopi.

Ex Martyrologio ad usum Romanae curiae, Venetiis impresso per Fratres de Sabio, anno 1522.---Ad X kal. Julii.

Depositio sancti Niceae, Romacianensis episcopi.

Ex Martyrologio, multo quam antea purgato et locupletato a Francisco Maurolyco, etc.; Venetiis, apud Juntas 1568.---Ad X kal. Julii.

Depositio sancti Niceae, episcopi Romacianensis, doctrina et pietate conspicui.

Ex Martyrologio, sacrae Romanae Ecclesiae usui in singulos anni dies accommodato a Petro Galesinio. Mediolani, apud Pontium, 1578.---Ad X kal. Julii.

In Romatiana civitate sancti Niceae episcopi et confessoris; qui multis libris conscriptis, ac vita religiose acta, sanctimoniae et doctrinae laude florens, abiit [Col. 0846C] ad Dominum.

Ex Martyrologio Romano, ad novam Kalendarii rationem, et Ecclesiasticae Historiae veritatem restituto, et Gregorii XIII pontificis maximi jussu edito. Venetiis, apud Juntas, 1601.---Ad X kal. Julii.

Sancti Nicaeae Romatianae civitatis episcopi, doctrina sanctisque moribus clari.

Ex Martyrologio Romano, Gregorii XIII pontificis maximi jussu edito, et Urbani VIII auctoritate recognito, etc. Venetiis, apud Juntas, 1630.---Ad X kal. Julii.

Sancti Nicaeae Romatianae civitatis episcopi, doctrina sanctisque moribus clari.

Ex Martyrologio Romano, Innocentii XI pontificis maximi auctoritate recognito, etc. Romae, 1681. Typis [Col. 0846D] reverendae camerae apostolicae.---Ad X kal. Julii.

Sancti Nicaeae Romatianae civitatis episcopi, doctrina sanctisque moribus clari.

Ex Martyrologii Romani Editione novissima, a Benedicto XIV pontifice maximo aucta et castigata, etc.---Ad X kal. Julii.

Sancti Nicaeae Romatianae civitatis episcopi, doctrina sanctisque moribus clari.




[Col. 0845D]
LECTIONES PROPRIAE Ad usum archiepiscopalis Utinensis dioecesis, a S. Rituum congregatione approbatae die 23 Augusti 1794, pro officio sancti Nicetae Aquileiensis episcopi, ad diem 22 Junii.

LECTIO IV.---Niceas, seu Nicetas episcopus civitatis Romatianae, quo nomine Aquileiam, aut non longe dissitum Portum Romatinum significari putant; idem ille perhibetur esse Aquileiensis Nicetas, ad [Col. 0847A] quem sancti Leonis Magni exstat epistola. Hic cum episcopatum cepisset, postquam Hunni, Attila duce, eam regionem vastaverant, vix statu rerum ad meliora converso, nonnulli cives a barbaris in captivitatem abducti, liberi ad patriam remearunt, illico deprehendit ex occasione hostilis incursus plura gregi suo illata fuisse vulnera, quae magnam curationis difficultatem videbantur afferre. Aliorum enim, qui interempti putabantur, mulieres novis erant conjugiis irretitae; alii immolatis cibis asserebantur esse polluti; aliis iterato, vel semel quidem, sed ab haereticis fuerat baptisma collatum. Itaque haec omnia, per Adeodatum Romanae Ecclesiae diaconum, ad sanctum Leonem Magnum retulit, ut auctoritate nutuque ejus quid facto opus esset doceretur: qua in re et [Col. 0847B] eximiae erga populum suum charitatis, et maturi judicii, et debiti in primam sedem obsequii praeclarum exhibuit argumentum.

LECTIO V.---Ad singulas solliciti praesulis consultationes respondit sanctus pontifex peculiari epistola Nicetae Aquileiensi inscripta, quam et ad omnes fratres et comprovinciales episcopos ejus per ipsum voluit pervenire. Ac de feminis quidem, quae aliis nupserant viris, legitimarum foedera nuptiarum redintegranda constituit, et idolothitis usos poenitentiae satisfactione purgari; quae tamen non tam temporis longitudine, quam cordis esset compunctione pensanda. Eos autem, qui ad iterandum baptisma vel metu coacti, vel errore traducti fuerant, per poenitentiae itidem remedium, habita moderatione, et judicio [Col. 0847C] episcopi, communionis voluit recipere unitatem: ac demum vel semel tantum, sed ab haereticis baptizatos, [Col. 0848A] sola invocatione sancti Spiritus per impositionem manuum statuit confirmandos. Nicetas itaque hac instructus ex veteri more a Romana sede doctrina, pro suo, quo exarserat, instaurandae disciplinae studio, necnon et pro ea, qua erat affectus erga cathedram Petri reverentia, ad praeteritorum errorum maculas abstergendas, quos bellica clades intulerat, totus incubuisse merito creditur, ut Ecclesiae suae faciem ad pristinae observantiae dignitatem restitueret.

LECTIO VI.---Quae vero magis magisque illius vigilantiam in cura commissi sibi gregis ostendunt, ac simul ipsius cum Evangelicae praedicationis laude doctrinam commendant, ea sunt ingenii monumenta, quae, Gennadio Massiliensi et Honorio Augustodunensi testibus, nitido ac simplici sermone exarata reliquit: [Col. 0848B] quorum tamen vix unum aut alterum non interiit. Ediderat autem competentibus ad baptismum instructionis libellos, jam tum plurimi factos, et aliis hujusmodi praestantiorum Patrum lucubrationibus sociatos, in quibus et de competentium ratione, qui ad baptismi gratiam cupiunt pervenire, et de gentilitatis erroribus, et de fide unicae Majestatis, et contra Genethlialogiam, et de Symbolo, et de agni Paschalis victima disserebat. Libellum insuper ad lapsam virginem condidit, qui pene omnibus lapsis emendationis incentivum ab iisdem scriptoribus vocatur. Has inter pastoralis officii sollicitudines, cum triginta circiter annos Aquileiensem episcopatum administrasset, doctrina sanctisque moribus clarus ad pastorum principem evolavit, anno quadringentesimo octogesimo [Col. 0848C] quinto.




[Col. 0847]
SANCTI NICETAE EPISCOPI AQUILEIENSIS DE RATIONE FIDEI. (S)

1. Renatis hominibus per fidem, et sanctificatis secundum Evangelii formam in nomine Patris, et Filii, et Spiritus sancti, et per hanc confessionem regnum coeleste sperantibus, nihil magis utile esse dixit Apostolus, quam ut his bonorum sit operum cura. Sic [Col. 0847D] enim scribit ad Titum: Et de his volo te confirmare, [a 1Kb] ut curam habeant bonorum qui credunt in Deo. Haec sunt, inquit, bona et utilia hominibus. Stultas autem quaestiones et genealogias et rixas et pugnas legis devita; sunt enim inutiles et vanae (Tit. III, 8). Haec scribens beatus Apostolus, jam tunc praevidebat futuros homines qui per curiositatem et quaestiones inutiles curam bonorum operum praetermissuri erant; et pacem, quam Dominus Ecclesiae suae reliquerat, perdituri. Namque homines, qui dum alta sapere conantur, nec humilia intelligere permittuntur, obliti dictum Apostoli, Noli alta sapere sed time (Rom. XI, 20), sic dum illicita praesumunt, etiam licita perdiderunt. Isti sunt qui cum nec fabricam coeli et terrae sensu [Col. 0848D] colligere et capere valeant, ipsum conditorem et fabricatorem Deum capere et mensurare contendunt; et quem debent per operum magnitudinem et tantarum rerum immensitatem solummodo et simpliciter adorare, in quaestionem mittunt; et de qualitate mysterii ejus ac de quantitate disputant, dicentes: Quantus Pater? qualis Filius? cujusmodi Spiritus sanctus? O homo, nondum te ipsum cognoscens, audes divina metiri?

[Col. 0849A] 2. Et quidem taceo de Sabellio Patripassiano, qui stulta praesumptione ausus est dicere ipsum esse Patrem qui est Filius; ipsum etiam esse Spiritum sanctum: et nomine tantum esse Trinitatem, non etiam veritate; nec personis subsistere, sed sola nuncupatione: ac sic totum confundit, cum ipsum Patrem corpus suscepisse et passum esse confingit. Taceo de [a 1Kb] Photino, qui audiens unigeniti Filii Dei incarnationem, humilitatem, passionem quoque illam salutiferam nobis, hominem tantum eum putavit; Deum autem, quem debuit ex ipsis operibus agnoscere, denegavit: oblitus dictum Apostoli dicentis: [b 1Kb] Quia cum in forma Dei esset Christus, formam servi accepit; ut nobis, uti servis peccati daret verissimam libertatem (Philip. II, 6). Et ad Corinthios: Scitis, [Col. 0849B] ait, gratiam Domini nostri Jesu Chrisiti, quia propter nos pauper factus est, cum esset dives, ut ejus paupertate divites essetis (II Cor. VIII, 9). Taceo ergo tam de Sabellio quam de Photino, quia ab omnibus fere ecclesiis dignam errori suo sententiam detulerunt.

3. De hac haeresi, quae nunc fidei catholicae calumniatur, pauca dicere postulastis; de hac utique [c 1Kb] haeresi, quae ab Ario auctore exorta est. Hic namque non fuit contentus Evangelicis vocibus, apostolorum praedicationibus, quae utique Patrem, et Filium, et Spiritum sanctum sonant: nec dignatus est ita, ut dignum est, credere, quia Pater habet Filium, et Filius vere habet Patrem: sed cum se extendit infelix, et vult inquirere quomodo et qualiter Deus potuit generare, modum non apprehendens, [d 1Kb] quia nec comprehendi [Col. 0849C] potest, cecidit in errorem, ut et Patrem denegaret et Filium. Sic autem negat Patrem, quia dicit eum non potuisse de se proprium et verum Filium generare: Filium vero sic negat, dum eum aliunde et de nullis exstantibus dicit factum esse potius quam genitum; et creaturam esse quamdam, quae meruit propter charitatem Filius appellari; non autem vere esse Filium qui de Patre sit genitus: et inde est quod alterius eum substantiae commentatus est, ne omnino Patris verus Filius esse credatur. Contra hanc ergo ejus perversitatem et novam doctrinam facta est [e 1Kb] Nicaena synodus, ubi omnibus collatis et decursis scripturis, veritas manifestata est, scripta est. Nam denique Filium, quem Arius dixerat aliunde esse et non de Patre, neque de substantia Patris, id est de [Col. 0849D] eo ipso quod Deus est, sancti patres nostri professi sunt natum de Patre, hoc est de substantia Patris, [f 1Kb] Deum de Deo, lumen de lumine, Deum verum de Deo vero, natum non factum, unius substantiae cum Patre; ut nulla utique diversitas credatur in Filio. Revera [Col. 0850A] utique si verus est Dei Filius, et vere de Deo Patre est genitus, non utique alterius substantiae est credendus, nisi ejus cujus est filius: ut sicut Pater Deus est, ita Deus sit Filius: et sicut lumen Pater est, ita lumen sit Filius.

4. Sed offendit aliquantos haec ipsa professio, qua creditur Filium ejusdem esse substantiae, et per calumnias professio sancta torquetur. Nam sic interpretantur unius substantiae dictum, quasi nos divisum dicamus Patrem; et pars Patris sit Filius; et Deus Pater sit imminutus in Filio: vel certe per fluxum et derivationem Filius paternae substantiae retineat unitatem. Quod absit non solum a sensibus, sed etiam ab auribus Christianis, ut tale aliquid in mentem nostram veniat. Nos autem sic unius substantiae credimus Filium, [Col. 0850B] ut Patrem credamus in sua aeternitate perfetum, in sua quoque [g 1Kb] impassibilitate manentem, ita Filium generasse, ut non passionem aliquam vel diminutionem senserit suae naturae suaeque majestatis, sed perfectus ipse perfectum de se genuerit ante omnia saecula verum Filium omnipotentem, per quem scilicet omnia facta sunt, sine quo factum est nihil: ut verus Pater unigeniti Filii sui, et verus Filius Patris esse credatur, non confusus, sed distinctus; omnia tamen habens in se Filius quae sunt Patris, sicut ipse ait in Evangelio: Omnia, quae habet Pater, mea sunt (Joan. XVI, 15). Quae illa omnia? utique virtutem, utique potentiam, bonitatem, incorruptelam, gloriam et aeternitatem, sicut habet Pater. Caeterum si haec non erunt in Filio, vereor dicere, Pater [Col. 0850C] in Filio degenerasse videatur. Et si hoc ita est ut degener Filius aestimetur, quomodo idem honor ipso dicente Domino, ut omnes honorificent Filium sicut honorificant Patrem (Joan. V, 23)? Hoc exigit Dominus, hoc exhibent fideles: nec scandalizantur de humilitate Filii Salvatoris, nec de verbis ejus quae secundum hominem locutus est; neque de passionibus, quas propter mundi salutem implere dignatus est: sed per haec ipsa plus se gratiae, plus honoris debere sentiunt Christo: ut et si non esset praeceptum in Evangelio ut omnes honorificent Filium sicut honorificant Patrem, ultro hoc facerent fideliores: quia ille qui se humiliare dignatus est, exaltari debuerat, sicut scriptum est, Qui se humiliat, exaltabitur (Luc. XIV, 11).

[Col. 0850D] 5. At cum Pater dicat, Hic est Filius meus, [h 1Kb] hunc audite (Matth. III, 17), Filius dicat, Ut omnes honorificent Filium sicut honorificant Patrem (Joan. V, 23); quae caecitas mentium est, intermissa honorificentia, contumelias concinnare? quae oblivio spei est, infirmum [Col. 0851A] et minorem et contemptibilem [a 1Kb] aestimare Christum, qui nobis fortitudinem et magnitudinem et gloriam secundum Patris sui contulit voluntatem? Crede mihi; Filii honor dignitas Patris est: quantum detuleris unigenito, tanto magis amplificabis gloriam Patris. Bonus Pater non invidet gloriam Filio; quia omnis gloria Filii recurrit in Patrem. Hic est catholicus sensus, haec devotio fidelium, hoc studium sanctorum. Secundum haec, omnia dicta et facta Salvatoris intelligunt, et intelligentes loquuntur. Nec omnino impediuntur ad hanc devotionem per illa quae Domini voluntatem videntur ostendere: ut puta, Pater major me est (Joan. XIV, 28); et, Non veni facere voluntatem meam (Joan. VI, 38); et, Filius a se nihil potest facere (Joan. V, 19); et alia multa hujuscemodi: quae omnia [Col. 0851B] non infirmant Filium, neque depretiant, sed a Patre [b 1Kb] distinguunt. Siquidem et haec ideo sunt posita, ut vera ejus divinitas non negetur: Ego deDeo Patre exivi (Joan. XVI, 28); et, Ego in Patre, et Pater in me (Joan. X, 38); Ego et Pater unum sumus (Ibid., 30); et, Qui me videt, [c 1Kb] vidit et Patrem (Joan. XIV, 9); et Sicut Pater suscitat mortuos et vivificat, ita et Filius quos vult vivificat (Joan. V, 21).

6. Sed nec illa fidelem animam scandalizant, quibus Dominus esurisse, dormisse, lacrymasse refertur; tunc, tristis usque ad mortem, crux, passio, sepultura: siquidem ad hoc sunt scripta et facta, ut et tolerantiae exempla praeberentur, et vera ejus incarnatio nosceretur. Nam in eo quod esurisse Dominus dicitur, veri corporis assumptionem intellige. In eo [Col. 0851C] autem cum quinque panibus et piscibus duobus, quinque [d 1Kb] millia hominum satiat, veram ejus divinitatem cognosce. Certe cum dicit: Ego sum panis vivus qui de coelo descendi (Joan. VI, 41), non cadit in sensum nostrum ut panis esurire credatur. Sic et de somno intelligendum est: quoniam sicut per [e 1Kb] somnum corporis veritas cognoscitur, sic per illud quod statim ventis et fluctibus imperat, vera ejus divinitas approbatur. Nam quod lacrymas super Lazarum fudit, fantasmatis suspicio tollitur; lacrymae enim veri corporis sunt humores. Quod autem dicit, Lazare, veni foras (Joan. XI, 43), et statim ille qui jam fetebat, aperiente se terra, vivus emersit, magnum ejus divinitatis indicium est. Nam et illud quod ait, Tristis est anima mea usque ad mortem (Matth. XXVI, 38), ex [Col. 0851D] hac ipsa Lazari resurrectione intelligi potest, qualiter debeat accipi: nec enim divinitas mortem metuebat, sed [f 1Kb] humanum affectum per tristitiam animi indicabat. Crux aeque, passio et sepultura, [g 1Kb] uno vel altero dicto Domini discutiuntur, quominus ei impotentia vel infirmitas ascribatur. Cum dicit ad Judaeos, [Col. 0852A] Solvite templum hoc, utique corpus suum dicebat: et ego in triduo suscitabo illud (Joan. II, 19). Et iterum ait, Potestatem habeo ponere animam meam, et potestatem habeo iterum sumere illam (Joan. X, 18). [h 1Kb] Si corporis sui suscitat templum, si potestas est ponendae animae per passionem et resumendae per resurrectionem, cessat in Christo infirmitatis opinio, ubi tantae potestatis sublimitas declaratur.

7. Omnia ergo pie intelligenda sunt; omnia honorifice sunt tractanda; utrumque in Domino [i 1Kb] confitendum est; et forma in qua semper fuit, et forma servi, quae accepta est propter servos, credenda est; et passio secundum carnem, et impassibilitas secundum divinitatem; ne aut impii [j 1Kb] aut ingrati judicemur. Nam qui Filium Dei, secundum id quod est, impassibilem [Col. 0852B] negat, et Deo Patri dicit esse dissimilem; hic impius est. Et qui passiones ejus secundum carnem confiteri dedignatur, ingratus est. Gloriemur ergo in cruce Christi, sicut Paulus gloriari consuevit: Mihi, inquit, absit gloriari nisi in cruce Domini nostri Jesu Christi (Gal. VI, 14). Confiteamur unitatem, ut non separemur: Si [k 1Kb] enim mortui sumus, ut ait Apostolus, et convivemus: si sustinemus, et conregnabimus. Si negamus, et ille negabit nos (II Tim. II, 12). Si non credimus quod ipse dicit, Ego et Pater unum sumus, ille fidelis permanet, negare se ipsum non potest; quia in gloria Dei Patris est; quia vivit cum Patre; quia regnat cum Patre uno eodemque imperio. Sicut ait Apostolus, cum de omni impudico et immundo et avaro loqueretur, Non erit, inquit, haeres [Col. 0852C] in regno Christi et Dei (Eph. V, 5); unum regnum tam Christi dixit quam Dei; quia una voluntas Patris et Filii; una cooperatio; una denique gratia, eademque gubernatio est: sicut idem magister gentium docet scribens: Gratia vobis et pax a Deo Patre et Domino nostro Jesu Christo. Et iterum: Ipse autem Deus et Pater noster et Dominus Jesus dirigat viam nostram ad vos (I Thess. III, 11). Non dixit dirigant, ne Patris et Filii diversitatem aut voluntatis, aut potestatis induceret; sed dixit dirigat, ut unitatem potius demonstraret. Hac igitur fide hisdem verbis et nos oremus ut Patris, Filii et Spiritus sancti una gratia, una pax, una etiam gubernatio semper nos et tueatur et dirigat.

Haec pauca ad vicem commentarioli, quia vobis [Col. 0852D] scribi postulastis, negare non potui. Confido quia fidelibus animis, etsi brevia sunt, plenam poterunt praestare laetitiam Dei.

Explicit liber Nicetae [l 1Kb] episcopi de Ratione fidei.

Incipit ejusdem de sancti Spiritus Potentia.




[Col. 0853]
SANCTI NICETAE EPISCOPI AQUILEIENSIS DE SPIRITUS SANCTI [a 1Kb] POTENTIA.

[Col. 0853A] 1. Sequitur, ut quid de tertia persona, id est Spiritus sancti, sentiam, pro captu mentis exponam: siquidem de hoc vel maxime [b 1Kb] dubitare multos intelligo. Et licet temerarium sit de hoc disputare qui Patri et Filio in confessione sociatur, secundum Domini traditionem et nostram in baptismo confessionem, tamen quia multi diversa sentiunt, et ratio a nobis inquiritur, necessario reddenda est; nec aliunde reddenda, nisi ex divinarum fontibus Scripturarum. Certus autem sum, praeoccupatas aures et sensus alia opinione gravatos, difficile posse placari: perniciosa est enim praeventio. Nam hoc in natura humana est, ut si de aliquo viro bono male nobis fuerit susurratum, et praevenerit cognitionem veri nuntius mendax, difficile et laboriose susceptam deponamus [Col. 0853B] opinionem, etiamsi idoneis assertoribus doceamur. Quod nunc multis suspicor eventurum, qui prava doctorum interpretatione anticipati, Spiritum sanctum creaturam crediderunt, et tamquam ministrum despexerunt. Ad propositum igitur redeamus.

2. In Nicaeno tractatu positum est secundum symboli formam, Credimus et Spiritum sanctum. Quod utique sufficiebat fidelibus, quia in illo conventu de Filio quaestio fuerat, non de Spiritu sancto. Atque utinam ut fuerat traditum, cum Patre et Filio Spiritum sanctum simpliciter credidissent illi qui postmodum quaestionem de Spiritu induxerunt! ut puta, Macedoniani vel eorum in hac curiositate participes. Dum enim quaerunt et isti, qualis est Spiritus sanctus? [Col. 0853C] unde est? quantus est? natus est? an factus est? sic iterum sciderunt populum, et vere, secundum Apostoli dictum (I Tim. I, 4), interminabilem quaestionem Ecclesiis induxerunt. Nonne oportuerat quem semel sanctum et [c 1Kb] natum sanctum crediderant; eum cum Patre magis et Filio honorificarent, quam creaturis sociarent? Sed adhuc inducunt quaestiones, et tortuosis interrogationibus simplices quosque fide spoliare contendunt. Nulli autem dubium puto esse, quia mala interrogatio eum qui interrogatur, nisi [Col. 0854A] cautus fuerit, nescium praecipitat in blasphemiam. Et inde est quod praemonet Paulus: Videte ne quis vos spoliet per philosophiam et inanem deceptionem (Coloss. II, 8). Interrogant enim rebelles Spiritus sancti: natus est Spiritus sanctus, an innatus? Ecce laquei duo dextra laevaque protensi: in quam enim partem volueris pedem responsionis extendere, capieris. Si dixeris, natus est; dicet et jam non esse unigenitum Filium Dei, eo quod sit et alter natus. Si dixeris, non est natus; dicet tibi, ergo et alter erit Pater ingenitus: et jam non est unus Deus Pater, ex quo omnia. Postquam vero utrimque viam responsionis obstruxerit, jam te quasi recto cursu deducit in foveam ut dicat: Si ergo neque natus est de Patre Spiritus, neque ingenitus, superest ut creatura dicatur.

[Col. 0854B] 3. Quid faciet inter has clausulas fides Ecclesiae? acquiescat tortuosae philosophiae, et contra omnium opinionem scripturarum tam veteris quam novi Testamenti [d 1Kb] credat esse creatum Spiritum Dei sanctum, quem nusquam creaturam legere potuit? Ab sit. Melius plane faciet, si spretis hujusmodi humanis conclusionibus et vinculis interrogationum, ad Domini sui se verba convertat. Ipse enim in Evangelio dicit unde sit Spiritus sanctus, ipse finem statuit quaestioni qui finem non habet. Dicit ergo ad apostolos: Mittam vobis a Patre Paraclitum Spiritum veritatis (Joan. XV, 26). Sed unde sit? nescitis. Si vis scire, audi ipsum dicentem: Hic de Patre procedit. Quid nunc oportet, fratres? Christum audire, an homines? Christus neque factum dixit Spiritum sanctum, sed hoc solum [Col. 0854C] quia de Patre procedit [e 1Kb] . Contrarii dicunt, quia factus est, et creatus. Puto melius esset ista credere, ut Christus Dominus revelavit, quam ut humana praesumptio concinnavit. Si autem interrogemus eos unde possint probare Spiritum sanctum [f 1Kb] factum; cum non habeant de Scripturis certum evidens testimonium, [g 1Kb] assumant illud quod dictum est in Evangelio: Omnia per ipsum facta sunt, et sine ipso factum est nihil (Joan. I, 1). Dicunt ergo: Si omnia per ipsum facta sunt, et Spiritus sanctus factus inter omnia credendus [Col. 0855A] est. Haec non est apta probatio, sed potius scrupulosa collectio. Quaero igitur; os Joannis, qui haec dicebat, in quo Spiritu loquebatur? nonne in Spiritu sancto? si ergo in Spiritu loquebatur, ipse utique Spiritus loquebatur. De his autem dicebat, quia per ipsum facta sunt omnia quae utique in multitudine et ordine creaturarum sunt constituta; non [a 1Kb] de semet ipso dicebat Spiritus sanctus, ut ipse quoque inter caeteras creaturas factus ex nihilo crederetur.

4. Testis autem est hujus rei beatus apostolus Paulus, qui nominatim illa, quae per Christum facta sunt, exsequitur. In ipso, inquit, condita sunt omnia quae in coelis et quae in terra, visibilia et invisibilia; sive [b 1Kb] sedes, sive dominationes, sive principatus, sive potestates: omnia per ipsum et in ipso [c 1Kb] creata sunt (Coloss. I, 26). [Col. 0855B] Numquid inter omnia coelestia et terrestria etiam Spiritum sanctum nominavit? Et utique principaliter nominasset, si eum creatum vel factum, sicut caetera, cognovisset. Si autem tam dure vis intelligere illud quod dictum est, omnia per ipsum facta sunt, [d 1Kb] ut non excipias Spiritum sanctum; quaero quid sentias de eo quod dicit propheta David ad [e 1Kb] Deum Dominum, omnia serviunt tibi (Ps. CXVIII, 91); numquid Spiritum sanctum inter omnia servire dicis, aut servum appellaris, qui utique non est servus, sed Dominus liberans a servitute creaturam? Quod autem sit Dominus Spiritus sanctus, ad Thessalonicenses scribens Paulus sic dicit: Dominus dirigat corda vestra in dilectione Domini et tolerantia Christi (II Thess. III, 5). Spiritum sine dubio Dominum dixit, de quo et ipse Salvator [Col. 0855C] ad apostolos dixerat, quia ipse vos diriget in omnem veritatem (Joan. XVI, 13). Adhuc evidentius docet Paulus dicens: Dominus est Spiritus; ubi autem Spiritus Domini, ibi libertas (II Cor. III, 17). Et ad Romanos: Non, inquit, accepistis Spiritum servitutis iterum in timore, sed accepistis Spiritum adoptionis (Rom. VIII, 15). Si Spiritus adoptionis est, et facit homines filios Dei, quomodo ipse in servili conditione ponitur, cum servus non possit legitime liberare? Quoniam, inquit, estis filii, misit Deus Spiritum Filii sui in corda vestra declamantem: Abba, Pater. Si autem Filius, et haeres per Deum; ergo jam non est servus, sed Filius [f 1Kb] (Gal. IV, 6). Si me Christus liberum facit et Filium et proprii nominis divinitatis suae haeredem, impius ero si eum servum dixero qui me liberum facit. [Col. 0855D] Libertas autem Spiritus in hoc etiam manifestatur, quod dixit Apostolus: Omnia operatur unus atque idem Spiritus, dividens singulis prout vult (I Cor. XII, 11). Ubi voluntaria distributio praedicatur, non [Col. 0856A] potest videri conditio servitutis. In creatura enim servitus intelligenda est; in [g 1Kb] Trinitate vero dominatio et libertas. Ergo si illud quod dictum est in psalmo omnia serviunt tibi ad creaturas pertinet et non ad Spiritum sanctum, hoc quoque dictum, omnia per ipsum facta sunl [h 1Kb] , non Spiritum sanctum inter omnia concludit; quia nec ex aliqua materia aut ex nihilo factus legitur, qui [i 1Kb] de Patre procedit.

5. Sufficit itaque fidelibus hoc scire quia Filius quidem genitus est, Spiritus autem de Patre procedens est: et ipsis utamur verbis quibus uti divina Scriptura nos voluit. Qui autem diligit vitam, et vitae novit auctorem, et trium nominum socio honore suscepit in baptismi sacramento, nec jam illic terminum quaerit, ubi certum erat non fuisse principium, in [Col. 0856B] quo credidit. Credimus ergo Spiritum sanctum Paraclitum de Patre procedere: esse autem non Filium, neque Filium Filii, quod solent [j 1Kb] stulte conquirere; sed Spiritum veritatis, cujus processio aut qualis aut quanta sit, nulli conceditur scire. Nam de incomprehensibilitate ipsius Spiritus Dominus quoque in Evangelio dixit: Quia Spiritus ubi vult spirat, et vocem ejus audis, sed nescis unde veniat aut quo vadat (Joan. III, 8). Hunc Spiritum novimus in persona esse propria et vera; fontem sanctificationis, lumen animarum, divisorem gratiarum. Hic Spiritus sanctificat, non sanctificatur; illuminat, non illuminatur: nec ulla creatura sine hoc Spiritu aut ad aeternitatem pervenire, aut vere sancta poterit nominari. Audeo dicere; templum ipsum Domini, id est corpus quod accepit [Col. 0856C] ex Virgine, certe ipso Spiritu instructum est. Et dixit Gabriel angelus ad Mariam: Spiritus sanctus veniet in te, et virtus Altissimi obumbrabit te; ideoque quod nascetur ex te, de Spiritu sancto est (Luc. I, 35). Ecce ipsum templum, in quo verbum Domini habitavit, invenimus ab Spiritu sanctificatum. Et licet dicat ipse Dominus de se, Quem Pater sanctificavit et misit in hunc mundum (Joan. X, 36); et iterum, Potest enim Filius Dei et suum corpus et omnia sanctificare (Joan. XVII, 19): tamen ut virtutem et proprietatem sancti Spiritus saeculo manifestaret, tempore baptismatis in specie columbae ipse in suum corpus recepit Spiritum sanctum, ut vere secundum Apostoli dictum omnis in eo habitaret plenitudo divinitatis corporaliter: de qua plenitudine postmodum accipiunt [Col. 0856D] apostoli gratiam pro gratia, ipso inspirante Domino in faciem apostolorum, et dicente: Accipite Spiritum sanctum; si cujus peccata dimiseritis, dimissa erunt; si cujus tenueritis, tenebuntur (Joan. XX, 22). [Col. 0857A] Et cum scriptum sit, Quis poterit peccata dimittere nisi solus Deus (Luc. V, 21); ecce apostoli in Christi potestate peccata dimittere, perhibentur. Cognita est itaque quanta sit sanctificatio Spiritus, ubi Dominico ipsi corpori accommodata monstratur: cognita est et potestas Spiritus, cum peccata dimittit.

6. Veniamus ergo ad caeteras ejus virtutes et opera, ut quid et quantus sit Spiritus sanctus possit agnosci. Sicut enim Pater et Filius nisi per opera agnoscuntur, ut ipse Dominus ait, vel operibus meis credite (Joan. X, 38); ita et Spiritus sanctus nisi per operum insignia, quid sit non potest plenius sciri. Nemo itaque [a 1Kb] anxiet cum de Spiritus sancti virtute capitula proferimus; nemo aures claudat cum divina verba recitantur: plus debent credere coelestia testimonia, quam [Col. 0857B] terrena figmenta. Quid ergo est quod volumus? ad signa Dominica sine dubio traditionem. Si enim in nomine Patris et Filii non sine Spiritu sancto renascimur, non sine Spiritu sancto sanctificamur, atque ad aeternitatem proficiscimur, cupimus ostendere quia non solum in baptismo, sed etiam in aliis omnibus cum Patre et Filio Spiritus sanctus operatus est et semper operetur.

7. Quamquam sufficeret hoc solum, quod in baptismi sacramento cooperatus invenitur; quia ex hoc et alia intelliguntur non sine Spiritu esse creata. Quale est revera, renovatio quidem et reparatio hominis cum Spiritu fiat, figuratio autem hominis et creatio, sine Spiritu esse credatur? An dubium est alicui, plus esse baptismi sacramentum, quam ipsa [Col. 0857C] exordia creaturae? quia in baptismo aeternitas perficitur, in exordio autem mors regnavit ab Adam. Audiamus ergo David de creatione prophetantem: Verbo Domini coeli firmati sunt, et Spiritu oris ejus omnis virtus eorum (Ps. XXXII, 6). Verbum hoc utique Filius intelligendus est, secundum Joannis praeconium per quem omnia facta sunt. Spiritus autem oris non alius est, nisi iste qui creditur sanctus. Habes utique in uno versiculo Dominum, et verbum Domini, et Spiritum sanctum Trinitatis adimpleturum mysterium. Quod si verbum hoc, per quod coeli firmati sunt, aliquis impudenter jussionem interpretari voluerit; [b 1Kb] Spiritum aeque aera solubilem dixerit; paulatim in Judaismum cadat necesse est: quia nec Photinus nec Judaei per verbum substantivum et Spiritum concedunt [Col. 0857D] esse aliquid procreatum.

8. Sed dices: De verbo quidem manifestum est quod creaverit; quid de Spiritu? Accipe aliud testimonium justissimi illius et antiquissimi Job. Spiritus, inquit, divinus qui fecit me (Job. XXXIII, 4). Et David psallens dicit ad Deum: Emitte Spiritum tuum et creabuntur, et renovabis faciem terrae (Ps. CIII, 30). Si [Col. 0858A] creatio et renovatio per Spiritum erit, sine dubio et principium creationis sine Spiritu non fuit. Sed solent hi, qui veritati resistunt, argute Spiritus vocabulum et personam ad Filium convertere, sicubi creator Spiritus invenitur; quia et Filius Spiritus est, sicut et Pater Spiritus. Quod utique non est credendum pravae argumentationi, vel ex hoc ipso quia David et verbum Domini dixit, quod est Filius; et Spiritum nihilominus praedicavit, qui est sanctus: verbum quidem firmans coelos, Spiritum autem omnem virtutem eorum, hoc est [c 1Kb] ornatum. Aut credant ergo qui haec legunt; aut si nolunt credere, quid et legunt? Ne quis autem putet hanc [d 1Kb] credulitatem ad Dei Patris contumeliam pertinere, cum potius ad gloriam [e 1Kb] exspectet, si ejus verbum cujus ipse Pater, aut ejus Spiritus cujus [Col. 0858B] ipse auctor est, creasse omnia referatur: ipse enim [f 1Kb] creat omnia, cum verbum ejus creant et Spiritus.

9. Post creationem igitur ostendamus quia vivificat Trinitas. Et quidem de persona refert Apostolus: Testor coram Deo qui vivificat omnia (I Tim. V, 21; VI, 13). Vitam vero dat Christus: Oves, inquit, meae vocem meam audiunt; et ego dabo eis vitam aeternam (Joan. X, 27). Vivificamur vero per Spiritum, ipso Domino dicente, Spiritus est qui vivificat (Joan. VI, 64). Similiter et Paulus ad Romanos: Qui suscitavit Christum a mortuis, [g 1Kb] vivificabit et mortalia corpora vestra, propter inhabitantem Spiritum ejus in vobis (Rom. VIII, 11). Ecce una vivificatio Patris, et Filii, et Spiritus sancti aperte monstrata est.

[Col. 0858C] 10. Praescientia omnium rerum in Deo est, et occultorum cognitor est. Licet nemo Christianus ignoret, tamen ex Danielis libro monstrandum est. Deus, inquit, qui occultorum cognitor es, qui prospicis omnia ante quam nascantur (Dan. XIII, 42). Haec eadem praescientia in Christo est, dicente evangelista: Ab initio, inquit, sciebat Jesus quis esset eum traditurus, vel qui essent non credentes (Joan. VI, 65). Quod sit autem occultorum cognitor, ex hoc manifestatum est, cum obscura consilia Judaeorum manifestans dicebat: Quid cogitatis nequam in cordibus vestris (Matth. IX, 4)?

11. Similiter praescire omnia Spiritum, Deus manifestavit dicens ad apostolos: Cum venerit Spiritus veritatis, docebit vos omnia, et ventura annuntiabit vobis [Col. 0858D] (Joan. XVI, 13). Qui ventura annuntiare perhibetur, puto praescire omnia non dubitabitur, quia ipse [h 1Kb] scrutatur altitudines Dei, et novit omnia quae sunt Dei. Nec non et sacramenta revelat Dei; testatur Daniel dicens: Ipse est Deus deorum, et rex regum, qui sacramenta revelat (Dan. II, 47). Revelantur omnia per Christum, sicut ipse ait: Nemo novit Patrem [Col. 0859A] nisi Filius et cui voluerit Filius revelare (Luc. X, 22). Omnis vero in Spiritu revelatio est; testatur Paulus: Nobis, inquit, revelavit Deus per Spiritum sanctum suum (Cor. II, 10). Ecce est revelatio unius Trinitatis Deus.

12. Quod ubique sit praesens, et impleat omnia, dicente Esaia: Ego, inquit, Deus approximans. Et Deus de longinquo (Isa. XXX, 27). Si absconditus fuerit homo in absconditis, numquid non videbo eum? nonne coelum et terram ego impleo (Jerem. XXIII, 24)? Quid autem de sua praesentia, qui ubique? Et Salvator Christus in Evangelio dicit: Ubicumque fuerint duo vel tres [a 1Kb] in nomine meo, ibi et ego sum in medio ipsorum (Matth. XVIII, 20). De plenitudine autem ejus apostolus refert: Qui descendit, ipse est et qui ascendit [Col. 0859B] super omnes coelos ut adimpleret omnia (Eph. IV, 10). De Spiritu aeque sancto quod [b 1Kb] adsit ubique, dicit propheta ex persona Domini: Ego in vobis, et Spiritus meus stat in medio vestrum (Agg. II, 6). Et Salomon ait: Spiritus Domini replevit orbem terrarum (Sap. I, 7). Habitat Deus in sanctis suis, secundum promissionem quam dixerat, Habitabo in illis et inambulabo (II Cor. VI, 16). Quid vero Dominus in Evangelio dicit? Manete in me et ego vobis (Joan. XV, 4). Probat autem hoc Paulus: Nescitis quia Jesus Christus in vobis est (II Cor. XIII, 5)? Hoc autem totum in Spiritus habitatione adimpletur, sicut memorat Joannes: Ex hoc, inquit, scimus quia in nobis est, de Spiritu suo, quem dedit nobis (I Joan. III, 24). Similite et idem Paulus: Nescitis quia templum Dei estis, et Spiritus [Col. 0859C] Dei habitat in vobis (II Cor. III, 16)? Et mox dicit: Glorificate et portate Deum in corpore vestro (I Cor. VI, 20).

13. Nam quod arguat Pater, arguat et Filius, arguat etiam et Spiritus sanctus, ita probandum est. In Psalmo XLIX legitur: Peccatori autem dixit Deus, quare tu enarras justitias meas (Ps. XLIX, 16)? Et infra: Arguam te et statuam [c 1Kb] illam contra faciem tuam (Ibid., 21). David aeque orans dicit ad Deum: Domine, ne in ira tua arguas me (Ps. VI, 2). Et quia ipse venturus est arguere omnem carnem (Jud. 15). Quid vero de Spiritu sancto Salvator in Evangelio? Cum venerit, inquit, Paraclitus ille, arguet mundum de peccato et de justitia et de judicio (Joan. XVI, 8). Hoc providens David clamabat ad Deum: Quo ibo a Spiritu [Col. 0859D] tuo, et a facie tua quo fugiam (Ps. CXXXVIII, 7)? Quod sit autem unum judicium [d 1Kb] a Deo per Christum futurum, beatus Paulus ostendit: Cum judicabit, inquit, Deus occulta hominum per Jesum Christum Dominum nostrum (Rom. II, 16). Et quia Spiritus sanctus judicaturus est Antichristum, dicente Paulo, cum de persona ejus loqueretur: Quem interficiet, ait, Dominus Jesus Spiritu oris sui (II Thess. II, 8). Si Antichristus Spiritu oris Domini interficitur, ergo et omnis creatura Spiritu judicabitur, dicente Salomone: [Col. 0860A] Contra illos statuet Spiritus virtutis, et tamquam turbo venti dividet eos (Sap. V, 24).

14. Nam et quod bonus Pater, bonus Filius, bonus Spiritus sanctus, sic probatur. De Patre quidem dixit Unigenitus in Evangelio: Nemo bonus nisi unus Deus (Matth. XIX, 17). De se autem: Ego sum pastor bonus (Joan. X, 11). De Spiritu aeque David psallens dicit: Spiritus tuus bonus deducet me in viam rectam (Ps. CXLII). Et sicut dicitur de Filio, Rectum est verbum Domini (Ps. XXXII, 4), sic et de Spiritu dicitur Spiritum rectum innova in visceribus meis (Ps. L, 10).

15. Quis autem illam dignitatem Spiritus sancti possit tacere? Antiqui enim prophetae clamabant Haec dicit Dominus. Hanc vocem Christus adveniens in suam revocavit personam dicens: Et ego dico vobis. [Col. 0860B] Novi autem prophetae quid clamant? sicut Agabus prophetans in Actibus apostolorum ait: Haec dicit Spiritus sanctus (Act. XXI, 11). Et iterum se a Deo Patre et a Christo vocatum et missum Paulus apostolus (Gal. I, 1), non ab hominibus neque per hominem, sed per Jesum Christum et Deum Patrem. In Actis vero apostolorum legitur quod a Spiritu sancto segregatus et missus. Sic enim scriptum est: Et dicit Spiritus sanctus, segregate mihi Barnabam et Paulum in opus quo vocavi eos (Act. XIII, 2). Et paulo post: Ipsi autem missi a Spiritu sancto descenderunt Seleuciam (Ibid., 4).

16. Nequis autem Spiritum sanctum quia Paraclitus dicitur [e 1Kb] contemptibile quid aestimet; Paraclitus enim advocatus sive consolator est secundum Latinam [Col. 0860C] linguam; quae appellatio etiam Filio Dei communis est, sicut docet Joannes: Haec, inquit, scribo vobis ne peccetis. Quod si quis peccaverit, Paraclitum habemus apud Patrem Jesum Christum justum (I Joan. II, 1). Nam et ipse Dominus cum dicit ad apostolos alterum advocatum mittet vobis Pater, sine dubio cum alium Paraclitum nominat, sic quoque Paraclitum manifestat. Sed nec a Patre hoc nomen Paracliti alienum est: beneficentiae enim nomen est, non naturae. Paulus denique ad Corinthios scribit: Benedictus Deus et Pater Domini nostri Jesu Christi; Pater misericordiarum et Deus totius consolationis, qui consolatur nos (II Cor. I, 3); quod Graece dicitur, [f 1Kb] . Et cum consolator dicitur Pater, consolator et Filius, consolator et Spiritus [Col. 0860D] sanctus, una tamen nobis consolatio Trinitatis praestatur. Sed abluti, inquit, estis et sanctificati et justificati estis in nomine Domini Jesu Christi et in Spiritu Dei nostri (II Cor. VI, 11).

17. Sed forsitan haec mitia et bona non excitant animum ad intelligendam potentiam Spiritus sancti; pauca de terribilibus proferamus. Vendiderat possessionem Ananias, sicut scriptum est in Actibus apostolorum, suppressamque partem pecuniae discipulus sibi reservaverat; reliquam pro tota ante pedes deposuit [Col. 0861A] apostolorum. Offendit Spiritum sanctum, quem putaverat se latere. Sed quid ad eum continuo beatissimus Petrus? Anania, quare Satanas implevit cor tuum, mentiri te Spiritui sancto (Act. V, 3)? Et statim ait: Non es mentitus hominibus, sed Deo. Atque ita percussus virtute ejus, cui mentiri voluerat, expiravit. Quid hic vult [a 1Kb] beatus Petrus intelligi Spiritum sanctum? Et utique clarum est cum dicit: Non es mentitus hominibus, sed Deo. Manifestum est ergo quoniam qui mentitur Spiritui sancto, Deo mentitur; ei qui credit in Spiritum sanctum, credit in Deum. Sic etiam uxor Ananiae, quae in mendacio fuerat conscia et in morte facta est socia. Tale aliquid, immo fortius in Evangelio ostendit Dominus dicens: Omne peccatum et blasphemiae remittentur hominibus; qui autem dixerit blasphemiam in Spiritum sanctum, non [Col. 0861B] remittetur ei neque in hoc saeculo neque in futuro (Matth. XII, 32; Marc. III, 28, 29; Luc. XII, 10). Terribilis sententia! [b 1Kb] irremissibile dicit esse peccatum ei qui in Spiritum sanctum blasphemaverit. Compara huic sententiae illud quod scriptum est in Regnorum libro: Si peccando peccaverit vir in virum, orabunt pro eo; si autem in Deum peccaverit, quis orabit pro eo (I Reg. II, 25)? Ergo quia peccare in Spiritum sanctum et peccare in Deum, idem [c 1Kb] inexpiabile crimen est; jam advertere poterunt quanta sit Spiritus sancti majestas; in quem si quis rebellis exstiterit, in perpetuas poenas trudetur.

18. Possem plura de divinis Scripturis proferre testimonia quae, secundum Baptismi sacramentum, Trinitatem [Col. 0861C] unius operationis ac potentiae manifestarent. Sed quia et in his plenus est sapientibus intellectus, multa praetereo. Faciam itaque recapitulationem dicturus: si de Patre procedit Spiritus sanctus; si liberat; si sanctificat; si Dominus est, ut dixit Apostolus; si creat cum Patre et Filio; si vivificat; si praescientiam habet, sicut habet Pater et Filius; si revelat; si ubique est; si adimplet orbem terrarum; si habitat in [d 1Kb] electis; si arguet mundum; si judicat; si bonus est; si rectus est; si de eo clamatur, haec dicit Spiritus sanctus; si prophetas constituit; si apostolos mittit; si consolator est; si abluit et justificat; si [e 1Kb] tentatores suos interficit; si is qui [f 1Kb] in eum blasphemaverit, non habet remissionem neque in hoc saeculo neque in futuro, quod utique Deo [Col. 0862A] proprium est; si haec ita sint, immo quia vera sunt, quid a me quaeritur ut dicam quid sit Spiritus sanctus, cum per operum magnitudinem, quod est ipse se manifestat? Non utique alienus est Patris et Filii sanctitate, qui non est ab operum virtute alienus: frustra illi nomen divinitatis negatur, cujus potestas non potest abnegari: frustra prohibeor eum cum Patre et Filio venerari, quem confiteri cum Patre et Filio ipsa veritate compellor. Si ille mihi cum Patre et Filio confert remissionem peccatorum, confert sanctificationem et vitam aeternam, ingratus ero nimis et impius si non ei cum Patre et Filio referam gloriam. Aut si non est colendus cum Patre et Filio, ergo nec confitendus est in baptismate. Si autem omni modo confitendus est, secundum dictum Domini et traditionem [Col. 0862B] apostolorum, ne semiplena sit fides et imperfecta; quis me poterit ab ejus religione et veneratione cohibere? [g 1Kb] In quem enim credere jubeor, ei etiam devote supplicabo.

19. Adorabo ergo Patrem, adorabo Filium, adorabo Spiritum sanctum, una eademque veneratione. Quod si quis durum hoc putat, audiant quomodo David ad [h 1Kb] culturam Dei fideles hortetur: Adorate, inquit, scabellum pedum ejus, quoniam sanctum est (Ps. XCVIII, 5). Si scabellum pedum Domini religionis est adorari; quanto magis religiosum erit, si ejus Spiritus adoretur? ille utique Spiritus quem beatus Petrus in tanta sublimitate praedicavit dicens: [i 24Kb] Evangelizaverunt vobis Spiritum sanctum missum de coelo, in quem concupiscunt angeli prospicere (I Pet. I, 12). Si angeli eum cupiunt aspicere, quanto magis [Col. 0862C] nos homines mortales [j 1Kb] contemnere non debemus? ne forte et de nobis dicatur sicut dictum est ad Judaeos: Vos semper [k 1Kb] Spiritui sancto restitistis, sicut et patres vestri (Act. VII, 51).

20. Quod si haec tanta ac talia non inclinant animum ad venerandum Spiritum sanctum, accipe adhuc aliquid fortius. Sic enim Paulus instruit prophetas Ecclesiae, in quibus utique et per quos ipse Spiritus loquebatur: Si, inquit, omnes prophetent, intret aliquis infidelis aut idiota, convincitur ab omnibus, examinatur ab omnibus, occulta etiam cordis ejus manifesta fiunt. Et tunc cadens in faciem adorabit Deum, pronuntians quia vere Deus est in nobis (I Cor. XIV, 24). Utique Spiritum sanctum intelligi voluit, qui in prophetis loquebatur. [Col. 0863A] Si ergo infideles cadunt in faciem et adorant Spiritum sanctum, adorant perterriti, et confitentur inviti ex operum magnitudine, id est abundantia gratiae spiritualis; quanto magis fidelibus expedit voluntarie et ex affectu adorare Spiritum sanctum!

21. Adoratur autem Spiritus non quasi separatim more gentilium; sicut nec Filius separatim adoratur, quia in dextera Patris est; sed cum adoramus Patrem, credimus nos fideliter et Filium et Spiritum sanctum pariter adorare: quia et cum Filium invocamus, Patrem nos credimus invocare: et cum Patrem rogamus, a Filio nos credimus exaudiri, sicut ipse Dominus pollicetur, Quidquid petieritis a Patre in nomine meo, ego faciam; ut honorificetur Pater in Filio. Sic et cum Spiritus adoratur, ille utique adoratur [Col. 0863B] cujus est Spiritus.

22. Illud autem nullus ignorat, quod divinae majestati nec addi quidpiam nec minui, humanis supplicationibus potest: sed unusquisque secundum propositum voluntatis suae aut gloriam sibi acquirit fideliter venerando, aut confusionem pertinaciter resistendo. Certum est enim quia et contentio et superbia damnationem generant; honorificentia fructum devotionis exspectat. Quare autem fideles non honorificent integre Trinitatem, ad quam pertinere confidunt, cujus nomine se renatos, cujus vocabulo se nominari gloriantur? Nam sicut [a 1Kb] , a nomine Dei Patris homines Dei appellantur, ut Helias homo Dei [Col. 0864A] dictus est, et Moyses homo Dei, ut Timotheus homo Dei a Paulo appellatus est; sic a Christo Christiani nuncupantur; sic etiam ab Spiritu spirituales appellantur. Si igitur voceris homo Dei, et non fueris Christianus, nihil es. Aeque si Christianus dicaris, et non fueris spiritualis, ne tibi satis de salute confidas. Sit ergo nobis secundum baptisma Salvatoris confessio, fides [b 1Kb] integrae Trinitatis, una devotio pietatis: nec more gentilium, potestatum diversitates opinemur, aut creaturam in Trinitate suspicemur. Sed nec Judaeorum scandalo succumbamus, qui Filium Dei negant, qui Spiritum non adorant; sed potius perfectam Trinitatem adorantes et magnificantes, sicut in mysteriis ore nostro dicimus, Sanctus, sanctus sanctus Dominus Deus Sabaoth, ita conscientiam teneamus. Et illud [Col. 0864B] unus sanctus, utique Spiritus; unus Deus, Jesus Christus in gloria Dei Patris; una omnipotentia, quia una est religio Trinitatis. Et deinceps pacem et dilectionem sectantes bonis semper operibus abundemus; et audiamus ab Apostolo, sicut audierunt Corinthii in [c 1Kb] prima Epistola: Gratia Domini nostri Jesu Christi, et dilectio, et communicatio sancti Spiritus erit cum omnibus vobis. Amen.

Explicit sancti Nicetae episcopi de Spiritus sancti Potentia.

Incipit tractatus ejusdem de diversis appellationibus Domino nostro Jesu Christo convenientibus.




[Col. 0863]
SANCTI NICETAE EPISCOPI AQUILEIENSIS [a 1Kb] DE DIVERSIS APPELLATIONIBUS D. N. JESU CHRISTO CONVENIENTIBUS. (C)*

[Col. 0863C] 1. Multa nomina multaeque appellationes in Scripturis sanctis inveniuntur, quae Domino Jesu et Salvatori nostro conveniunt. Dicitur verbum, dicitur sapientia, lux, virtus, dextera, brachium, angelus, appellatur homo; dicitur agnus, ovis, sacerdos, via, veritas, vita; dicitur vitis, justitia, redemptio: panis, lapis, medicus, fons aquae vivae, pax, judex, janua appellatur. Haec omnia dicitur; et alia multa vocabula in Scripturis sanctis [b 1Kb] de Christo invenies; cum unus atque idem sit Dei Filius Deus noster, ut virtutis ejus ac dispensationis ratio cognoscatur. Audisti appellationes; quaere nunc appellationum [Col. 0863D] significationes. Verbum dicitur, vel quod impassibiliter [Col. 0864C] genitus sit a Deo Patre, vel quod sine diminutione patenae substantiae ejus exstiterit generatio. Nam nec homo diminutionem aliquam pati videtur cum verbum emittit. Vel certe verbum dicitur, quod per ipsum sit Deus Pater semper et angelis locutus et hominibus. Sapientia dicitur, quia per ipsum sunt in principio sapienter cuncta disposita. Lux dicitur, quia et primas mundi tenebras ipse illuminavit, et noctes mentium humanarum suo adventu fugavit. Virtus dicitur, quia nulla eum potest superare creatura. Dextera et brachium dicitur, quia per ipsum universa creata sunt, et ab ipso omnia continentur. [Col. 0864D] Angelus magni consilii appellatur, quia ipse est nuntius [Col. 0865A] paternae voluntatis. Dicitur hominis Filius, quia propter nos homines homo nasci dignatus est. Dicitur agnus propter innocentiam singularem. Ovis dicitur, ut ejus passio demonstretur. Sacerdos dicitur, vel quia suum corpus oblationem et hostiam obtulit Deo Patri pro nobis; vel quod per nos [a 1Kb] dies singulos offerri dignatur. Dicitur via, quia per ipsum pergimus ad salutem. Vitis appellatur, quia brachiorum palmites extendens in cruce, magnum saeculo praestitit dulcedinis fructum. Justitia dicitur, quia per sui nominis fidem justificat peccatores. Redemptio dicitur, quia olim perditos sanguinis sui pretio nos redemit. Panis dicitur, quia [b 1Kb] famem gentium per suum refecit Evangelium. Lapis dicitur, quia nec serpens fecit in eo vestigium, et nobis ipse praestitit munimentum. [Col. 0865B] Medicus dicitur, quia infirmitates nostras et vulnera sua visitatione curavit. Fons aquae vivae dicitur, quia per lavacrum regenerationis et abluit et vivificat peccatores. Pax dicitur, quia dissidentes in unum collegit, et Deo Patri reconciliavit. Resurrectio dicitur, quia ipse omnia de sepulcris corpora suscitabit. Judex dicitur, quia ipse est et vivos judicaturus et mortuos. Janua dicitur, quia per ipsum coelorum regni fidelibus aperitur introitus.

2. Ergo quia tantis et nominibus et titulis Dominus communis appellatur, habe fiduciam, fidelis, et spem tuam in ipso tota virtute constitue. Nam ut Patrem scias, ipse tibi verbum est. Si vis recte sapere, ipsum quaere, quia sapientia est. Si tenebras [Col. 0865C] aliquas sensus tuus patitur, Christum require, quia lumen est. Infirmus es? habes refugium, quia et medicus est et virtus. Vis scire per quem sit mundus creatus, et a quo omnia contineantur? ipsum crede, quia brachium et dextera perhibetur. Pavorem sustines aliquem? in omnibus tibi velut angelus aderit. Si tibi difficile fuerit visu accedere ad tantam unigeniti majestatem, ne desperes, quia et homo factus est, ut ad eum facile accessum haberet humanitas. [Col. 0866A] Si innocens fueris, tibi ipsi se [c 1Kb] sociabit velut agnus. Si te persecutio aliqua gentilis contristat, sume fiduciam, quia et ipse tamquam ovis immolatus est; et te tamquam sacerdos Patri suscipiet offerendum. Si viam salutis ignoras, require Christum, quia ipse est iter animarum. Si vis scire veritatem, ipsum audi, quia veritas est. Mortem omnino ne timeas, quia Christus vita credentium est. Dulcedo te saeculi delectat? magis ad crucem Christi convertere, ut ejus vitis, quae in cruce pependit, dulcedine recreeris. Peccator es perditus? justitiam debes esurire, redemptorem sitire, quod Christus est: satiat enim quia panis est. Si nutas in aliquo, firma gressum in ipso, quia lapis est, et te munitum praestabit ut murus. Infirmus et debilis es? ab ipso quaere remedium, [Col. 0866B] quia medicus est. Ardorem pateris pecccatorum, vel maxime quicumque es catechumenus? curre ad vitae fontem, ut ardor tuus exstinguatur, et aeternitatem tua anima consequatur. Si ira discruciat et exagitat dissensio, accede ad Christum, quia pax est, ut et Patri reconcilieris, et omnem diligas hominem tamquam te esse diligendum [d 1Kb] judicas. Si occasum corporis times, et mortem vitae istius perhorrescis, memento quia resurrectio est; potest resuscitare quod cecidit. Si te peccati [e 1Kb] voluptas sollicitat, et vitia carnis [f 1Kb] irritant, praescius cogita quia justus judex est, severus examinator est, aeterni ignis praeparator est; et numquam te peccare delectabit. Ad postremum, frater, si te desperatio aliqua invaserit de remuneratione justitiae, de coelestis gloriae expectatione, [Col. 0866C] [g 1Kb] credibili mente januam illum esse praesume; quia et per ipsum resuscitatus a mortuis, et coelorum secreta penetrabis, et angelorum consortium consequeris: et audies illam desiderabilem vocem: Euge, serve bone et fidelis, [h 1Kb] quia fuisti fidelis, intra in gaudium Domini tui; posside regnum quod tibi [i 1Kb] praeparatum est a mundi constitutione: ipso praestante, qui cum Patre et Spiritu sancto vivit et regnat per omnia saecula saeculorum (Matth. XXV, 23). Amen.




[Col. 0865]
SANCTI NICETAE EPISCOPI AQUILEIENSIS [a 1Kb] EXPLANATIO SYMBOLI [b 2Kb] HABITA AD COMPETENTES. (G)

[Col. 0865D] 1. Qui credit in Christo, et sequitur eum ad veram ducentem vitam, sicuti Israelis populus Moysen [Col. 0866D] secutus terram repromissionis ingressus, hic confidens duce Christo abrenuntiat inimico, et angelis [Col. 0867A] ejus, et universae magicae [a 1Kb] curiositati, quae constat ejus per angelos Satanae. Deinde [b 1Kb] renuntiat operibus ejus malis, et culturae, idolis, sortibus, et auguriis, pompis, et theatris, fornicationibus, [c 1Kb] ebrietatibus, choris, atque mendaciis. Haec sunt et alia serpentina, quae stringunt animas hominum, et ad inferni carcerem ducunt. His ergo malis se homo expediens, has catenas post dorsum suum velut in faciem projiciens inimici, jam [d 1Kb] sincera voce pronuntiat.

2. [e 1Kb] Credo in Deum Patrem omnipotentem. Bene incipit a credulitate confessio, quia sic beatus Paulus expressit. Corde, inquit, creditur ad justitiam, ore autem confessio fit ad salutem (Rom. x, 10). Credis ergo in [f 1Kb] Deum Patrem omnipotentem: Deum ingenitum, qui ortus a nullo est, [g 1Kb] a nullo coepit: Deum [Col. 0867B] invisibilem, quem nullus carnis oculus videre sufficit: Deum incomprehensibilem, qui omnia comprehendit: Deum immutabilem, qui non mutatur temporibus, nec senescit aetate, sed semper idem est: qui non in tempore coepit vivere, sed semper vivens, nullum patitur successorem: Deum bonum et justum coeli et terrae Creatorem. Hunc confiteris Deum, sed eumdem confitearis et Patrem Filii necesse est: nemo enim Pater est sine Filio: Pater ergo per Filium est, habens utique Filium, cujus sit Pater. [h 1Kb] Et haec est pia confessio in Deum; ut eum non solum [i 1Kb] Deum scias, sed cognoscas et Patrem [j 1Kb] , Patrem viventis verbi, virtutis ac sapientiae propriae: [k 1Kb] qui ante omnia saecula, ante omnium principium, ante omne omnino tempus ex se genuit Filium, Spiritus Spiritum, Deus [Col. 0867C] Deum; in quo sunt condita universa [l 1Kb] quae in coelis, et [Col. 0868A] quae in terra; visibilia, et invisibilia, sicut docet Paulus (Coloss. I, 16), et consignat Joannes: [m 1Kb] omnia per ipsum facta sunt, et sine ipso factum est nihil (Joan. I, 3).

3. Credens ergo in Deum Patrem, statim te confiteberis credere et in Filium ejus Jesum Christum. Hic est Filius Dei Jesus Christus. Jesus qui Hebraeorum lingua interpretatus, Salvator intelligitur: Christus vero regiae dignitatis appellatio est: veluti salvator et rex, unus atque idem Christus Jesus. Hic propter nostram salutem descendit a Patre de coelis, et simile nobis corpus accepit. Natus ex Spiritu sancto, et Virgine Maria sine ulla viri operatione: corpus ex corpore, Spiritus sancti virtute, generatum est; manens Deus, homo factus est, [n 1Kb] ut hominibus et visui [Col. 0868B] et doctrinae saluti esse posset: quia aliter divinitas ab hominibus sustineri non poterat nisi corporis assumptione visibilis.

4. Natus ergo ex sancta et incontaminata Virgine, ut sanctae nativitatis nobis praestaret initium. Natus est, secundum quod ante dictum fuerat per prophetam: Ecce virgo in utero concipiet, et pariet Filium, et vocabitur nomen ejus [o 1Kb] Emmanuel: quod est interpretatum, Nobiscum Deus (Isai. VII, 14); (Matth. I, 23). Crede ergo, hunc, qui ex Virgine natus est, nobiscum esse Deum; Deum ante saecula de Patre; hominem ex Virgine propter homines. Vere incarnatum, non putative, sicut [p 1Kb] quidam erronei haeretici erubescentes mysterium Dei in phantasmate dicunt factam Domini incarnationem: quia non vere fuerit quod videbatur, [Col. 0868C] sed oculos fefellerit hominum. Quod [q 1Kb] absit [Col. 0869A] omnino a Dei veritate. Si enim falsa incarnatio est, falsa erit et salus hominum. Quod si vere salus in Christo est, vera aeque incarnatio est. In ipso utrumque existens; homo, quod videbatur; Deus, quod non videbatur. Manducans ut homo, et pascens quinque [a 1Kb] millia hominum quinque panibus, quia Deus. Dormiens ut homo in navi, sed ventis et mari imperans, quia Deus. Manus cruci affigens velut homo; sed paradisum confitenti se latroni tribuens, quia Deus. Mortem postremo suscipiens deposito ad modicum corpore, ut homo; sed quatriduanum mortuum de sepulcro [b 1Kb] suscitans, quia Deus. Utrumque ergo credendus est Christus; Deus, et homo: quia sicut homo ex passionibus agnoscitur, ita Deus ex divinis operibus manifestatur. Habes ergo unde respuas magistros [Col. 0869B] fallaciae. Si quis tibi hominem tantummodo Christum fuisse in auribus susurrare [c 1Kb] tentaverit, dicito quia homo per praedicta factus est; [d 1Kb] quem ex virtutibus, et professionibus jam cognovi, dicente ipso Salvatore ad Judaeos: Si mihi non vultis credere, vel operibus credite. Et cognoscite, quia ego in Patre, et Pater in me (Joan. X, 38).

5. Sequitur ut credas Dominicae passioni; et passum confitearis Christum, crucifixum a Judaeis, secundum praedicta prophetarum. Et vide ne erubescas in passione Domini tui. Si forte aliquid infidelitas Judaeorum, vel stultitia gentium de magnifica Christi cruce blasphemare voluerint, memento semper dicti Domini: Qui me confessus fuerit coram hominibus, et ego confitebor eum coram Patre meo, qui est in coelis [Col. 0869C] (Matth. X, 32). Nec sane est unde confundaris, si in quo sacramento passus est Christus, intelligas. Passus est non divinitate, sed carne. Deus enim impassibilis semper est. Passus autem est carne, sicut apostolus docet (I Petr. IV, 1), ut ejus vulnere salus humano generi proveniret: sicut etiam propheta praedixerat Isaias. Et ipse, inquit, passus est pro peccatis nostris, vel vulnere ejus sanati sumus omnes (Isai. LIII, 5). Nostro enim peccato passus est Christus, ut nobis justitia donaretur. Sub Pontio ergo Pilato passus est. Tempus designatur, quo Pontius Pilatus fuit praeses Syriae et Palaestinae. Hoc autem ideo caute ponitur, quia aliquanti haereticorum daemoniacis fraudibus decepti diversos garriunt christos. Tu ergo et tempus passionis edoceris; ut eum, qui vere sub Pontio Pilato pro salute mundi passus est Christus, [Col. 0869D] non passum aliquem alium fatearis. Mortuus est ergo, ut mortis jura dissolveret.

6. Tertia die resurrexit vivus a mortuis, sicut ait propheta, inter mortuos liber (Psal. LXXXVIII, 7). Neque [Col. 0870A] poterat Christus a morte detineri, qui et mortis, et vitae totam obtinet potestatem. Ascendit in coelos, unde et descenderat: quia Nemo, inquit, ascendit in coelum nisi qui de coelo descendit, Filius hominis qui erat in coelo (Joan. X, 18; III, 13). Sedet ad dexteram Patris, secundum quod dictum est in Davidicis ex persona Dei Patris ad Filium: Sede a dextris meis, donec ponam inimicos tuos scabellum pedum tuorum (Ps. CIX, 8). Inde venturus [e 1Kb] judicare vivos et mortuos. Crede quoniam hic ipse Christus Dominus noster veniet cum angelis et virtutibus eorum, [f 1Kb] tam vivos quam olim mortuos judicare: ut reddat singulis secundum opera eorum: hoc est, justos ad vitam aeternam constituat; impios autem aeternae poenae subjiciat.

7. Credis et in Spiritum sanctum. Hic Spiritus sanctus [Col. 0870B] unus est, sanctificans omnia, qui de Patre procedit, solus scrutans mysteria et profunda Dei, qui in specie columbae de coelis venit in Christum. Hic Spiritus sanctus unus quidem est, sed multiplex in virtutibus et in operationibus. Ipse dividit gratiarum dona singulis prout vult (I Cor. XII, 11). Ipse prophetas constituit, apostolos implevit; et ipse tempore baptismi animas credentium, corporaque sanctificat; [g 1Kb] sine cujus operatione nulla potest creatura ad aeternitatem pervenire: in cujus gloriam etiam [h 1Kb] angeli prospicere concupiscunt (I Petr. I, 12). Qui et sedes [i 1Kb] et dominationes, et universas coelorum virtutes sua majestate sanctificat. [j 1Kb] In quem Spiritum sanctum si quis blasphemaverit, non habet remissionem neque in hoc saeculo neque in futuro, sicut ipse Dominus pronuntiavit [Col. 0870C] (Matth. XII, 32).

8. Hanc Trinitatis fidem, fratres, in cordibus firmate vestris, credentes in unum Deum Patrem omnipotentem, et in Filium ejus Jesum Christum Dominum nostrum, et in Spiritum sanctum, lumen verum, et sanctificatorem animarum, qui est pignus haereditatis nostrae, qui nos, si in eum fuerimus intenti, deducet in omnem veritatem, et faciet coelestibus cohaerere. Hanc enim regulam fidei apostoli a Domino acceperunt, ut in nomine Patris, et Filii, et Spiritus sancti omnes gentes credulas baptizarent (Matth. XXVIII, 19). Haec in vobis maneat fides; hoc depositum custodite, charississimi, devitantes profanas vocum novitates et oppositiones fallacis scientiae (I Tim. VI, 20).

9. Si gentiles suadent multos patres iterum colere, tu retine beatam professionem tuam, [k 1Kb] quia unum [Col. 0870D] confessus es Deum Patrem: nec [l 1Kb] enim natura fert, ut unus homo plures habeat patres. Si Judaeus Christum Dei Filium non credere suadet, sit tibi tamquam hostis; aut impugnandus, si tanta tibi est scientia [Col. 0871A] Scripturarum; aut certe devitandus, si exercitatio deest. Si quis haereticus sub nomine Christiano aut Christum tibi creaturam tradit, aut Spiritum sanctum alienum esse a Patris et Filii gloria persuadet, sit tibi tamquam ethnicus et publicanus; quia te ad [a 1Kb] idololatriam [b 1Kb] deducit, cum creaturam colere persuadet. Et cum te quaestionibus tortuosis nititur implicare, recurre ad murum fidei tuae, et dic secundum Apostolum: Ego [c 11Kb] absolutus sum, ego sanctificatus sum, ego justificatus in nomine Domini nostri Jesu Christi, et in Spiritu Dei mei (I Cor. VI, 11). Nihil de hac Trinitatis professione [d 1Kb] nuntiabo, ne saluti meae [e 1Kb] damnum, et fidei faciam detrimentum.

10. Post confessionem beatae Trinitatis, jam profiteris credere sanctam Ecclesiam catholicam. Ecclesia [Col. 0871B] quid aliud, quam sanctorum omnium congregatio? Ab exordio enim saeculi, sive patriarchae, sive Abrabam, Isaac, et Jacob, sive prophetae, sive apostoli, sive martyres, sive caeteri justi qui fuerunt, qui sunt, qui erunt, una Ecclesia sunt, quia una fide et conversatione sanctificati, uno spiritu signati, unum corpus effecti sunt: cujus corporis caput Christus, sicut perhibetur et scriptum est (Coloss. I, 18). Adhuc amplius dico. Etiam angeli, etiam virtutes et potestates supernae in hac una confoederantur Ecclesia; Apostolo nos docente, quia in Christo reconciliata [f 1Kb] sint omnia, non solum quae in terra sunt, verum et quae in coelo (Coloss. I, 20). Ergo in hac una Ecclesia crede te communionem consecuturum esse sanctorum. Scito unam hanc esse Ecclesiam catholicam in omni orbe terrae constitutam; [Col. 0871C] cujus communionem debes firmiter retinere. Sunt quidem et aliae pseudo-ecclesiae; sed nihil tibi commune cum illis; ut puta Manichaeorum, Cataphriguarum, Marcionistarum; vel caeterorum haereticorum, sive schismaticorum; quia jam desinunt istae Ecclesiae esse sanctae: siquidem daemoniacis deceptae doctrinis, aliter credunt, aliter agunt, quam Christus Dominus mandavit, quam apostoli tradiderunt. Credis deinde in remissionem peccatorum. Haec est enim gratia, qua credentes, [g 1Kb] Deum Christum confitentes, [h 1Kb] consequuntur per baptisma remissionem suorum omnium peccatorum. Unde et regeneratio dicitur; quia plus homo innocens, et purus redditur, quam cum de matris suae utero generatur. Consequenter credis et carnis tuae resurrectionem, [Col. 0871D] et in vitam aeternam. Revera enim si hoc non credis, frustra in Deum credis. Totum enim quod credimus propter nostram credimus resurrectionem. Alioquin si in hac vita tantum speramus in Christo, vere, ut ait Apostolus, miserabiliores sumus omnibus hominibus [Col. 0872A] (I Cor. XV, 19); quando utique ad hoc Christus carnem suscepit humanam, ut communionem vitae perpetuae mortali nostrae substantiae impertiret.

11. Multi quidem sunt haereticorum, qui distorquent fidem resurrectionis, vindicantes solius animae salutem, negata carnis resurrectione. Sed tu, qui in Christum credis, carnis tuae resurrectionem profiteris. In hoc enim Christus et mortuus est, et resurrexit, ut et viventium et mortuorum dominetur (Rom. XIV, 9). Nec sane supervacue hoc credis. Habes siquidem auctores idoneos. Accipe Isaiam prophetam dilucide praedicantem: Exsurgent mortui, et resurgent qui sunt in monumentis, et suscitabuntur qui sunt in terra (Isai. XXVI, 19). Habes et ipsum Dominum prophetarum in Evangelio promittentem: Ego sum resurrectio [Col. 0872B] et vita; qui credit in me, etiamsi mortuus fuerit, vivet (Joan. XI, 27). Et alio loco: Amen dico vobis, venit hora cum mortui qui sunt in monumentis, audient vocem Filii Dei; et resurgent, qui bona fecerunt, in resurrectionem vitae, qui autem mala gesserunt, in resurrectionem judicii (Joan. V, 28, 29). Habes apostolum Paulum asseverantem: Oportet corruptum hoc induere incorruptelam, et mortale hoc induere immortalitatem (I Cor. XV, 53). Scitote ex duplici nos esse substantia, id est, corpore et anima. Corpus quidem mortale, anima vero immortalis. Cum homo ex hac vita deficit, non anima moritur, sed ea recedente solum corpus emoritur; et putrescente in terra corpore, [i 1Kb] anima pro suo merito aut in loco lucis aut in loco caliginis reservatur; ut in die adventus Domini de [Col. 0872C] coelo, cum venerit cum sanctis angelis suis, resuscitatis omnibus, et animae revocentur in corpora, et justa sit bonorum malorumque [j 1Kb] discretio. Tunc justi fulgebunt sicut sol in regno Patris eorum: impii vero, et iniqui in tenebras inferi, ubi erit fletus oculorum, et stridor dentium, sicut scriptum est.

12. Ut autem de corporis resurrectione non dubites, accipe vel unum exemplum de mundanis rebus, sicut docet Apostolus (I Cor. XV, 36). Ecce granum tritici, mortuum, aridum, seminatur in terra; et rore coeli madefactum, cum putruerit, tunc demum vivificatur, et surgit. Puto, qui granum tritici resuscitat propter hominem, ipsum hominem seminatum in terra resuscitare poterit: immo et potest et vult. Nam sicut granum pluvia, ita corpus Spiritus rore vivificandum, [Col. 0872D] sicut clamat Isaias ad Christum, ros, enim, inquit, qui abs te est, sanitas est illis (Isai. XXVI, 19). Vere sanitas, quia resuscitata corpora sanctorum amplius jam mori non metuunt. Vivent enim cum Christo in coelo, qui vixerunt secundum praecepta [Col. 0873A] Christi et justitias in hoc mundo: haec est aeterna, et beata vita illa, quam credis: hic fructus totius fidei, et bonae conversationis: haec spes, propter quam nascimur, credimus, et renascimur. Propter hanc et prophetae et apostoli et martyres tam labores inextricabiles sustulerunt, quam mortem cum gaudio susceperunt. Hanc vitam nec gentilis habebit, nec Judaeus incredulus possidebit; sed nec vitiis et criminibus serviens Christianus; quia solis est fidelibus et caste viventibus praeparata.

13. Quod cum ita sit, charissimi, manete in his quae didicistis et tradita sunt vobis. Retinete semper pactum, quod fecistis cum Domino, id est hoc symbolum, quod coram angelis et hominibus confitemini. Pauca quidem sunt verba; sed omnia continent sacramenta. [Col. 0873B] [a 1Kb] De totis enim Scripturis haec brevitatis causa collecta sunt, tamquam gemmae pretiosae in una corona compositae, ut quoniam plures credentium litteras nesciunt, vel qui sciunt, per occupationes [Col. 0874A] saeculi Scripturas legere non possunt, habeant sufficientem sibi scientiam salutarem.

14. Ita, charissimi, sive sedetis, sive operamini, sive dormitis, sive vigilatis, haec salutaris confessio volvatur in pectoribus vestris. Sit animus semper in coelo, spes in resurrectione, desiderium in promissione. Crux Christi, et gloriosa passio cum fiducia praeferatur; et quotiens inimicus mentem tuam aut timore, aut avaritia, aut ira titillaverit, responde illi minaciter, dicens: Et abrenuntiavi, et abrenuntio tibi, operibus pariter, et angelis tuis; quia credidi Deo vivo et Christo ejus, cujus Spiritu signatus nec mortem didici jam timere. Sic vos tuebitur manus Dei, sic Spiritus Christi sanctum custodiet introitum vestrum, ex hoc nunc et usque in saeculum; [Col. 0874B] cum meditantes Christum dixeritis ad invicem: fratres, sive vigilemus, sive dormiamus, simul cum Domino vivamus; cui gloria in saecula saeculorum. Amen.




[Col. 0873]
EJUSDEM S. NICETAE [a 1Kb] FRAGMENTA SEX. (C)


[Col. 0873C]
I.

Nicetas in libro [b 1Kb] primo ad Competentes. Instructiones igitur necessarias ad fidem currentibus opus est explorare, quas et rusticae animae possint advertere pariter et tenere, non ex proprio ingenio compositas, sed ex divinarum Scripturarum praedicatione collectas, quibus edocentur baptismum electi, ut quid dimiserint sciant, et quid desiderant magis intelligant, et quid accepturi sunt, vel quid observare debeant certius recognoscant; quia magnum est quod desiderant, grande est quod inchoant, sive Deus inspiravit, sive homo commonuit et suasit.


[Col. 0873C]
II.

Ibidem. Catechumenus, quasi [c 1Kb] hospes et vicinus fidelium, deforis audiens mysteria, nec intelligens; audiens gratiam, nec advertens; ex [d 1Kb] hoc vero fidelis [Col. 0873D] incipit appellari.


[Col. 0873D]
III.

Ibidem. Non enim ante ad confessionem venitur, nisi prius fuerit diabalo renuntiatum. Sicut nec [e 1Kb] aurilegus [Col. 0874C] ante aurum mittit in sacculum, nisi prius terram vel limum laverit universum. Ideo oportet prius repudium dicere diabolicae vanitati, et amara ejus studia abrenuntiando projicere. Abrenuntiare autem oportet non nudo sermone neque solis labiis, sed fide fortissima, et indubitata scientia, id est ut Christo se homo tota animi virtute committat, confidens, quia Christi factus desinat timere diabolum. Deinde abrenuntiat et operibus ejus malignis, id est culturis et idolis, sortibus et auguriis, pompis et theatris, furtis et fraudibus, homicidiis et fornicationibus, superbiae et jactantiae, irae et avaritiae, commessationibus et ebriositatibus, choris atque mendaciis, et his similibus malis. Quid dicimus de his, qui superfluo carnis ornatu jactare se volunt, et videri mirabiles? taceo de exquisitis inutiliter vestimentorum subtilitatibus. Oro [Col. 0874D] vos, quid faciunt in viris capilli [f 1Kb] acu crispati, comae retro quidem cervicem cooperientes, ante autem frontem penitus abscondentes, ita ut nec signo Christi locus liber relinquatur in fronte; et [g 1Kb] unde se putant [Col. 0875A] habere aliquam gloriam vel decorem, inde turpitudinem et ignominiam contrahant? [a 1Kb] Similiter et mulieres caput ligantes ut scutum, ut frons tamquam vallis inter duos subsidat colles; ut de auribus pondera lapillorum auro ligata dependeant, ut brachia onerentur auro, ut cervicem premant catenae vel lapides, et pedibus sanguineae calceamentis flammulae rutilent. Quis usus in his, quae utilitas invenitur, nisi sola inanis pompa, et mens desiderio infantili corrupta?


[Col. 0875A]
IV.

Item in lib. II. Certe omne peccatum sine daemonis operatione non fit, quae omnia opera diaboli vel ejus pompas esse intelligimus. His ergo malis se homo expediens, has catenas post dorsum suum velut in [Col. 0875B] faciem projiciens inimici, jam sincera voce pronuntiat: Credo in Deum Patrem omnipotentem, et reliqua. De fide enim sicut in eodem symbolo continetur, [Col. 0876A] pleniter ad fidem quisque atque ad baptisma pervenire desiderans, instruendus est pariter et docendus, ut brevitatem symboli in corde memoriter teneat, quod quotidie dicat apud semetipsum, antequam dormiat, cum de somno resurrexit, quod omnibus horis in mente habeat; similiter et orationem Dominicam, et signaculum crucis quo se contra diabolum muniat.


[Col. 0876A]
V.

In lib. ad Competentes. Symbolum est commonitorium fidei, et sancta confessio, quae communiter ab omnibus tenetur et discitur.


[Col. 0876A]
VI.

In lib. primo. Cur exorcizatur, nisi ad consequendam [Col. 0876B] gratiam praeparatur? Per exorcismos enim veluti per ignem purgantur; quia ignita sint eloquia Domini, ex quibus sunt exorcismi compositi.




[Col. 0875]
PETRI BRAIDAE DISSERTATIO IN S. NICETAM.


[Col. 0875B]
1 PROLOQUIUM.

Scopus dissertationis et ordo.

Niceam seu Nicetam episcopum Aquileiensem illustrare aggredior, illum nempe ad quem divi Leonis Magni super quibusdam difficultatibus percelebris [Col. 0875C] exstat epistola; eumque in primis ipsum esse contendo quem Gennadius Romatianae civitatis appellat episcopum, eumdemque propterea auctorem tum nuper detecti editique libelli, cui titulus Explanatio Symboli beati Nicetae Aquileiensis episcopi habita ad competentes, tum alterius quoque qui Libellus ad lapsam Virginem ab eodem Gennadio appellatur, quique hactenus inter Opera sanctorum Ecclesiae doctorum Ambrosii, Hieronymi, et aliquando etiam Augustini locum obtinuit. Res itaque mihi potissimum est cum illustri viro, de sanctis Ecclesiae Patribus optime merito, ac lucubrationibus editis, aliisque nominibus spectatissimo, Joanne Prosdocimo Zabeo, qui in peculiari sua dissertatione, quae Venetiis prodiit typis Antoni Rosa anno 1803, Niceam seu Nicetam illum Romatianae civitatis episcopum a Gennadio memoratum, ac hisce aliisque scriptis operibus clarum, alium ab Aquileiensi Nicea seu Niceta esse voluit, eumque episcopum propugnavit illius in Dacia civitatis, quae apud scriptores veteres Remisianae aut Romessianae [Col. 0875D] sive Remesianae nomine appellatur; illum propterea qui Aquileiensi episcopo ejusdem nominis paulo superior exstitit tempore, quique sancti Paulini Nolani episcopi amicitia et hospitio inclaruit. Dum vero contra hujusmodi virum doctrina et eruditione praestantem, quem maximi facio, cujusque lucubrationem de Nicea seu Niceta nostro vere sum admiratus, stylum sumo, non is est animus ut quidquam velim ejus laudi imminutum, qui solius veritatis detegendae studio se ad scribendum contulit, et in eam quam probabiliorem judicavit sententiam descendit. Stet suus honor clarissimo viro, qui in sua opinandi ratione, antequam prior ex his opusculis recens detegeretur, praestantissimos ecclesiasticae eruditionis proceres habuit antecessores, necnon et nuper, eodemque opusculo jam Patavii edito, illustris memoriae virum Michaelem Denis Palatinae Vindobonensi bibliothecae praefectum; cujusque elucubratio digna sane est quae [Col. 0876B] legatur, tum ob orationis nitorem, tum etiam ob eruditionis delectum, et illam maxime perspicuitatem, quae in hujusmodi reconditae eruditionis genere non raro desideratur. Liceat interim et mihi oppositam tueri sententiam, quam plane probabiliorem existimo, quam etiam satis exploratam (absit verbo invidia) [Col. 0876C] lectoribus humanissimis ac partium studio minime actis apparituram confido: quod dum exsequor, ea est indoles viri ingenui atque ornatissimi, ea animi amplitudo, ac veritatis assequendae cupido, ut non dubitem quin pergratum illi futurum sit etiam a sententia discedere, quam minus firmis rationibus innixam deprehendat, licet fortasse momenti fuerit non exigui tantopere pro eadem laborasse.

En autem dissertationis hujus progressum et ordinem. I. Sive Aquileiensis Ecclesiae episcopus sit, sive alterius in Dacia sitae, ille, quem Gennadius Romatianae civitatis appellat episcopum, procul dubio unius auctoris sunt tum Explanatio Symboli ad competentes, 2 tum Libellus ad lapsam Virginem; quae duo nunc primum una simul sub nomine sancti Nicetae Aquileiensis episcopi damus opuscula. II. Niceas seu Nicetas, sancti Paulini Nolani episcopi amicitia clarus, non fuit episcopus civitatis Romatianae in Dacia cis Danubium constitutae; quinimmo trans Danubium episcopatum gessit. III. Romatianae civitatis episcopus [Col. 0876D] Niceas seu Nicetas a Gennadio memoratus, non est Niceas seu Nicetas ille Dacus sancti Paulini Nolani episcopi amicus, ejusdemque laudibus celebratus. IV. Romatianae civitatis episcopus Niceas seu Nicetas a Gennadio memoratus, est dubio procul Niceas seu Nicetas episcopus Aquileiensis, qui sancti Leonis Magni tempore floruit, et ad quem ejusdem sancti pontificis exstat epistola. V. Romatiana civitas a Gennadio memorata, non est in Dacia inquirenda, sed in veteri dioecesi seu provincia Aquileiensi; et probabiliter illa est quae Portus Romatianus, seu Romatinus, aut Romatius, non ita procul a Concordia, ex fluvio ejusdem nominis a Plinio appellata fuit; aut illa quae hodie Portus-Gruarius dicitur, et ad eumdem Romatium, seu Romatinum, aut Romatianum fluvium sita est, qui eam interfluit. VI. Niceas seu Nicetas, episcopus Aquileiensis, Romatianae civitatis episcopus probabiliter dictus fuit, seu quia [Col. 0877A] antequam episcopalem sedem Aquileiensem conscenderet, episcopu Auxiliaris fuit Aquileiensis Ecclesiae ad portum Romatium sive Romatinum, situs; seu quia ad portum vel civitatem ejusdem nominis non infrequenter sedebat, etiam cum Aquileiensis Ecclesiae clavum teneret. VII. Clarissimi Zabei, contra Aquileiensem Niceae seu Nicetae Gennadiani episcopatum, momentis fit satis. Occurritur quoque auctoritati et animadversionibus clarissimi viri Michaelis Denis. VIII. De sancto Niceta episcopo Aquileiensi, ejusque opusculis, tum nunc editis, tum etiam aut deperditis aut adhuc latentibus; necnon et de fragmentis, quae nobis innotuerunt studio et industria ejusdem eruditissimi viri Michaelis Denis. De illius quoque sanctitate ac cultu. IX. Nonnulla exhibentur observatu digna tum quoad dogmata et mores, tum quoad disciplinam, ex sancti Nicetae opusculis atque fragmentis. X. Nonnulla quoque expenduntur, quae ab eodem Niceta aut minus exacte, aut durius dicta videri possent.


[Col. 0877B]
CAPUT I.

Sive Aquileiensis Ecclesiae episcopus sit, sive alterius in Dacia, ille quem Gennadius Romatianae civitatis appellat episcopum, procul dubio unius auctoris sunt tum Explanatio Symboli ad competentes, tum Libellus ad lapsam Virginem, quae duo nunc primum una simul sub nomine sancti Nicetae Aquileiensis episcopi damus opuscula.

A Gennadio Massiliensi oriatur oportet haec de Nicea seu Niceta episcopo ejusdemque scriptis Operibus disputatio: siquidem qui illum secuti sunt, ac de eodem Nicea seu Niceta habuere sermonem, Honorius Augustodunensis, et Joannes Trithemius, a Gennadii opere mutuati fuerunt. Gennadius itaque, De Viris Illustribus, capite 22 ex editione Joannis Alberti Fabricii, haec habet: »Niceas Romatianae [a 1Kb] civitatis episcopus, composuit 3 simplici et nitido sermone competentibus ad baptismum instructionis [Col. 0877C] libellos sex. In quibus continet primus qualiter se debeant habere competentes, qui ad baptismi gratiam cupiunt pervenire. Secundus est de Gentilitatis erroribus: [b 1Kb] in quo dicit suo pene tempore Melodium quemdam patremfamilias ob liberalitatem, et Gadarium rusticum ob fortitudinem ab ethnicis esse inter deos translatos. Tertius liber de Fide unicae Majestatis; quartus adversus Genethlologiam [c 1Kb] quintus de Symbolo: sextus de Agni paschalis Victima. Edidit et ad lapsam Virginem libellum, [d 1Kb] pene omnibus labentibus emendationis incentivum.« Haec Gennadius.

Constat igitur ex Gennadio Niceam seu Nicetam episcopum civitatis Romatianae, inter alia quae scripsit simplici ac nitido sermone, libellum quoque scripsisse de Symbolo ad competentes, qui quinto loco ab eodem numeratur, et alium insuper ad lapsam Virginem, qui ultimus recensetur. Cum postremus hic libellus unicus esset ex septem a Nicea seu Niceta elucubratis, qui ante superiores annos ecclesiasticae reipublicae [Col. 0877D] innotesceret, hinc ex allato Genadii testimonio non pauci critices periti suspicabantur libellum hunc ad Niceam seu Nicetam istum pertinere, quamvis aliis sanctorum Patrum Operibus accenseretur; et quamvis eruditissimi Benedictini editores Operum divi Ambrosii inter genuinos illius fetus enumeratum vellent, parum admodum Gennadii auctoritate permoti, aliorumque, qui Gennadii testimonio nitebantur. Omnium autem primus, qui Niceae seu Nicetae Gennadiano libellum hunc ad lapsam Virginem tribuit, fuit vir clarissimus Joannes Baptista Cotelerius in postrema notatione sua ad caput 57 libri II Constitutionum Apostolicarum, tom. I, pag. 268, Patrum Apostolicorum [Col. 0878A] edit. Amstelodam. 1724, ubi ait: »Quia autem in hac nota, et alibi allego librum ad Virginem lapsam, quem viri docti abjudicant quidem Ambrosio, Hieronymo, Augustino, sed nemini adjudicant; cujus parentis fetum illum esse autumem, aperiam. Puto esse Niceae; adductus in eam opinionem auctoritate Gennadii, illiusque descriptorum Honorii Augustodunensis, et Trithemii.« Praecipua sane hujus Niceae seu Nicetae laus, quod illius opusculum dignum visum fuerit aliquando tum Hieronymi tum Augustini ingenio; maxime vero quod a Benedictinis monachis nostra etiam, ut ita dicam, aetate, inter genuina divi Ambrosii Opera recensitum fuerit. »Potest namque liber (aiebat Joannes Clericus Artis Criticae p. III, s. 2, cap. 6, n. 12), potest liber tribui scriptori cuipiam, et quidem falso, qui stylo scriptus sit ab ejus dictione non prorsus abhorrente; ab alio nimirum ejusdem aevi aut proximi scriptore . . . . . Nec mirum est Ambrosio et Hieronymo, exempli causa, ascriptos proxime praeteritis saeculis fuisse varios eruditos libros, et quibus [Col. 0878B] vix meliores scribere ipsi potuissent.«

Dum unicum tamen illud Niceae seu Nicetae opusculum ex septem ab eodem scriptis cognitum esset, et divi Ambrosii praecipue nomine gauderet, Gennadii auctoritas tanta non erat, quae rem conficere videretur, et opusculum illud veluti ex Ambrosianorum Operum catalogo dejicere, ut Niceae seu Nicetae illi, parum tunc certe 4 comperto scriptori, tribueretur. Quid namque obstare posset, quominus Ambrosius ipse, qui tam praeclare de Virginibus, de Virginitate, de Institutione Virginis, ac de Exhortatione Virginitatis libros conscripsit, alium quoque elucubraverit pro re nata ad lapsam Virginem, seu potius de lapsu Virginis consecratae, ut in ejus Operum editione a Benedictinis monachis adornata inscribitur? Ambrosii certe dignitas in hoc opusculo minime desideratur: episcopalis elucet auctoritas, viget robur disciplinae, nitet ubique eruditio Scripturarum, et rerum gravitas cum elocutionis vi mire consentit. Ille nimirum veluti lapis Lydius non [Col. 0878C] exstabat, ad quem ex criticorum placitis conferri illud opusculum potuisset, ut absque ambiguitate de illius auctore judicare liceret: deerat nempe opusculum aliud e sex a Gennadio memoratis quod Nicetae nomen praeferret, et ad quod conferri potuisset illud ad Virginem lapsam, seu de lapsu Virginis consecratae, de quo anceps sententia fuisset; ac propterea licitum erat Ambrosianorum Operum editoribus illud divi Hieronymi usurpare adversus Origenis defensores, qui quadam sub nomine Pamphili martyris apologia pro Origene nitebantur, dum nullum aliud Pamphili pateret opus, unde apologia illa genuinus fetus illius martyris probari posset: »Date quodlibet aliud opus Pamphili; nusquam reperietis; hoc unum est. Unde igitur sciam quod Pamphili sit? Videlicet stylus et saliva docere me poterit!« S. Hieronymus, ad Pammachium et Oceanum, de erroribus Origenis epist. 84, in edit. Vallarsii num. 11.

Postquam vero ex codice bibliothecae Ghisianae prodiit tandem anno 1799 Patavinis primum typis [Col. 0878D] excusus, ac paulo pridem inventus, opera eminentissimi cardinalis Stephani Borgia (heu quam cito Ecclesiae ac litteris omnibus erepti!) unus e sex illis libellis pro competentibus ad baptismum, quos Gennadius Niceae seu Nicetae suo tribuebat, Quintus nempe de Symbolo; quique ad omne dubium ex animo depellendum quod ille reapse foret, et auctoris illius de quo Gennadius loquebatur, titulum praeferebat Explanatio Symboli beati Nicetae Aquileiensis episcopi habita ad competentes (quidquid de voce Aquileiensis censendum sit, quae rei substantiam nunc non afficit, et de qua fusius infra); ecce criticam habemus regulam, qua tuto judicare possimus etiam de libello altero ad Virginem [Col. 0879A] lapsam, seu de lapsu Virginis consecratae, num plane Niceae seu Nicetae hujus hic censendus sit, an potius divo Ambrosio relinquendus. Adest nimirum styli regula valde tuta, sapienterque ab omnibus critices tractatoribus tradita, neque tamen nostra aut superiori aetate inventa, sed a veteribus Ecclesiae Patribus deprompta, qui eadem saepe usi fuerunt, sancto Dionysio Alexandrino, Eusebio, Hieronymo, Augustino, aliisque, uti videre est apud Joannem Clericum, loco supra citato, et apud Honoratum a sancta Maria, Animadvers. in reg. et usum critices dissert. 3 art. 7.

Cum nullum itaque exstet dubium de Explanatione Symboli ad competentes, quin opus Niceae seu Nicetae episcopi sit de quo Gennadius, quidquid interim de Romatiana civitate opinari liceat, quae Aquileiensis aut altera in Dacia intelligatur, Explanatio illa, quae profecto cuique legenti simplicem etiam ac nitidum sermonem exhibet ab eodem Gennadio definitum, stylum quoque Niceae seu Nicetae hujus ita prodit, ut quod divus Augustinus de sancto Cypriano aiebat [Col. 0879B] epistola 93, num. 39, idem nobis liceat de Niceta nostro proferre. »Stylns ejus habet quamdam propriam faciem, qua possit agnosci.« Hinc ex stylo Explanationis Symboli ad competentes recte judicabitur de aliis quoque ejusdem Niceae seu Nicetae libellis, si qui in lucem post tot saecula 5 emergant, etiamsi auctoris nomine destituti: et videndum interim de libello ad lapsam Virginem, seu de lapsu Virginis consecratae, qui quidem per tot saecula absque auctoris nomine circumfertur, et sola nititur apud Gennadium nomenclatione.

Clarissimus ipse Zabeus germanitatem agnovit duorum horumce opusculorum in monito post dissertationem suam posito ad Symboli Explanationem quam iterum evulgavit, ubi ita scripsit: »Si quis opera illa perpendet, cognoscet quidem vestem utriusque esse dissimilem, sed cultum verborum, et nitorem sententiarum esse eosdem, atque propterea in ipsa styli differentia faciem se talem prodere, qualem decet esse [Col. 0879C] sororum.« Gaudeo mihi sane Zabeum habere consortem sententiae meae, quam apud sacrorum Rituum congregationem ante annos 16 peculiari animadversione tuebar, dum jussu illustrissimi ac reverendissimi archipraesulis nostri, ac postea S. R. E. cardinalis, Petri Antonii Georgii, praeclarae memoriae viri, patronum agerem sancti Niceae seu Nicetae episcopi Aquileiensis, augendi gratia illius officii lectionibus propriis; quod ex voto etiam factum fuit: sed cum Zabeus ibidem abstinuerit super hac re ab omni prorsus inquisitione, utpote quae illius non esset instituti, res ipsa apud nos ejusmodi est, quae mereatur dilucide explicari.

Neque diffitendum quidem hosce libellos prima fronte videri posse ab alio atque alio auctore prodiisse, utpote quod non idem in utroque sit eloquentiae genus, immo toto coelo diversum: nam uti Zabeus ipse animadvertebat, orationis genus in Explanatione Symboli familiare est ac tenue; dum in libello altero ad Virginem lapsam oratio sublimis est, vehemens, [Col. 0879D] concitata. Non ideo tamen comparatio utriusque opusculi dimittenda: nam idem esse potest in variis operibus stylus, licet veluti styli facies sit diversa, quemadmodum idem ipse optime dignoscitur homo, et ab alio quocumque probe discernitur, licet aspectum praebeat, pro internorum affectuum diversitate, modo serenum modo turbatum, modo gratum modo offensum, modo hilarem modo severum, modo pacatum modo etiam concitatum. Non idem itaque Niceae seu Nicetae aspectus in duobus hisce libellis, sed idem stylus in utroque, eadem dicendi forma, idem locutionis incessus, idem verborum nexus, et alia hujusmodi; ex quibus constat quod licet ipse non ejusdem in utroque, ut ita dicam, ingenii fuerit ac voluntatis, ejusdem tamen labii in utroque esse non destitit: quod exempli causa ex paucis, quae sequuntur, collationibus confirmamus; veniam interim ab eruditis lectoribus petentes, si ad haec minutiora descendimus, [Col. 0880A] quae tamen in argumento hoc novo minime credimus contemnenda.

Legimus itaque in Explanatione Symboli cap. 1: Haec sunt et alia serpentina, quae stringunt animas hominum. In libello vero ad lapsam Virginem seu de lapsu Virginis consecratae, cap. 9 num. 39: De te quid dicam filio serpentis; et num. 42: Exclude ergo . . . . de corde tuo blandimenta serpentis. En ejusdem in utroque opusculo usum metaphorae, quae familiaris quodammodo auctori fuisse videtur. Iterum in Explanatione Symboli, cap. 2: Qui ortus a nullo est. In libello vero ad lapsam Virginem, cap. 2 num. 5: Quae caput horum et causa malorum es; et cap. 6 num. 22, ex lectione editionis Hieronymianae Vallarsii: Quae oblivionem tantorum passa bonorum es, et receptaculum tantorum facta malorum es. Iterum in Explanatione Symboli, cap. 8: Hanc . . . fidem, fratres, in cordibus firmate vestris. In libello vero ad lapsam Virginem, cap. 5 num. 19, ex lectione praecitatae editionis Hieronymianae: 6 Semper cogita cui virginitatem spoponderis [Col. 0880B] tuam. Iterum in Explanatione Symboli, cap. 10: Siquidem daemoniacis deceptae doctrinis; et cap. 12: Propter nostram credimus resurrectionem; et paulo post: Ad hoc Christus carnem suscepit humanam. In libello vero ad lapsam Virginem, cap. 6 num. 25: Quos . . . pro tua sustinuit opinione labores; cap. 8 num. 32: Humanae medicinae exclusit auxilium; et num. 36: Incumbentem sibi evasit interitum. En in utroque opusculo eumdem orationis cultum, eumdem nexum verborum. Idem igitur stylus in ambobus hisce opusculis patet, qui, accedente auctoritate Gennadii utrumque opusculum Niceae seu Nicetae suo adjudicantis, eorum germanitatem probe confirmat.

Sed aliud quoque singulare est in eisdem opusculis, quod nequaquam silentio praetereundum. Stylus quidem satis bona satisque tuta cognoscendorum ac distinguendorum operum regula est, uti jam vidimus: sed nihilominus aliquid insuper desiderari solet, quod quamdam habeat cum stylo propinquitatem, [Col. 0880C] ut argumentum ex stylo petitum firmius adhuc et luculentius evadat. Negari enim nequit etiam argumentum hoc, quamvis nullum ferme aut isto tutius, aut sapientius excogitatum, illud falli nonnumquam posse, uti observat, ac rationibus et exemplis probat praelaudatus Honoratus a Sancta Maria, loco supra citato. Quare etiam divus Hieronymus ad Augustinum scribens, epistola inter Hieronymianas in editione Vallarsii 102 et inter Augustinianas 68, super quadam alia epistola ab eodem Hipponensi episcopo sibi data, de qua tamen dubius haerebat an vere illius esset, licet stylum et argumentandi rationem agnosceret; aliquid amplius desiderabat praeter stylum ipsum, ut certior de scripti illius germana veritate fieri posset: aiebat enim: »Ego simpliciter fateor dignationi tuae, licet stylus et tua mihi viderentur, tamen non temere exemplaribus litterarum credendum putavi.«

Quod itaque in duobus hisce libellis peculiare habemus ad styli unitatem confirmandam, ut eorum [Col. 0880D] germanitas adhuc clarius elucescat, sunt quaedam sacrae Scripturae verba uno eodemque modo in utroque relata, et a communis lectionis textu discrepantia. Ea autem sunt illa quae in Vulgata nostra absque ullo umquam discrimine leguntur et Matthaei VIII, 12; et XIII, 50; et XXII, 13; et XXV, 30; necnon et Lucae XIII, 28: Ibi erit fletus, et stridor dentium; quae verba unius vocis additione aucta conspiciuntur in utroque ex his libellis, ubi occasione data eadem referuntur, semel nempe in primo, et bis in secundo; nam in Explanatione Symboli, cap. 13 legimus, Ubi erit fletus oculorum, et stridor dentium; et in libello ad Virginem lapsam, cap. 8 num. 34, similiter, Ubi erit fletus oculorum, et stridor dentium; et cap. 10 num. 44, ex eadem textus lectione, Successit stridor dentium, et fletus oculorum.

Notum est apud eruditos, priscis Ecclesiae saeculis usque ad Gregorii Magni aetatem, obtinuisse in Occidente [Col. 0881A] illam sacrorum Bibliorum versionem Latinam, quae Itala dicta fuit; quae tamen decursu temporis, Vulgata praevalente, ita demum obsolevit, atque etiam interiit, ut vir clarissimus Petrus Sabatierius ex illustri Maurinorum coetu, qui vetustissimam illam versionem nobis reddere sibi proposuerat, eam eruere non sine ingenti labore coactus fuerit ex Operibus Latinorum Ecclesiae Patrum illorum saeculorum, manentibus nihilominus hinc inde lacunis, quas fortasse nullo umquam pacto implere fas erit. Haec porro vetus Latina versio ea fuit, quae communi usu ab omnibus in Occidentali Ecclesia terebatur, quaeque non multiplex, sed unica semper exstitit, uti probat eruditissimus Benedictinus 7 adversus Josephum Blanchinium in praefatione sua, num. 64, licet ejusdem unicae versionis varii discrepantesque essent codices quibus singuli Patres utebantur, unde in laudandis Scripturis interdum non adeo omnes et singuli secum consentiant, sed aliquando alii ab aliis dissideant, et alias alii sententias, alia alii verba adhibeant, ut ipse [Col. 0881B] animadvertit.

Quid igitur Latina vetus in praecitatis Matthaei ac Lucae locis, ubi Vulgata nostra, absque oculorum additamento, habet simpliciter: Ibi erit fletus, et stridor dentium? Et eadem Latina vetus in singulis praecitatis locis cohaeret perfectissime Vulgatae nostrae, et ubique praebet ipsissima verba: Ibi erit fletus, et stridor dentium, omisso prorsus vocabulo oculorum. Eruditissimus vero editor Sabatierius, qui Latinam hanc veterem concinnavit consultis omnibus illorum saeculorum Patribus ac scriptoribus necnon et codicibus quos habere ad rem potuit, minime inobservatam reliquit additionem vocis oculorum: sed in annotatione huic textui supposita monet rarissimam esse lectionem vocis oculorum, sibique bis tantum occurrisse, semel nempe in quodam manuscripto sancti Germani, et iterum apud Faustinum presbyterum in libro contra Arianos, tomo V, pag. 644, h. Bibliothecae Patrum Lugdunensis. Ipse vero addam, [Col. 0881C] occurrisse mihi hanc vocem oculorum in relato textu evangelico etiam in Historia Persecutionis Vandalicae Victoris Vitensis, lib. v, capite 1, neque umquam alibi.

Hinc itaque patet lectionem vocis oculorum in textu evangelico ibi erit fletus, et stridor dentium, lectionem paucissimorum omnino codicum fuisse in illa veteri Latina versione Bibliorum quae priscis Ecclesiae saeculis obtinebat; si ex tot scriptoribus illorum saeculorum quos prae manibus habuit clarissimus Sabatierius ad versionem illam iterum componendam, bis tandem sibi vocem illam occurrisse fatetur, et si vix alibi inveniri potest, uno excepto Victoris Vitensis loco quem ipse adjeci. Quod si paucissimorum omnino codicum apud veteres lectio illa fuit; ubi eadem ipsissima inveniatur in duobus opusculis, quae caeteroquin constat ejusdem etiam esse styli, et quorum argumentum, et ipsamet inscriptio quam praeseferunt, a scriptore aut coaevo aut pene coaevo uni eidemque auctori tribuitur; opuscula sane ipsa jure meritoque, etiam nova hac probatione, germana censenda [Col. 0881D] sunt: ideoque satis hucusque probatum quod in votis erat, unius nempe auctoris esse tum Explanationem Symboli ad competentes, tum libellum ad lapsam Virginem, seu de lapsu Virginis consecratae, de quibus hic agimus; quicumque demum sit ille Niceas seu Nicetas episcopus civitatis Romatianae, cui opuscula illa duo Gennadius adjudicavit.

Unum adhuc restat super hac re quod paucis expediamus; estque illorum auctoritas, qui libellum ad Virginem lapsam jam olim Hieronymo et Augustino dederunt; et maxime Maurinorum, qui libellum ipsum ita Ambrosio adjudicarunt, ut inter ejusdem genuina opera, quae ad Virgines et ad Virginitatem spectant, collocatum voluerint, cum praevia admonitione eorum persuasionis teste. Jam vero si Explanatio Symboli ad competentes procul dubio illius Niceae seu Nicetae est cujus nomen praefert, sive Romatianus in Dacia ille fuerit, sive Aquileiensis in Italia, et [Col. 0882A] si ex iis quae dicta sunt libellus etiam ad Virginem lapsam illus auctoris est cujus Explanationem Symboli esse constat; libellus ad Virginem lapsam neque Hieronymi esse potest neque Augustini, immo neque etiam divi Ambrosii, quidquid Maurini senserint ejusdem Operum editores.

Sed quod rem conficere plane videtur, quodque mirandum sane diligentiam 8 hactenus effugisse eruditorum virorum qui hujusce libelli ad lapsam Virginem toties meminere, illa profecto est additio vocis oculorum in textu evangelico de quo loquebamur, quae additio ad textum ipsum non semel sed his legitur usurpata in eodem libello de quo hic sermo, uti monuimus. Ubinam vero haec additio oculorum legitur in tot genuinis operibus sanctorum Hieronymi, Augustini, et Ambrosii, cum illis contigit evangelici illius textus verba proferre? Quinimmo Hieronymus, epistola 14 ad Heliodorum, num. 8, hoc plane modo Evangelii verba refert: Ubi erit fletus et stridor dentium. Augustinus quoque, sermone 31 de verbis [Col. 0882B] psalmi CXXV cap. 5: Ibi erit fletus et stridor dentium; et libro de vera Religione, cap. 54: Ut ibi sint ubi eis sit ploratus et stridor dentium. Quod autem ad divum Ambrosium attinet, qui, praeter alia varii generis opera, Evangelium Lucae explanavit peculiari commentario, cui titulus Expositio in Lucam, ubi evangelicus textus adest, cujus hic mentio; sanctus hic doctor, libro VII ejusdem operis, num. 204, textum ipsum reddit simpliciter ex communi lectione absque oculorum additamento: Illic erit fletus et stridor dentium; ut profecto mirari subeat Maurinos maxime illius Operum editores, caeteroquin diligentissimos aeque ac eruditissimos viros, aut non animadvertisse hujus textus differentiam in libello ad Virginem lapsam, seu de lapsu Virginis consecratae, quem ipsi aliis sancti Ambrosii Operibus sociabant, aut differentiam hanc nihili omnino fecisse. Haec autem differentia, caeteris etiam perpensis, tanta hic nobis est, ut rem ex ea extra controversiam positam [Col. 0882C] censeamus, dicamusque confidenter, quod sicut neque Hieronymi neque Augustini neque Ambrosii dici potest libellus ille ad lapsam Virginem qui bis textum evangelicum refert alio prorsus modo ac habetur in aliis eorumdem Patrum genuinis ac sinceris operibus, ita libellus idem germanus frater reputandus est alterius libelli de Symbolo ad competentes, ex eo etiam quod eumdem Evangelicum textum praebeat cum eadem ipsissima ac satis infrequenti additione quae ibidem conspicitur.


[Col. 0882C]
CAPUT II.

Niceas seu Nicetas sancti Paulini Nolani episcopi amicitia clarus, non fuit episcopus civitatis Romatianae in Dacia cis Danubium constitutae, quinimmo trans Danubium episcopatum gessit.

Expensa germanitate duorum opusculorum de Symbolo ad competentes, et ad Virginem lapsam, jam ad illorum auctorem accedimus, ad Niceam scilicet, seu Nicetam. Clarissimus Zabeus, qui totus est in [Col. 0882D] ostendendo Niceam seu Nicetam hunc eumdem esse cum Nicea seu Niceta sancti Paulini Nolani amicissimo, quem constat in Dacia episcopatus munere praeclare functum, iis assentitur scriptoribus, qui civitatem Gennadii Romatianam comperte habent pro Remisiana aut Romessiana seu Remesiana, quae profecto in Dacia Mediterranea cis Danubium sita erat, uti ex geographis constat; nobisque propterea cum Crevierio et cum tabula geographica Anvillaei utriusque Daciae cis et trans Danubium positae notionem praebet, ad ambiguitatem locorum et nominum praecavendam. Nos vero, quibus alia prorsus insedit opinio, nimirum Niceam seu Nicetam hunc sancto Paulino Nolano episcopo familiaritate conjunctum, neque illius Remisianae aut 9 Romessianae sive Remesianae civitatis fuisse episcopum, neque omnino in Dacia cis Danubium sita episcopatum gessisse, sed in illa prorsus quae quam latissime trans Danubium protendebatur, [Col. 0883A] absque ullo peculiaris sedis seu civitatis titulo; nos, inquam, cum auctore Illyrici Sacri Daniele Farlato, qui ex professo de Daciis hisce et ratione habita ad rem Christianam disseruit, addita insuper nova illarum regionum tabula geographica, utriusque Daciae hic ideam exhibemus; probaturi deinde ex ipsis maxime Paulini Nolani verbis, Nicetam illum suum neque Romessianae sive Remesianae aut Remisianae fuisse episcopum, neque omnino in Dacia cis Danubium posita, sed in Transdanubiana episcopali munere et apostolatus officio inclaruisse; ut inde pateat luculentius Romatianae civitatis nomen a Gennadio adhibitum in Nicea seu Niceta nihil suffragari, ut Niceas seu Nicetas hic Gennadianus existimetur et Paulini Nolani amicus, et illius in Dacia civitatis episcopus quae Romessianae seu Remesianae aut Remisianae nomine appellata fuit.

Itaque tomo I Illyrici Sacri, et prolegomenon parte I, capite 5, haec de Daciis a Farlato traduntur. »Trajanus primo post Christum saeculo exeunte rerum [Col. 0883B] summam adeptus, trans Danubium, aut imperii Romani, sic Illyrici fines propagavit. Pontem lapideum ingenti substructione, et mirabili opere artificioque perfectum Danubio injecit, qua exercitum traduceret. Decebalo rege Dacorum victo. Romanis provinciis addidit Daciam, praesidiis eidem et coloniis Romanorum impositis, anno Christi 103. Daciam, ait Eutropius libro VIII. Decebalo victo subegit, provincia trans Danubium facta in his agris, quos nunc Taiphali tenent, et Victophali, et Tervingi habent. Ea provincia decies centena millia passuum in circuitu tenuit . . . . . ex toto orbe Romano infinitas eo copias hominum transtulit ad agros et urbes colendas . . . . . Porro Dacia longe patebat lateque a septentrione in meridiem inter Carpates montes et Danubium; ab occasu in ortum inter Danubii cursum a borea in austrum reflexum, ac Tyram fluvium, qui oriens ex montibus Carpatibus super ostia Danubii in Pontum Euxinum infertur. Haec regio continebat tres illas provincias, quas hodie Transylvaniam, [Col. 0883C] Moldaviam, Valachiam appellamus. Sed tertio post Christum saeculo vergente, Dacia ob Gallieni socordiam in perpetuum amissa, Romanum imperium pariterque Illyricum fines suos citra Danubium contraxit. Gallienus diu placidus et quietus, inquit Eutropius libro IX, mox in omnem lasciviam dissolutus, tenendae reipublicae habenas probrosa ignavia et desperatione laxavit; Alemanni vastatis Galliis in Italiam penetraverunt. Dacia, quae a Trajano ultra Danubium adjecta fuerat, amissa est. Aliquas tamen urbes regionesque adhuc Romani suis coloniis ac praesidiis obtinebant, cum Aurelianus imperare coepit anno post Christum circiter 270. Is cum pro sua prudentia animadverteret, neque Romanos cives inter Barbaros tuto commorari, neque regionem illam ab hostium incursionibus defendi, pacateque obtineri posse, satius esse duxit Barbaris eam relinquere, quam inutili labore ac dispendio recuperare. Itaque ex oppidis illis Romana praesidia deduxit, et colonias Romanorum, illuc a Trajano invectas, citra Danubium transtulit, [Col. 0883D] quibus inter Moesiam utramque collocatis attribuit agrorum terrarumque, quod satis esset ad eos alendos continendosque, et justae magnitudinis provinciam aequaret, quae ex intermediis 10 urbibus agrisque partim superiori, partim inferiori Moesiae detractis coaluit. Huic vero provinciae a Danubio usque ad Macedoniae fines inter Moesiam utramque productae nomen Daciae imposuit; et Dacia Aureliani, nova, Cisdanubiana, ac denique Romana cognominata est, ut non solum loco, sed etiam nomine distingueretur ab altera, quae Dacia Trajani, antiqua, Transdanubiana, et Barbara vocari consuevit. Eamdem postea bifariam divisit; quae pars Danubii ripis ad septentrionem adjacet, eam Ripensem; quae vero in meridiem vergit, procurritque usque ad montem Haemum, eam Mediterraneam Daciam appellavit. Haec tradunt Eutropius, Vopiscus, Jornandes, et alii plures. Provinciam Daciam, quam Trajanus ultra Danubium fecerat, intermisit, vastata omni [Col. 0884A] Illyrico et Moesia, desperans eam posse retineri: abductosque Romanos ex urbibus et agris Daciae, in media Moesia collocavit, appellavitque eam Daciam, quae nunc duas Moesias dividit, et est in dextera Danubio in mare fluenti, cum antea fuerit in laeva. Eutropius, libro IX. Cum vastatum Illyricum ac Moesiam deperditam videret, provinciam trans Danubium Daciam a Trajano constitutam, sublato exercitu ac provincialibus, reliquit, desperans eam posse retineri; abductosque ex ea populos in Moesia collocavit, appellavitque suam Daciam, quae nunc duas Moesias dividit. Vopiscus in Aureliano. Jornandes autem, de Succes. Reg. et Temp. addit ab eodem Aureliano Dardaniam sitam infra Moesiam superiorem a meridie provinciam factam esse, quae ab oriente, novae Daciae Mediterraneae finitima erat, in occasum et meridiem usque ad Scardum Haemumque montes porrecta. Sed Gallienus Daces, dum regnaret, amisit. Aurelianusque imperator, evocatis exinde legionibus, eos in Moesia collocavit, ibique aliquam partem Daciam Mediterraneam, Daciamque Ripensem constituit, [Col. 0884B] et Dardaniam junxit. Praeterea Aurelianus pontem Trajani Danubio impositum interscindi jussit, ut omnem ad novam provinciam aditum Barbaris intercluderet.« Hactenus de Daciis, earumque situ ac vicibus, Illyrici Sacri auctor Daniel Farlatus. Videndum nunc de Niceae seu Nicetae episcopatu: num scilicet Niceas seu Nicetas sancti Paulini Nolani episcopi amicitia clarus, episcopus fuerit illius civitatis quam Romatianam Gennadius appellat, quaeque Remisiana seu Romessiana sive Remesiana auctorum et geographorum veterum in Dacia Cisdanubiana Aureliani, nova etiam ac Romana dicta, fuisse perhibetur, aut alterius in eadem loci; an potius episcopatum gesserit in alia veteri Dacia trans Danubium posita, quae Dacia Trajani, antiqua, et Barbara appellabatur.

In poemate XVII sancti Paulini Nolani, cui titulus; Ad Nicetam redeuntem in Daciam, quodque sex paginarum spatio, ut in Veronensi sancti Paulini Operum editione in-folio, satis prolixe extenditur, et ubi [Col. 0884C] plura commemorantur, tum illius itineris loca, tum nomina populorum, in quibus sanctus hic Nicetas Christi nomen propagaverat; in hoc poemate, inquam, nulla omnino mentio civitatis Romatianae, seu Remesianae, aut Remisianae vel Romessianae, quae illi episcopalis asseritur in Dacia Cisdanubiana sub metropoli Sardicensi. Si vere illius urbis Cisdanubianae episcopus fuisset Nicetas, in tam longo carmine quo ipsum redeuntem in Daciam comitatur, nequaquam urbis hujus, quae praecipua carminis esse debuisset, sicut et Nicetae itineris meta, fuisset oblitus 11 Paulinus Nolanus, qui loca alia tam longinquae viae minime praeterivit, veluti Thessalonicam, Tomin, Scupos, quem postremum etiam appellat patriae illius propinquum, uti infra videbimus. Nullius itaque omnino propriae sedis episcopus fuisse videtur Nicetas hic Dacus; et unum potius merito judicabimus ex iis episcopis, qui pro veteri Ecclesiae disciplina gentium episcopi dicebantur, quique propterea ad praedicandum inter gentes Evangelium mittebantur, et episcopi [Col. 0884D] proinde erant plurium populorum ac regionum, antequam illic episcopales sedes erigerentur.

De his episcopis agens clarissimus abbas Bacchinius de Ecclesiasticae Hierarchiae Originibus parte I, capite 3, num. 19, ita scribit. »Ordinatos primis Ecclesiae temporibus in Occidente non modo certae gentis, quae in fide erudiri deberet, sed etiam creatos non certae gentis, nec certae regionis episcopos novimus, qui gentibus praedicantes, ubi consisterent, ibi certam sibi sedem fundarent. Ejus rei, et post apostolica tempora in moribus positae, et ab apostolis procul dubio fluentis, certum documentum exhibet Photius in Bibliotheca, codice 48, ubi narratur Caius Romanae Ecclesiae presbyter, Victore et Zephirino sedentibus, gentium episcopus ordinatus, quem censuere . Id nempe ab initio obtinuerat, ut hujusmodi Evangelii emissariis, orbis gentilium ad Christum converteretur, qui Romanae [Col. 0885A] sedis, tamquam metropolis, colonias fundarent in Occidente.« Unum propterea ex his episcopis Evangelii emissariis fuisse existimamus etiam hunc Nicetam; et quidem certae gentis Dacorum probabiliter episcopum ordinatum, qui Romanae sedis, tamquam metropolis, colonias in illis regionibus fundaret. Cum vero sanctus idem Paulinus, epistola ad Severum ordine 29, num. 14, ut in citata illius Operum editione, appellet Nicetam venerabilem episcopum atque doctissimum, qui ex Dacia Romanis merito admirandus advenerat; quidni hic indicare voluerit Nicetae itinera ex Dacia in Italiam, etiam ad hoc, immo ad hoc potissimum ab eodem instituta, ut Romam veniens, fidei progressus ibidem suis laboribus partos ad Romanam sedem referret, tamquam ad eam a qua illarum gentium aposiolus missus fuerat novae fundandae causa coloniae Christianorum? Quod autem certae illius gentis noviter in fide erudiendae episcopus ordinatus fuerit Nicetas ex indicato apostolicorum episcoporum more, non autem alicujus peculiaris sedis [Col. 0885B] jam institutae, et quasi aliorum in ea episcoporum successor; uti Remesiana illa civitas erat, vel Remisiana seu Romatiana sub metropoli Sardicensi, idem ipse Paulinus innuere videtur; qui in eodem poemate, dum locum tangit episcopalis curae hujus Nicetae non unum aliquem signat sed generaliter oras appellat, quibus erat ipse praestitus sacerdos; ait enim:

Sed freto emenso superest viarum
Rursus in terra labor, ut veharis
Usque felices, quibus es sacerdos
   Praestitus oras . . .

Quinimmo ex eodem Paulini poemate jure, ni fallor, assequimur agrum apostolici laboris istius Nicetae, non cis Danubium. ubi Romesiana seu Remissiana aut Romatiana civitas sita erat, sed trans Danubium exstitisse; et reapse Transdanubianam Daciam, nimirum Daciam quae Trajani Dacia appellabatur, longe lateque protensam regionem ad laevam Danubii partem, [Col. 0885C] variisque Barbarorum populis constantem, illum suscepisse excolendam. Videatur Daciarum Moesiarumque tabula geographica, apud Cluverium, Introductio in universam 12 geographiam tam veterem quam novam; nec on et alia tabula Illyrici universalis et hodierni tomo I Illyrici Sacri Danielis Farlati. Quid igitur sanctus Paulinus?

Ibis Arctoos procul usque Dacos:
ita paulo post initium carminis Nicetam suum alloquitur Paulinus. Quinam vero sunt hi Daci Arctoi tam procul siti, nisi plane Transdanubianae Daciae incolae, qui jam tunc temporis ad Romanum imperium non pertinebant; quique Arctoi merito nuncupabantur a Paulino, comparate nimirum ad alios Dacos qui cis Danubium siti erant inter utramque Moesiam, in illa videlicet Moesiae parte a superiori et inferiori detracta quae Dacia Aureliani appellata fuit, quique ad dexteram Danubii oram positi Romani imperii partem [Col. 0885D] constituebant?

Praeterea quod certe Daci Transdanubiani fuerint ii, quos Nicetas Paulinianus excolendos susceperat, alia sunt in eodem Paulini carmine quae magis magisque suadent. Aiebat namque ad Nicetam suum in Daciam redeuntem:

Tu Philippaeos Macedum per agros
Per Tomitanam gradieris urbem,
Ibis et Scupos patriae propinquos
   Dardanus hospes.
O quibus jam tunc resonabit illa
Gaudiis tellus, ubi tu rigentes
Edoces Christo fera colla miti
   Subdere gentes!

Quod Dardanus fuerit hic Nicetas nimirum e Dardania oriundus, quam provinciam novae Daciae junxerat Aurelianus, teste Jornande a Farlato supra relato, ex Paulini dictis apparet. Quod non procul a [Col. 0886A] Scupis, ipsius Dardaniae seu Moesiae superioris praecipua urbe natale solum habuerit, ex eodem itidem constat. Vir scilicet ad Evangelium in Dacia Barbara praedicandum a Romana Ecclesia sapientissime electus fuerit, qui non tam procul ab illis regionibus esset oriundus; qui Dacus et ipse audiret, licet ex Dacia Romana cis Danubium posita; qui propterea et illorum Barbarorum linguam, veluti finitimorum, satis calleret, instituta ac mores non ingoraret; et ipsa quoque loca facile haberet perspecta, quae essent maxime ad laevam Danubii ripam posita. Persequitur itaque illius terrestre iter Paulinus post appulsum ad urbem Thessalonicensem; eumque veluti comitatur progredientem per agros Philippaeos Macedoniae, ac per urbem Tomitanam, euntemque etiam ad Scupos, urbem proximam patriae suae, antequam ad tellurem perveniat ubi rigentes populos edocebat miti Christo subdere fera colla. Quid vero interea Paulinus? Poetico spiritu ductus exclamat: O quibus jam tunc gaudiis resonabit illa tellus, ubi tu rigentes [Col. 0886B] edoces Christo fera colla miti subdere gentes! Quid porro illud jam tunc in Paulini carmine, si cum Scupis esset Nicetas, non procul adhuc fuisset ab illis gentibus, quas edocebat fera colla subdere miti Christo? Et Scupi certe, sive Dardaniae sive Moesiae superiori tribuantur, proximi erant Romessianae seu Remesianae aut Remisianae civitati, quae sedes episcopalis esse dicitur Nicetae Pauliniani, uti ex tabulis constat. Jam tunc itaque in Paulini sensu illud innuit procul dubio, quod etiam cum Scupis esset Nicetas, non parum adhuc distabat ab illa telluris parte, ubi docebat gentes fera colla subdere Christo. Desiderium nempe illorum populorum de Nicetae adventu exprimere volens Paulinus, gaudium eorum canit de proximo illius adventu, etiam cum non modice ab illis distaret. Si tam proximus illis fuisset cum Scupis esset, minus profecto apposite illud jam tunc usurpasset; quia nihil mirum resonare nos gaudiis cum proximum nobis aliquem intelligimus quem ardenti [Col. 0886C] animo desideramus; sed illud sane mirum, resonare gaudiis etiam jam tunc 13 cum adhuc remotum novimus, quem ad nos properantem scimus. Non igitur Cisdanubianae, sed Transdanubianae fuisse videntur illae gentes, quas Nicetas Paulinianus edocebat fera colla subdere miti Christo. Minime vero praetereundum et illud fera colla, quo mores et ingenium illorum populorum Paulinus exprimit, ad quos Nicetas revertebatur. Fera colla porro Cisdanubiani Daci minime praeferebant; utpote qui non Barbari, sed Romani, et ex Romanis colonis orti, ab Aureliano imperatore e Transdanubiana Dacia evocati fuerant, quam totam veteribus incolis reliquerunt, quos vere fera colla habuisse merito cecinit Paulinus, ex eorum veluti innata barbarie, atque in Romanum imperium aversatione.

Pergit autem Paulinus:

Quaque Riphaeis Boreas in oris
Alligat densis fluvios pruinis,
Hic gelu mentes rigidas superno [Col. 0886D]
   Igne resolvis.
Jam antea dixerat Paulinus rigentes populos illos esse, qui de Nicetae proximo adventu gestiebant: nunc uberius illius soli rigiditatem exprimit, ac praecipue in fluvios vim Boreae signat flantis in Riphaeis oris. At Daciae Cisdanubianae intra 43 et 44 latitudinis septentrionalis gradum constitutae, uti ex ipsa Anvillaei tabula constat, adeoque minus ad borealem plagam positae quam nos Forojulienses qui intra 46 et 47 siti sumus, quique tantam vim Boreae in fluviis nostratibus nihilominus minime experimur; Daciae inquam, Cisdanubianae haudquaquam conveniunt quae hic Paulinus de Riphaeis oris notat, ubi Boreas alligat fluvios densis pruinis, et ubi Nicetas etiam mentes ibidem gelu rigidas superno igne resolvit. Quinimmo telluris rigiditas, quam Paulinus notat in Nicetae sui episcopali cura, minus etiam convenit Daciae [Col. 0887A] Cisdanubianae ex partibus superioris et inferioris Moesiae ab Aureliano praecipue conflatae, uti antea videbamus; cum constet Moesiam olim frugum feracissimam fuisse, atque a Romanis Cereris horreum appellatam ob soli fertilitatem, uti ex Cluverii opere superius citato lib. IV, cap. 16 num. 1.

Sed quid plura? Riphaeas oras hic memorat Paulinus, quae a laeva Danubii ripa septentrionem versus longissime distabant, quam longissime vero ab Aureliani Dacia Cisdanubiana, et a civitate Remesiana seu Remisiana aut Romessiana in hujus novae Daciae Mediterranea parte posita; ideoque hac vel una voce Transdanubianum Nicetae episcopatum signat, qui a majori Trajani Dacia ultra Danubium usque ad Riphaeas oras juxta illum quodammodo protendebatur. Neve quis dixerit poetice hic locutum Paulinum, et locum pro loco sumpsisse ad quamdam veluti hyperbolem pro ornatu ac decore carminis. Quidquid enim tunc temporis Riphaearum orarum seu Riphaeorum montium nomine haberetur, cum nimirum vastissima [Col. 0887B] illa atque remotissima barbararum terrarum spatia ad Aquilonem posita minus essent Romanis hominibus explorata; en quomodo Riphaeas oras, aut loca certe ad Riphaearum orarum fines vergentia, ideoque non cis, sed trans Danubium proculdubio sita, proprie exprimit Paulinus episcopalibus Nicetae curis obnoxia, dum protinus illorum locorum incolas nominat, quos Christo Nicetas ipse pepererat; ait enim continenter:

Nam simul terris animisque duri,
Et sua Bessi nive duriores,
Nunc oves facti duce te gregantur
   Pacis in aulam.
Quasque cervices dare servituti
Semper a bello indomiti negarunt,
Nunc jugo veri domiui subactas
   Sternere gaudent.
En igitur Bessos veluti Riphaearum orarum incolas trans Danubium, ideoque ab Aureliani nova Dacia [Col. 0887C] Cisdanubiana 14 longissime positos, quos hic Paulinus Nicetae sui curis subjectos nobis exhibet.

Sed sunt etiam alii qui una cum Bessis ultra Danubium Nicetae curis patebant, quosque Paulinus itidem nominat in eodem carmine; nimirum Scythae, Getae, et maxime Daci, qui toti amplissimae regioni nomen dabant; ita ut apostolatus illius satis late patuerit a laeva Danubii parte usque ad Riphaeas oras semper inter barbaras gentes, quin ulla mentio appareat novae Daciae cis Danubium, Romanorumque hominum, qui e barbara Dacia evocati sedem in ipsa fixerant. En iterum Paulinum:

Te patrem dicit plaga tota Borrae,
Ad tuos fatus Scytha mitigatur,
Et sui discors fera te magistro
   Pectora ponit.
Et Getae currunt, et uterque Dacus;
Qui colit terrae medio, vel ille
Divitis multo bove pilleatus
   Accola ripae.
[Col. 0887D] Sunt igitur Bessi, sunt Scythae, sunt Getae, sunt Daci, quos memorat Paulinus a Niceta suo in Christiana religione excultos, quique finitimi inter se, illam constituebant trans Danubium, et extra Aureliani Daciam, plagam totam Borrae, quae Nicetam parentem suum dicebat. Bessi porro, etsi Strabonis tempore, id est primo ineunte Christi saeculo quo florebat, majorem Haemi montis partem tenerent inter Moesiam inferiorem et Thraciam, ut idem scribit libro VII; trans Danubium postea, Trajano fortasse compellente, aut etiam Aureliano cum Romani imperii fines ad fluvium illum contraxit, sedem suam posuisse videntur ad Pontum Enxinum, in ea regione, quae nunc quoque paulum prolato nomine Bessarabia appellatur. Scythae vero, ut nihil dicamus de Scythia minori cis Danubium, quae Scythia Romana etiam dicta fuit, utpote Romani imperii parte, et ubi Tomi [Col. 0888A] Ovidii exsilio civitas celebris, et hic quoque a Paulino in Nicetae sui itinere memorata; Scythae, inquam, barbari, eo tempore latissima terrarum spatia ad aquilonem trans Danubium incolebant, et Asiae etiam partem ibidem non modicam occupabant. Getae, pars validissima Scytharum erant, Gothi etiam dicti, Bessis Scythisque contermini, quorum tunc trans Danubium praecipua sedes; licet quandoque in Romanorum etiam terris ii admissi essent, qui Christianorum sacris initiari voluissent, ut infra dicemus. Daci demum, et ipsi Scythica gens, quorum regio post Danubium a meridie et ab oriente Getis unita, Carpathicis jugis claudebatur ad septentrionem, in Mediterraneam Ripensem atque Alpinam divisa, prout similiter in Mediterraneam ac Ripensem divisa fuit ad quamdam imitationem illius etiam nova Dacia Romana cis Danubium ab Aureliano facta. Videatur Cluverius, Introduct. in universam geographiam tam veterem quam novam libro IV, cap. 16, 17 et 18. Definitus hinc apparet ex Paulini carmine Nicetae sui [Col. 0888B] episcopatus, qui totus inter barbaras gentes fuisse constat ex adversa novae Daciae parte trans Danubium; licet et Dardanus ipse fuerit, et prope Scupos ortus. Sed nonnihil adhuc in eodem Paulini carmine immorandum ad rem nostram validius confirmandam.

De Bessis superius loquens Paulinus quos Nicetas erudiebat, et Bessorum nomine poetico more totam etiam illam gentem comprehendens quae Nicetae suberat episcopali curae, quaeque Bessis, Scythis, Getis Dacisque constabat, uti vidimus; aiebat in gentis ipsius laudem et in Nicetae commendationem, quod quas cervices dare servituti semper a bello indomiti negarunt, nunc jugo veri domini subactas sternere gaudent. Illi porro a bello indomiti, qui semper negarunt cervices dare servituti, nequaquam 15 erant Daci Cisdanubiani, Romani omnes et origine et cultu, qui relicta veteri Dacia Transdanubiana, ad dexteram fluminis partem Aureliano auctore consederant: sed illi [Col. 0888C] reapse a bello indomiti, semperque servitutis hostes, quocumque appellarentur nomine, qui latissime patentem trans Danubium regionem incolebant; patriam nempe suam, pro qua tam saepe adversus Romanos, tamque fortiter dimicarunt; quique licet quandoque devicti, et in Romanam provinciam a Trajano redacti, semper nihilominus indomiti jugum postea excusserunt, ita ut Aurelianus, evocatis cis flumen Romanis omnibus tum militibus tum colonis, satius duxerit totam illam regionem illis permittere, non secus ac ante Trajani tempora, quam pro illis iterum subigendis nova adversus eos praelia instituere. Sed Paulinum denuo audiamus Nicetam suum alloquentem, totamque illam regionem, quae eidem in religionis negotio obtemperabat, uno veluti dicendi modo definientem.

Orbis in muta regione per te
Barbari discunt resonare Christum
Corde Romano, placidamque casti [Col. 0888D]
   Vivere pacem.
Numquam Paulinus mutam orbis regionem (quidquid hoc mutae vocabulo intellexerit) Romanam provinciam dixisset, numquam Daciam Cisdanubianam intra superiorem et inferiorem Moesiam constitutam, Romanis colonis constantem, urbibus oppidisque confertam, clarisque aliis regionibus finitimam: numquam Cisdanubianos Dacos Barbaros vocasset, quos ignorare non poterat et ad Romanum imperium pertinere, et eosdem a colonis esse prognatos ex toto olim orbe Romano a Trajano deductis. Quid vero illud quoque quod ait, per Nicetam illos Barbaros discere Christum resonare corde Romano? Nimirum hac loquendi ratione populos proculdubio signat, qui licet Romano imperio non subessent, cor tamen Romanum, seu fidem Romanam Nicetae merito gerebant; quique Romani erant corde, etsi non essent corpore. [Col. 0889A] Hi porro Barbari qui discebant corde Romano resonare Christum, et quidem in Dacia ubi Nicetas apostolatum gerebat, non alii esse poterant quam Daci aliique populi trans Danubium siti, qui ab Aureliani tempore Romanis aquilis non parebant; quique nihilominus per susceptam Nicetae praedicatione Christi religionem cor Romanum gerere videbantur, utpote qui Romanis fide essent conjuncti, quamvis a Romano imperio alieni. Quidni vero et hac dicendi ratione: Per te Barbari discunt resonare Christum corde Romano, indicare quoque voluerit Paulinus, Nicetam ex Dacia Romana ortum, et hinc a Romana Ecclesia inter Dacos Barbaros e regione positos episcopum ad praedicandum Evangelium ordinatum; quod superius conjectabamus: veluti si dixisset, per te Romanum hominem, et a Romana sede missum, Barbari, quamvis Romanis infensi, discunt tamen resonare Christum eodem modo quo resonat in ore tuo Romano, et in Romana Ecclesia; corde iterum Romani facti, etsi Barbari natione ac cultu, et Romanis legibus non [Col. 0889B] obnoxii? Hoc autem obiter, data occasione; et divinando potius quam asserendo: nunc iterum ad nos.

Habemus igitur Nicetae episcopatum a Paulino descriptum, a Danubio septentrionem versus ad Pontum usque Euxinum, per Dacos nimirum, inde per Getas, dein per Scythas et Bessos continuo veluti ductu, et recta propemodum linea, utpote populos sese invicem limitibus excipientes, aut etiam non uno in loco fortasse permixtos. Habemus horumce populorum mores, nullo inter eos discrimine, agrestes, duros, feros ab eodem appellatos, et totam gentem Barbarorum vocabulo definitam; dictumque mutam orbis regionem totum illud 16 terrarum spatium, tum, ut videtur, propter frigoris acerbitatem, tum etiam maxime propter incolentium asperitatem, vitaeque rationem omni omnino cultu expertem, atque a Romanorum, sicut imperio, ita et ingenio alienam. Nicetas itaque Paulinianus non fuit episcopus civitatis Romessianae seu Remesianae aut Romatianae, neque [Col. 0889C] alterus cujusvis civitatis in Dacia Cisdanubiana, nova, ac Romana, positae; sed unus proculdubio fuisse videtur ex episcopis gentium nullo peculiaris sedis titulo distinctis, qui ad laevam Danubii ripam non tam episcopatum quam apostolatum exercuit inter illas Barbaras gentes, quae Dacorum, Getarum, Scytharum, Bessorum nominibus appellabantur: meritoque propterea in Romano Martyrologio ad diem 7 Januarii, absque ullo peculiaris sedis titulo, et cum elogio apostolicis illius laboribus non impari, Nicetam hunc recensitum legimus: »In Dacia sancti Nicetae episcopi, qui feras et barbaras gentes Evangelii praedicatione mites reddidit ac mansuetas;« quod optime in utraque parte cum sancti Paulini Nolani poemate concordat.

Verum quod hactenus de Nicetae Daci Transdanubiano episcopatu disseruimus ex locorum gentiumque notione quam Paulinus Nolanus nobis maxime praebet, non incongruum erit aliqua ex parte confirmare aliis quoque ecclesiasticae historiae monumentis, quae [Col. 0889D] rei Christianae statum nobis exhibent citra et trans Danubium, in utraque scilicet tum veteri tum nova Dacia, atque in ambabus Moesiis, Nicetae Daci apostolatus tempore, saeculo nempe desinente quarto, et quinto ingrediente. Et profecto monumenta docent rem Christianam, Nicetae Daci aetate, cis Danubium, tum in Dacia nova, tum in Moesis, et in Scythia Romana, nec non et in finitimis regionibus, Dardania nimirum, Thracia, Macedonia, sicut etiam ad Haemum montem, jamdiu firmatam fuisse, ibique jam tunc episcopales sedes plurimas exstitisse cum metropolibus suis; uti praecipue apparet ex subscriptionibus episcoporum ad Nicaenam primam generalem synodum, ac postea ad Sardicensem inibi in nova Dacia celebratam; et uti clarius aliunde etiam explicavit eruditissimus Lequienus in suo Oriente Christiano, tomo I, in Dioecesi Thracica, ubi de provinciis Thraciae, Haemimonti, Scythiae, ac Moesiae inferioris, [Col. 0890A] etc.; et tomo II, in Dioecesi Illyrica, ubi de provinciis Macedoniae, Daciae Mediterraneae, atque Dardaniae, etc. Aut igitur barbarae gentes profanorum numinum cultrices, quae essent ad Christianam religionem perducendae, non exstabant Nicetae tempore in Dacia Cisdanubiana, aliisque finitimis regionibus; aut certe non erat cur Nicetas episcopus vel suam relinqueret peculiarem Ecclesiam, si reipsa Remissianae civitatis in nova Dacia Mediterranea fuisset episcopus, ut Barbaros hac atque illac alibi positos erudiret, vel in alienam veluti messem manum immitteret, et aliorum episcoporum dioeceses quodammodo invaderet, ut ibi barbararum gentium apostolatum susciperet. Trans Danubium itaque necesse est episcopatum gessisse Nicetam, ubi sane et barbarae gentes exstabant profano numinum cultui addictae, quae propterea ad Christianam religionem essent convertendae; et ubi peculiares Ecclesiae, propriis instructae episcopis, nondum fuerant institutae.

Quid porro de gentibus illis Transdanubianis, Nicetae [Col. 0890B] Daci aetate; quid de Christiana religione ibidem invecta ex monumentis habemus? Transdanubianas gentes diximus eas quas Paulinus recenset veluti a Niceta suo ad religionem Christianam perductas; Dacos nimirum, Getas, Scythas et 17 Bessos; easque Transdanubianas probavimus eadem Nicetae Daci aetate ex ipsa Paulini dicendi ratione, quae gentibus ac regionibus cis Danubium positis minime conveniret. Promiscue quidem non raro nomina illa Transdanubianarum gentium sumuntur apud scriptores; a quibus aliae etiam barbarae gentes his unitae sub uno aut altero ex his nominibus plerumque indicantur, licet propria vocabuli distinctione non careant. Nihilominus quos Getas Romani appellabant iidem sunt ac Gothi, uti eruditi communiter animadvertunt; qui e remotioribus versus aquilonem Germaniae finibus egressi, in Transdanubianis hac illac regionibus primum consederunt sub diversis eorum seu ducibus seu regibus, et partim Ostrogothi, partim [Col. 0890C] Visigothi appellati, ex Orientali seu Occidentali plaga quam tenuerunt; deinde varios per Europam terrarum tractus occupavere. Atque hi quidem, seu eorum pars quaedam, ut refert Philostorgius Hist. Eccles. lib. II, cap. 5, ac meminit etiam divus Basilius Magnus, epist. 165, al. 339, in editione Maurinorum, cum, Valeriano et Gallieno imperatoribus, Asiam, Gallaciam et Cappadociam per Pontum Euxinum ingressi praedandi causa, captivos inde multos Christianos abduxissent, inter quos non pauci erant Christianae legis sacerdotes ac clerici, ab his verum Dei cultum didicerunt; qui etiam ita inter eos increbuerat Constantini Magni maxime aetate, ut episcopos haberent, inter quos Theophilus ille qui Nicaenae synodo interfuit, seque nomine provinciae Gothiae subscripsit: Theophilus Gothiae metropolis episcopus. Commemorat nihilominus Philostorgius idem loco citato, sub ejusdem Constantini Magni imperio Getarum seu Gothorum ingentem multitudinem, pietatis causa, e patriis sedibus ejectam fuisse, quos imperator benigne excepit, [Col. 0890D] atque in Moesia collocavit. Gentis itaque Getarum seu Gothorum pars maxima trans Danubium sita inanium deorum cultui, etiam Constantino imperante, addicta erat. Quid autem postea? Saevissima quoque persecutio adversus Christianos apud eam gentem orta est, ut narrat Sozomenus Hist. Eccles. libro VI, cap. 37. Persecutionis autem auctor fuit alter ex Gothorum regibus, Athanaricus nomine, qui Christianam religionem, non solum avitae superstitionis vindicandae studio insectabatur, sed etiam quod aegre ferret, suos Romanorum, quorum erat hostis infensissimus, religionem sectari. Plurimis ea occasione Gothis martyribus ditata Ecclesia fuit, inter quos celeberrimus ille Saba, de cujus vita ac martyrio exstat epistola Ecclesiae Gothicae apud Ruinartum, Acta Martyrum, editionis Veronensis pag. 527, cujusque martyrium ad annum Christi 372 signant eruditi. Multi interea Gothorum Christianorum apud Romanos, priscosque Christianos [Col. 0891A] Gothos jampridem in Moesia a Constantino hospitio donatos, eis Danubium secesserunt, persecutio is fugiendae gratia, et ipso quoque impellente Athanarico, ut Isidorus in Chronico, qui saevitiae suae tandem pertaesus, Christianos maluit regno expellere quam interficere: et ita trans Danubium pagani Gothi reapse dominabantur; si illos excipias qui regionem cis Tanaim fluvium ad Tyram usque amnem tenebant, ubi Gothorum Ecclesiam constitutam censet supra laudatus Lequienus, tomo I, col. 1241, in Ecclesia Gothiae, et ubi intemerata catholica fides perseveravit. Sub finem vero imperii Valentis Augusti, cum Hunnorum gens, omni ferocitate atrocior, ut scribit Jornandes de Rebus Geticis, cap. 24, ex aliis erupta septentrionalibus majoris Scythiae post Tanaim fluvium locis in Daciam tenderet Transdanubianam, Gothorum pars bello devicta ac multitudine oppressa 18 loco cedere compulsa fuit, atque in Romanam ditionem cis Danubium petita venia transire: quod quidem non sine pactis conditionibus inter Romanos et [Col. 0891B] Barbaros factum fuit, ut scribit Socrates Hist. Eccles. libro IV, cap. 33, quarum potiores fuere, ut hi Romanis legibus viverent, Christoque nomen darent. Loca novis hospitibus a Romanis permissa fuere Moesia, ac Thracia, et nova Ripensis Dacia: in hoc tamen novi hospites infelices, quod magna eorum pars, fraude Valentis Augusti Arianarum partium propugnatoris pervicacissimi, lapides pro panibus, serpentes pro piscibus accepit; Christianam nempe religionem, non puram atque orthodoxam, sed Arianorum impietate foedatam, quam dein et in posteros propagavit, lateque diffudit.

Quin caeteras hic Gothorum aliorumque Barbarorum vices percurramus, bellaque cum Romanis modo prospere, modo infeliciter gesta; patet interea ex dictis Getarum seu Gothorum barbaram gentem trans Danubium constitutam, Valentis imperio desinente, aut paulo post, Gratiano scilicet et Theodosio imperantibus, paganam gentem maxima ex parte fuisse, [Col. 0891C] prout Hunni quoque eorumdem victores, iisque postea permixti. Patet insuper nullas eo tempore Ecclesias, nullos episcopatus in illis Transdanubianis regionibus exstitisse; si Ecclesiam illam Gothicam excipiamus, de qua supra cum Lequieno, et quae ad Daciam de qua loquimur, ex situ ubi erat, non prorsus spectabat. Quoad Dacos vero, Scythas et Bessos, a Paulino una cum Getis seu Gothis memoratos; quibus nominibus primitivae fortasse illarum regionum gentes veniebant, antequam Getae seu Gothi ac Hunni postea in haec loca descenderent, quibusque nominibus etiam novos incolas veteribus permixtos, aut eisdem confines, aut certe in eorum regionibus dominantes, ipse intellexit; quis audeat asserere ante Valentis aut Theodosii Magni tempora non paganos omnes eosdem fuisse? Quis vero indicare inibi queat aut Ecclesias aut episcopos, praeter Ecclesiam et episcopum Tomorum in Scythia minori seu Romana ad Pontum Euxinum cis Danubium posita, quae propterea ad veterem Daciam barbaram caeterasque barbaras gentes trans Danubium [Col. 0891D] nullatenus pertinebat? Si igitur inter barbaras gentes, quales Paulinus Nolanus describit, episcopatum gessit Nicetas ille suus; si eas ipse profecto docuit Christum resonare corde Romano, atque nunc primum cervices sternere jugo veri Domini, quas semper a bello indomiti negarunt dare servituti, ut idem Paulinus canebat prout antea videbamus; quod nihil aliud est, quam eas ad Christianam perduxisse religionem, quam prius non noverant: barbarae igitur hae gentes aliae profecto esse non poterant, quam quae Daciam Barbaram trans Danubium incolebant; ideoque trans Danubium merito dixerimus episcopatum gessisse Paulinianum Nicetam, etiam perpensis, praeter Paulini ipsius verba, aliis ecclesiasticae historiae monumentis, quae rei Christianae statum nobis aperiunt citra et trans Danubium Nicetae ipsius Daci aevo, id est saeculo desinente quarto, et quinto ingrediente.

[Col. 0892A] Verum gentes Transdanubianas a Niceta hoc Daco ad fidem Christianam perductas fuisse Lequienus ipse supra citatus fatetur Orientis Christia i tomo II, in Dioecesi Illyrici Orientalis, et Provincia Daciae Mediterraneae col. 306; et nihilominus eumdem Ecclesiae Remisianae, seu Romesianae, aut Remessianae cis Danubium in nova Dacia Mediterranea sub metropoli Sardicensi facit episcopum, dicens: »Eodem quo sancti Hieronymus et Paulinus tempore, Nicetas, sive Nicetius Remisianae urbis episcopus claruit, qui Bessis, Dacis, Gothis et Scythis trans Istrum 19 consistentibus verbum Dei praedicavit.« Quid igitur ad haec? Favet certe opinioni nostrae auctoritas Lequieni, qui Bessos, Dacos, Gothos et Scythas, quibus Nicetas hic praedicavit, trans Danubium positos agnovit: sed dum Nicetam, barbararum earum gentium institutorem et patrem, asserit nihilominus episcopum civitatis Romatianae in Dacia nova Mediterranea cis Danubium; in hoc quidem plus aequo tribuit cuidam, quem citat, Gennadiano codici San-Germanensi, [Col. 0892B] haud certe aliunde noto, et de quo alibi fiet mentio, ubi Nicetas Remesianae civitatis, quae certe in Dacia cis Danubium fuit, appellatur episcopus; et in hoc similiter morem gerit tot eruditis scriptoribus, qui contra Baronium, Romatianam Gennadii civitatem pro Remisiana, aut Romesiana, seu Remessiana in Dacia nova Romana antehac intelligere voluerunt, et de quibus etiam suo loco data opera sermo erit. Caeterum cum Paulinus omnino siluerit, uti antea notabamus, seu Romatianam, seu Remesianam, seu alio quocumque modo dictam, civitatem in carmine suo, dum Nicetae laudes praedicaret; cum nihil prorsus dixerit de Nicetae meritis in peculiari quadam regenda Ecclesia, ubi barbarae ac paganae gentes non essent; cum totam Nicetae laudem collocet in Barbarorum e paganis superstitionibus conversione; quis eumdem peculiaris alicujus Ecclesiae extra Daciam Barbaram, immo in Dacia nova Mediterranea, episcopum simul faciat ex quadam sola seu appellationis loci similitudine, [Col. 0892C] seu nominis unitate, seu etiam temporis convenientia? Praeter quam quod Paulini laudes in eodem carmine ad Nicetam redeuntem in Daciam eae omnino sunt, ut cuique integrum illud carmen legenti patere potest, quae totam Nicetae vitam in barbararum gentium conversione atque institutione peractam indicent; ut nihil temporis reliquum illi fuerit ad peculiarem aliam regendam Ecclesiam, maxime vero Danubio flumine, et aliquo etiam terrae tractu a barbaris illis gentibus separatam: nisi gratis dicere velimus Nicetam hunc peculiarem Ecclesiam suam in Dacia Romana Mediterranea sitam veluti dereliquisse, ut apostolatum susciperet inter barbaras gentes in Dacia Transdanubiana; quod haud scimus an illius aevi disciplina pateretur, et an Nicetae merito ascribi facile posset.

De Nicetae hujus Daci aetate, de episcopatus tempore, de anno quo eum plus minusve obiisse putamus, sequenti capite data opera dicendum erit, ad quod lectorem mittimus. Interim ex iis quae ibidem [Col. 0892D] dicturi sumus, non immerito hic asserere possumus, Paulinianum hunc Nicetam episcopatum et apostolatum suum inter barbaras gentes Transdanubianas inchoasse sub Valente imperatore anno circiter 375, cum annum ageret aetatis trigesimum aut etiam trigesimum quintum, complesse vero cum vita anno circiter 420, aetatis autem septuagesimo quinto, aut etiam octogesimo. Quapropter Daci hujus Nicetae in barbaras illas gentes Transdanubianas reapse merita praedicavit, eodem prope quo sanctus Paulinus tempore, etiam divus Hieronymus epistola 60 in editione Vallarsii ad Heliodorum, num. 4, quae ad annum refertur 396, dum ex Betlehemitico suo recessu scriberet, quod »Bessorum feritas, et pellitorum turba populorum, qui mortuorum quondam inferiis homines immolabant, stridorem suum in dulce Christi fregerunt melos.« Sed adhuc clarius epistola ibidem 107 ad Laetam, num. 2. quae anno tribuitur 403. Transdanubianarum [Col. 0893A] illarum gentium in Christiana religione progressum his verbis exposuit: »Hunni discunt Psalterium, Scythiae frigora fervent calore fidei: Getarum rutilus et flavus exercitus Ecclesiarum circumfert tentoria; et 20 ideo forsitan contra nos aequa pugnant acie, quia pari religione confidunt.«

Occurrendum hic tamen cuidam etiam objectioni viri clarissimi Dominici Georgii, qui in suo Adonis Martyrologio, ad diem x kal. Julii, pag. 288, duas citat epistolas Innocentii papae I, quae videri possunt tomo III Conciliorum Labbei editionis Venetae curis Coleti, nempe 21 ad episcopum Naresitanum seu Naisitanum, et 22 ad episcopos Macedoniae, in quibus Nicetae episcopi mentio fit, quem ille absque ulla dubitatione Nicetam Romatianae episcopum intelligit in Dacia Cisdanubiana. Ut ut vero Nicetae hujus sancti Paulini familiaris tempus conveniat cum aetate Innocentii papae I, et cum tempore datarum ab eo epistolarum quae memorantur, nihilominus pace dixerim summi viri Innocentium papam in neutra ex illis epistolis [Col. 0893B] appellare Nicetam episcopum civitatis Romatianae, neque Romisianae aut Remissianae, etc., sed episcopum tantum. Fuerit idem fortasse ac Paulini amicus qui in prima epistola nominatur, ubi de Bonosi episcopi persona et damnatione agitur; quid contra nos, si inde non sequitur aut illum fuisse reapse episcopum Romatianae, aut non fuisse episcopum in Dacia Transdanubiana? Quod vero ad alteram Innocentii epistolam attinet, quis non videt datam illam ad episcopos provinciae Macedoniae sub metropoli Thessalonicensi; ac proinde Nicetam illum ibidem nominatum inter caeteros Macedoniae episcopos, unum quemdam episcopum fuisse illius provinciae, Nicetam, et ipsum nomine, sed alium omnino ab altero seu Nicea seu Niceta de quo hic sermo, qui nullo modo inter episcopos Macedoniae provinciae enumerari poterat, sive cis Danubium episcopalem sedem Romatianam habuisset, quia tunc inter episcopos metropolis Sardicensis, provinciae Daciae Mediterraneae, constitutus [Col. 0893C] fuisset, ideoque cum Macedonibus non confundendus; sive trans Danubium episcopatum gessisset, quia aut nulli provinciae tunc accensendus, aut certe finitimae, Daciae scilicet Mediterraneae, cujus metropolis erat Sardica.

Videtur itaque jure iterum concludendum, Niceam seu Nicetam, sancti Paulini Nolani amicum, non fuisse episcopum civitatis illius in Dacia nova Aureliani cis Danubium positae, quae Remesiana aut Romissiana vel Romatiana, etc., appellata fuit; sed episcopatum absque dubio gessisse trans Danubium inter barbaras gentes, in ea Trajani Dacia quae tunc ad Romanum imperium non pertinebat, et Barbara proinde Dacia appellabatur. Nihil est igitur unde sibi quisquam blandiri possit de Romatianae civitatis nom ne a Gennadio adhibito, ut Niceas seu Nicetas ille Gennadianus perhibeatur idem esse cum Nicea seu Niceta sancti Paulini amico; qui propterea percommode in Dacia cis Danubium collocetur, eique Remesiana vel Romesiana aut Remissiana, etc., civitas tribuatur, quae parum [Col. 0893D] inflexo vocabulo Romatiana Gennadii facile intelligi valeat.



21 CAPUT III.

Romatianae civitatis episcopus Niceas, seu Nicetas, a Gennadio memoratus, non est Niceas seu Nicetas ille Dacus sancti Paulini Nolani episcopi amicus, ejusdemque laudibus celebratus.

Jam ad penitiora et graviora progredior, dum hoc capite probandum suscipio Niceam, seu Nicetam, episcopum civitatis Romatianae a Gennadio memoratum non esse Niceam seu Nicetam illum Dacum sancti Paulini Nolani episcopi amicum, ejusdemque laudibus celebratum. Hic enim illius opuscula intimius investiganda; hic inquirendum venit num sancto Nicetae Paulini Nolani amico conveniant, an non, quae in his opusculis peculiaria exhibentur de dogmatibus, de haeresibus, de disciplina, ad regularum [Col. 0894A] normam quas recta ratio exigit, et critices periti tradunt. Hic proinde dicendum etiam de hujus Nicetae Paulini amici aetate; et an prorsus Paulino coaevus, an suppar, an minor exstiterit: quae omnia diligenti indigent inquisitione, ut lata propositio inde veluti sua sponte procedat. Utrumque ex his opusculis, quae germana esse probavimus, gravissima suppeditat argumenta, ut evincatur eorum auctorem Niceam seu Nicetam episcopum civitatis Romatianae, qui a Gennadio memoratur, esse non posse Niceam seu Nicetam illum Dacum, sancti Paulini Nolani episcopi amicum, ejusdemque laudibus celebratum: sed tum brevitatis studio, tum quia exploratiora seligere praestat, Libello nunc ad lapsam Virginem ad alia reservato, in Explanatione Symboli ad competentes immorari sufficiet.

Quod ad dogmata vero attinet, quae in aliqua sanctorum Patrum non satis explorata lucubratione traduntur, et ex quibus cognoscendorum auctorum solent critici eruere argumenta, non me latet satis firma [Col. 0894B] non esse quae ex quibusdam dogmatibus eruuntur, quae aliquando Ecclesia adversus ortas haereses in conciliis explicavit: nam cum Ecclesia numquam nova dogmata tulerit, sed illa tantum uberius explanaverit suaque definitione firmaverit, quae ab initio revelata, et constanti traditione servata, Novatorum postea cavillationibus temerata fuere; necesse est ut eadem dogmata asserta inveniantur etiam in illis sanctorum Patrum Operibus, quae concilia praecessere in quibus illa definita fuerunt; quin inde inferri queat Opera illa, non illorum, sed sequioris aetatis auctorum esse censenda. Quis enim ignoret catholicum dogma, exempli gratia, de Filii Divinitate, et consubstantialitate cum Patre, etiam ab antenicaenis Patribus et creditum et traditum fuisse? Sola itaque dogmatis alicujus assertio, quod aliquando Ecclesia lege lata sanciverit, non est ratio sufficiens judicandi opus aliquod posterius esse debere illa Ecclesiae definitione.
[Col. 0894C]

Adsunt tamen persaepe adjuncta quaedam, quae argumenta e dogmatibus sumpta firma reddunt, et ineluctabilia: veluti si dogma illud, aut peculiari vi asseratur, qua non asserebatur antequam Ecclesia super illo pulsaretur; aut si eisdem pene verbis vel parum dissimilibus annuntietur, quibus Ecclesia in oecumenicis conciliis congregata in illius definitione usa fuit, aut quae Romani pontifices in suis dogmaticis constitutionibus adhibuere; aut si iisdem fulciatur momentis, quibus fulciri consuevit ab iis qui, aestu fervente disputationum, veritatem catholicam validius tuebantur; aut si in eodem dogmate annuntiando, 22 verba, rationes ac dicendi modi usurpentur, quae post illius definitionem communiter apud Patres erant in usu. Crescit vero argumentorum e dogmatibus sumptorum pondus ac robur, si in dogmate annuntiando contrarius denotetur error, etiamsi tacito errantis ejusque sectatorum nomine: et si dogma aliquod proponatur, cujus contrarius error non semel in Ecclesia eruperit, neque semel tantum fuerit profligatus, [Col. 0894D] tunc in dijudicandis Operibus ex hac dogmatis assertione, alia ex eisdem Operibus debent inquiri quae lumen ferant in tenebris; ac fere numquam peculiaria quaedam desunt, quae ambiguitatem tollant; neque interim minima habenda est ratio etiam varietatis illius in scribendi disserendique modo quae unam ab altera aetatem, et unum ab altero saeculum, veluti colore aliquo peculiari ac proprio charactere, distinguit.

His itaque expensis, ecce nobis Niceas, seu Nicetas, episcopus civitatis Romatianae a Gennadio appellatus, qui in Explanatione Symboli, cap. 4, ita competentes suos alloquitur super incarnationis mysterio. »Crede hunc, qui ex Virgine natus est nobiscum, esse Deum; Deum ante saecula de Patre; hominem ex Virgine propter homines. Vere incarnatum, non putative, sicut quidam dicunt erronei haeretici erubescentes mysterium Dei. In phantasmate dicunt [Col. 0895A] factam Domini incarnationem: quia non vere fuerit quod videbatur, sed oculos fefellerit hominum. Quod absit, absit omnino a Dei veritate. Si enim falsa incarnatio est, falsa erit et salus hominum. Quod si vere salus in Christo est, vera aeque incarnatio est. In ipso utrumque existens; homo, quod videbatur; Deus, quod non videbatur. Manducans ut homo; et pascens quinque millia hominum quinque panibus, quia Deus. Dormiens ut homo in navi; sed ventis et mari imperans, quia Deus. Manus cruci affigens velut homo; sed paradisum confitenti se latroni tribuens, quia Deus. Mortem postremo suscipiens deposito ad modicum corpore, ut homo; sed quatriduanum mortuum de sepulcro suscitans, quia Deus. Utrumque ergo credendus est Christus; Deus et homo: quia sicut homo ex passionibus agnoscitur; ita Deus ex divinis operibus manifestatur. Habes ergo unde respuas magistros fallaciae.« Hactenus beatus Nicetas. En igitur catholicum dogma verae in Christo humanitatis a Niceta nostro assertum; neque assertum [Col. 0895B] simpliciter, sed etiam perspicue naviterque explicatum, ac solidissime etiam propugnatum adversus dogmatis hujus temeratores, quorum notat errorem, et quos ipse, non expresso quidem eorum nomine, sed generatim appellat erroneos haereticos, ac magistros fallaciae. Non est itaque anterior hic Nicetas, sed posterior exortis erroribus super vera Christi humanitate; ac propterea talis est in Niceta nostro dogmatis hujus assertio, ut inde de illius aetate aliqua ferri possit opinio.

At non semel in Ecclesia Dei contra veram Christi humanitatem error erupit. Auctor Catalogi Haereticorum, qui post Tertulliani librum de Praescriptionibus locum habet, meminit haeretici Saturnini, qui sub Trajano aut Adriano imperatore Antiochiae haeresim disseminavit, asserens inter alia Christum in substantia corporis non fuisse, et phantasmate tantum quasi passum fuisse. Meminit et Basilidis, qui Christum similiter venisse in phantasmate effutiebat, et sine [Col. 0895C] substantia carnis fuisse. Ophitas etiam recenset, qui circa annum 150 orti, inter alia asserebant Christum non in substantia carnis fuisse: subinde Valentinum, qui docuit Christum in substantia corporis 23 nostri non fuisse, sed spiritale nescio quod corpus de coelo deferentem, quasi aquam per fistulam, sic per Mariam virginem transmeasse, nihil inde vel accipientem, vel mutuantem; dein post alios Cerdonem, qui Christum in substantia carnis negat, in phantasmate solo fuisse pronuntiat; nec omnino passum, sed quasi passum; nec ex Virgine natum, sed omnino nec natum: demum Cerdonis discipulum Marcionem, qui haeresim Cerdonis approbare conatus est, et eadem dicere quae ille superior haereticus ante dixerat. His accedunt Apollinaristae et Manichaei, quorum nullus in Christo humanae carnis credidit veritatem, uti aiebat sanctus Leo Magnus, epistola 35 ad Julianum episcopum Coensem, capite 1, ex editione fratrum Balleriniorum, qua semper in hac dissertatione utemur.

Hunc vero jamdiu a Patribus in his haereticis condemnatum [Col. 0895D] errorem, ac propterea propemodum obsoletum, medio saeculo v, veluti ab inferis revocavit Eutyches archimandrita Constantinopolitanus, qui propterea per impios veterum haereticorum volutatus errores dicitur a sancto Leone Magno epistola 124, ad monachos Palaestinos, cap. 2; et de quo idem ipse aiebat epistola 79, ad Pulcheriam Augustam, quod »si quid sani cordis habuisset, dudum in auctoribus suis perculsum olimque prostratum (errorem) facile poterat declinare, ne de sepultis cineribus rediviva tentaret incendia commovere, ut in eorum transiret consortium, quorum secutus esset exemplum.« Praestat nihilominus hunc Eutychetis errorem intimius considerare; quoniam non illos veteres Nicetam nostrum respexisse reor, dum in illa catholici dogmatis assertione de vera Christi humanitate, eidem adversos appellat erroneos haereticos, et magistros fallaciae; sed Eutychen praecipue ejusque sectatores Nicetam indicare [Col. 0896A] voluisse verbis illis contendo, uti inferius explicabo.

Iterum itaque loquatur beatus Nicetas ad competentes suos de dogmate catholico verae in Christo humanitatis, eosque communiat adversus oppositum errorem. »Crede. inquit, hunc, qui ex Virgine natus est nobiscum, esse Deum; Deum ante saecula de Patre; hominem ex Virgine propter homines. Vere incarnatum, non putative, sicut quidam dicunt erronei haeretici erubescentes mysterium Dei. In phantasmate dicunt factam Domini incarnationem: quia non vere fuerit quod videbatur, sed oculos fefellerit hominum. Quod absit, absit omnino a Dei veritate.« Quid igitur Eutyches, ejusque sectatores? Audiatur in primis coaevus historicus, et S. Leonis papae I notarius, S. Prosper Aquitanus in Chronico; qui, Asturio et Protogene consulibus, ita scribit: »Hoc tempore Eutychiana haeresis exorta est, auctore Eutyche quodam presbytero, qui apud Constantinopolim monasterio celeberrimo praesidebat, praedicans Jesum Christum [Col. 0896B] Dominum nostrum, beatae Mariae virginis filium, nihil maternae habuisse substantiae, sed sub specie hominis solam in eo Verbi Dei fuisse naturam.« En igitur Christum ex Eutychetis errore non vere, sed putative incarnatum, uti apud Nicetam aiebant erronei illi haeretici; dum nihil maternae habuit substantiae, uti ex eodem Eutyche refert sanctus Prosper: en in phantasmate factam Domini incarnationem, et non vere ipsum fuisse quod videbatur, sed oculos hominum fefellisse; quod procul dubio perinde est ac in Christo sub specie hominis solam Verbi Dei fuisse naturam, quae est haeresis Eutychetis a sancto Prospero nobis exhibita.

Sed quoad haeresim Eutychetis nihil 24 accuratius, nihil solidius, nihil uberius divo Leone Magno, qui haeresim illam ab ipso ortu suo et penitus intellexit, et acerrime exagitavit, et summa vigilantia compescuit, et apostolica auctoritate contrivit. Sanctus Leo itaque audiatur Eutychetis errorem exponens, et non [Col. 0896C] uno quidem, sed pluribus in locis, pro zelo quo ardebat catholicae veritatis. »Nec frustratorie loquens, aiebat S. Leo, ita Verbum diceret (Eutyches) carnem factum, ut editus utero Virginis Christus haberet formam hominis et non haberet materni corporis veritatem.« Ita in celebri epistola ad Flavianum, quae est 28 in citata editione fratrum Balleriniorum, capite 2. »Quantum Nestorius a veritate excidit, dum Dominum Jesum Christum de matre Virgine hominem solum asserit natum; tantum etiam hic (Eutyches) a catholico tramite deviavit, qui de eadem Virgine editum, non nostrae credit esse naturae: ut quod formam servi gessit, quod nostri similis fuit atque conformis, quaedam nostrae carnis fuerit imago, non veritas.« Ita epistola 30, ad Pulcheriam Augustam. »Quantum Nestorius a veritate discessit, Deitatem Verbi ab assumpti hominis substantia separando, tantum a recto tramite etiam iste (Eutyches) desciscit, qui unigenitum Dei Filium sic de utero beatae Virginis praedicat natum, ut humani quidem corporis speciem gesserit, [Col. 0896D] sed humanae carnis veritas Verbo unita non fuerit.« Ita epistola 35, ad Julianum Coensem, capite 1. »Sicut Nestorius . . . sic et Eutyches damnatum olim sectatus errorem, alia profanitate blasphemans, a catholicae soliditatis compage resectus est: quia indoctis quibusdam nimiumque simplicibus persuadere tentavit, quod Verbum Dei ita caro sit factum, ut veram carnem de matre non sumpserit: nec nostri illum generis corpus habuisse; sed Divinitatis ejus et carnis unam esse naturam: ut unum Dominum nostrum Jesum Christum et falsum hominem, et Deum diceret esse passibilem. Quod nec pietas fidei, nec ratio recipit sacramenti; ut aut in sua natura passibilis fuerit Deitas, aut in susceptione humana mentita sit Veritas.« Ita epistola 102, ad episcopos Galliarum. »Catholicae fidei petra . . . et Eutychen similiter exsecratur, qui in Domino Jesu Christo veritatem humanae carnis evacuans, ipsum Verbum in carnem asserit [Col. 0897A] transformatum, ut nasci, nutriri, proficere, pati, mori, atque sepeliri, et die tertio suscitari, solius fuerit Deitatis, quae servilis formae non veritatem susceperit, sed figuram.« Ita epistola 119, ad Maximum Antiochenum, cap. 2. Hactenus de Eutychetis errore sanctus Leo Magnus. Haec porro quae sanctus pontifex de Eutychetis errore commemorat, quod nimirum ipse docuerit Christum habuisse formam hominis, sed non materni corporis veritatem; quod fuerit in illo nostrae carnis imago, non veritas; quod speciem gesserit humani corporis, non humanae carnis veritatem; quod veram carnem de matre non sumpserit, nec nostri generis corpus habuerit, ac propterea falsus homo exstiterit; quod servilis formae figuram susceperit, non veritatem; haec, inquam, de Eutyche a divo Leone relata, nonne eadem sunt quae beatus Nicetas de suis erroneis haereticis et magistris fallaciae referebat; quod putative scilicet, non vere incarnatum docerent Dei Filium; et quod in phantasmate factam dicerent Domini incarnationem, quia non vere fuerit quod videbatur, [Col. 0897B] sed oculos fefellerit hominum?

Verum adhuc luculentiora in eodem divo Leone de Eutychetis errore scribente 25 videamus, et ipsum phantasmatis vocabulum a Niceta usurpatum, atque illam ad oculos fallendos illusionem aequipollenti simulationis voce expressam; ut idem error appareat indicatus a Niceta nostro etiam ex eodem quo sanctus pontifex usu verborum; infra dicturi quae, his praemissis, rem plane conficere nullus, prout credimus, diffiteatur. »Non dubie enim . . . Manichaeorum confoederantur errori (Eutyches scilicet ejusque asseclae), qui ab unigenito Dei Filio verum et nostrae naturae hominem negant esse susceptum, omnesque ejus corporeas actiones simulatorii volunt fuisse phantasmatis.« Ita sanctus Leo epistola 59, ad clerum et plebem Constantinopolitanae urbis. »Eutyches quoque eodem (quo Nestorius) percellatur anathemate, qui per impios veterum haereticorum volutatus errores, tertium Apollinaris dogma delegit: ut negata humanae [Col. 0897C] carnis atque animae veritate, totum Dominum nostrum Jesum Christum unius asserat esse naturae, tamquam Verbi Deitas ipsa se in carnem animamque converterit; et concipi et nasci, nutriri et crescere, crucifigi ac mori, sepeliri ac resurgere . . . ejus tantum essentiae fuerit, quae nihil horum in se sine carnis recipit veritate . . . Unde si ab Apollinaris perversitate haereticus iste desciscit, ne convincatur Deitatem passibilem sentire atque mortalem; et tamen Verbi incarnati, id est Verbi et carnis unam audet pronuntiare naturam, non dubie in Manichaei et Marcionis transit insaniam, et mediatorem Dei et hominum, hominem Christum Jesum simulatorie omnia credit egisse, nec humanum in ipso corpus, sed phantasticam corporis speciem oculis apparuisse cernentium.« Idem sanctus Leo epistola 124, ad monachos Palaestinae, capite 2, et ipsissimis verbis epistola 165, ad Leonem Augustum, capite 2. In sermone vero 65, de Passione Domini 14, capite 1, haec habet: »Sermonem, dilectissimi, de gloriosa Domini nostri Jesu Christi passione [Col. 0897D] promissum, ita exspectationi vestrae intelligo esse reddendum, ut officium disserendi et festo paschali serviat, et ausibus impii erroris (Eutychiani) occurrat. Qui enim Dei Filium veram nostrae carnis negant suscepisse naturam, inimici sunt fidei Christianae, et evangelicam praedicationem nimis impudenter impugnant: ut secundum ipsos crux Christi aut simulatio fuerit phantasmatis, aut supplicium Deitatis.« En igitur phantasmatis vocem a divo Leone usurpatam in exponendo Eutychetis errore ad sensum prorsus beati Nicetae; sicut etiam vocem simulationis, quae illusionem illam exprimit ad fallendos oculos hominum, quam beatus Nicetas intelligit. Quis vero non eumdem omnino sensum deprehendit in verbis illis Romani pontificis, Christum Jesum simulatorie omnia (Eutyches) credit egisse, nec humanum in ipso corpus, sed phantasticam corporis speciem oculis apparuisse credentium; et in his beati Nicetae, in phantasmate [Col. 0898A] dicunt factam Domini incarnationem, quia non vere fuerit quod videbatur, sed oculos fefellerit hominum? Addatur etiam quod in eodem nunc citato sermone sancti pontificis, capite 4, Eutychetis sectatores phantasmatici Christiani appellantur, sicut etiam ipsissimis verbis iidem impetuntur in epistola 124, capite 6, ubi idem sanctus pontifex ait: »Dicant igitur isti phantasmatici Christiani quae substantia Salvatoris affixa sit ligno, quae jacuerit in sepulcro, et revoluto monumenti lapide, quae tertio die caro surrexerit, etc.«

Neque hic vero desinit verborum ac sensuum convenientia inter divum 26 Leonem de Eutyche Eutychianisque loquentem, et beatum Nicetam de erroneis illis haereticis et magistris fallaciae, quos commemorat, commonentem competentes suos: quapropter in re, quae in hujusmodi argumento praecipua est, nihil est omittendum ex iis quae lucem quantamlibet afferre possint, et veluti viam sternere ad ea quae inferius manifesta dabuntur. Ait itaque beatus Nicetas de suis erroneis [Col. 0898B] haereticis loquens: Sicut quidam dicunt erronei haeretici. Non igitur magno erant tunc numero; qui quidam fuisse dicebantur. Quid autem sanctus Leo papa de Eutychianis? »Quae confessio, aiebat (verae nimirum Deitatis, et verae in Christo humanitatis) cum impie nunc a paucis quibusdam laedatur, etc.« Epistola 43, ad Theodosium Augustum. Et iterum: »Cui sacramento (verae pariter Divinitatis et verae humanitatis in Christo) quia impie nunc a paucis imprudentibus obviatur, etc.« Epistola 44, ad eumdem Theodosium Augustum. Item: »Ut pax ecclesiastica renovetur, quae quorumdam dissensionibus videtur esse turbata.« Epistola 70, ad Pulcheriam Augustam. Ipsa vero Pulcheria Augusta, quae praesens erat Eutychianae factioni, ita ad eumdem sanctum Leonem scribebat in epistola quae inter illas sancti pontificis est ordine 77: »Illo errore sublato, qui ab aliquibus nunc ortus est.« Pergit beatus Nicetas, et illos quosdam suos erroneos haereticos, qui non vere incarnatum [Col. 0898C] Christum dicebant, appellat erubescentes mysterium Dei. Quid autem et hic de Eutychianis sanctus pontifex Leo? Recolantur quae habet epistola 165, ad Leonem Augustum, capite 9: »In magno, inquit, sacrilegio se versari haereticorum manifestat impietas, cum sub specie Deitatis honorandae humanae carnis in Christo denegat veritatem; et religiose existimant credi, si dicatur in Salvatore nostro verum non esse, quod salvat, cum ita secundum promissionem omnia saecula percurrentem, mundus sit Deo reconciliatus in Christo, ut nisi Verbum dignaretur caro fieri, nulla posset caro salvari. Omne enim sacramentum fidei christianae magno (ut haeretici volunt) decoloratur obscuro, si lux veritatis sub mendacio putatur latuisse phantasmatis. Non ergo quisquam sibi erubescendum existimet Christianus de nostri in Christo corporis veritate . . . De quo cum sanctarum litterarum nulla pars sileat, sufficit quaedam consona veritatis signa posuisse, quibus diligentia fidei in splendidissimam latitudinem dirigatur, et sincera intelligentiae luce [Col. 0898D] perspiciat, quod in Filio Dei, qui se incessabiliter Filium hominis et hominem profitetur, non sit Christianis erubescendum, sed constantissime gloriandum.« Vides igitur apud Leonem Magnum Eutychianos erubescentes de nostri in Christo corporis veritate, et quidem sub specie Deitatis honorandae; sicut apud Nicetam erronei illi haeretici erubescentes et ipsi mysterium Dei, non vere, sed putative incarnatum Christum Dominum dicebant, quasi vera Deum incarnatio dedeceret.

Quanta vero fuerit apud Nicetam illius erroris immanitas contra quem competentes ad baptismum commonebat. quantaque ex illo Christianae fidei hominumque saluti pernicies immineret, ex iis quae indicatum errorem in illa Symboli Explanatione e vestigio subsequuntur apparet: ait enim: »Quod absit, absit omnino a Dei veritate. Si enim falsa incarnatio est, falsa erit et salus hominum. Quod si vere salus in [Col. 0899A] Christo est, vera aeque incarnatio est.« Numquid et tale aliquid de Eutychiano errore apud Leonem papam? Epistola 27 nempe 60, ad Pulcheriam Augustam, haec habet: »Haeresis quippe est nimis impia, et Evangelio veritatis inimica, quae non portionem aliquam laedere, sed ipsa Christianae religionis conatur fundamenta convellere, negans sempiterni Patris Filium sempiternum de utero beatae Virginis Matris veram carnem nostrae sumpsisse naturae.« Et epistola 165, ad Leonem Augustum, capite 5, ita scribit: »Quam itaque sibi in hujus sacramenti praesidio spem relinquunt qui in Salvatore nostro negant humani corporis veritatem? Dicant quo sacrificio reconciliati, dicant quo sanguine sint redempti?«

Hactenus et haeresim Eutychianam ex praecipuo illius expugnatore divo Leone Magno plene detectam perspeximus, et miram haeresis hujus cum ea de qua Nicetas in Explanatione Symboli loquebatur similitudinem; quin etiam utrumque iisdem sensibus, phrasibus, ac verbis quoque usum fuisse in propria haeresi [Col. 0899B] indicanda collatione facta cognovimus. Progrediendum nunc ad id quod ab initio erat propositum; nimirum quod beatus noster Nicetas nequaquam veterum illorum haereticorum qui Eutychi veluti praeluserunt respexit errorem, licet eorum error cum illo de quo Nicetas plane conveniat, nec verba quoque desiderentur, quae rei unitatem constituant, quaeque profecto clarissimo etiam Zabeo fucum fecerunt, ut nihil omnino de Eutyche suspicatus, praecessores tantum illius ibidem agnosceret in dissertationis suae parte altera, num. 16; sed quod reapse de Eutychiano errore locutus fuerit Nicetas, et quod pro erroneis illis haereticis ac magistris fallaciae in Explanatione Symboli memoratis, Eutyches ipse ejusque sectatores intelligendi omnino veniant: quod conjeturis quidem probandum suscipio, non enim alia suppetunt alterius generis argumenta; sed conjecturis, ni fallor, tanti ponderis, quibus vel conjunctim, vel etiam singillatim sumptis, rem prorsus confectum iri [Col. 0899C] confidam.

Ad celebrem dogmaticam epistolam sancti Leonis Magni ad Flavianum Constantinopolitanum antistitem accedamus oportet, quae Eutychetis errorem tantis rationum momentis tantaque auctoritatis et eloquentiae vi ab ipso sui exordio jugulavit, ut nihil ea robustius, nihil validius adversus illam impietatem communi totius Ecclesiae plausu judicaretur. Ab anno 449, quo eadem epistola prodiit. Asturio et Protogene consulibus, usque ad concilium Chalcedonense, ubi ceu fidei regula ex ipso Petri ore prolata venerabiliter accepta fuit, omnes tum Orientis tum Occidentis Ecclesias pervagata, ita in ore omnium esse coepit, ut non modo eam singuli per orbem universum episcopi prae oculis semper haberent, sed ut eadem etiam communiter a fidelibus, velut Symbolum fidei, memoriae commendata teneretur. Praestat super hac re luculentissimum testimonium afferre Ecclesiae Gallicanae, quae in epistola synodica ad ipsum divum Leonem missa, et inter hujus sancti pontificis Epistolas [Col. 0899D] ordine 99, capite 2, ita scribebat: »Quae apostolatus vestri scripta, ita ut symbolum fidei, quisquis redemptionis sacramenta non negligit, tabulis cordis ascribit, et tenaci, quo ad confundendos haereticorum errores paratior sit, memoriae commendavit.« Quod itaque de Gallicana Ecclesia testabantur synodice congregati episcopi Galliarum, hoc de caeteris per orbem Ecclesiis jure censendum: praecipue vero cum certum sit in fidei professionibus nihil antiquitus fuisse frequentius, quam post generalia concilia hujus quoque epistolae doctrinam profiteri, quae inter divina etiam officia tempore Adventus, tum in 28 Romana Ecclesia, tum in aliis Italiae et Galliarum locum habuit, ut erudite admonent Ballerinii fratres in admonitione ad hanc eamdem epistolam. Quod spectat ad haec Italiae superioris loca, exstat epistola ad eumdem sanctum Leonem papam Eusebii episcopi Mediolanensis aliorumque comprovincialium episcoporum, inter [Col. 0900A] Leonis epistolas, num. 97, ubi epistola ad Flavianum beati pontificis summa veneratione suscipitur, ac debitis laudibus celebratur. Quod vero attinet ad Aquileiensem provinciam Mediolanensi conterminam, ubi nos degimus, iidem eruditi fratres Ballerinii indicant Sponsionem episcoporum provinciae Aquileiensis ad Paulinum patriarcham anni 801, a de Rubeis in Monumentis Ecclesiae Aquileiensis allatam, atque e manuscripto Vaticano 1322 erutam, ubi episcopi provinciales profitebantur catholicae fidei regulam juxta definitionem concilii Nicaeni, et ut tomus beati declarat papae Leonis. Licet vero sequioris aetatis monumentum hoc sit, minime tamen ambigendum ex primaeva etiam Aquileiensium fluxisse disciplina, atque ex eodem pristinae venerationis fonte erga hanc epistolam, quam litteris suis testatam reliquerunt Gallicani praesules ac Mediolanenses, quamque plene consimilem in universa Ecclesia exstitisse, et rei gravitas, et illorum temporum conditio, et ratio ipsa suadet.

Quid igitur ex hac dogmatica divi Leonis epistola [Col. 0900B] ad rem nostram? Cum tanta fuerit erga epistolam hanc veneratio in universo orbe catholico ab eo tempore quo data fuit, ut veluti symbolum fidei ab omnibus acciperetur, nec non memoriter teneretur; ubi hujus celeberrimae epistolae sensus, ubi ejusdem momenta adversus Eutychianum errorem adhibita, ubi verba etiam, ac veluti ipsa dicendi ratio in alio quopiam opere deprehenduntur, in quo maxime aut de fide aliquo modo agatur, aut, quod praecipuum, est, ipsum fidei symbolum explanetur, commoneanturque auditores ne se abripi sinant ab erroneis haereticis et magistris fallaciae contraria docentibus; minime dubitandum, illius operis auctorem eumdem respexisse Eutychianum errorem quem sanctus pontifex in illa epistola profligavit, quamvis nec Eutyches ibi, neque Eutychiani expresso nomine indicentur. Ejusmodi porro esse Explanationem Symboli ad competentes, quae sensus videlicet contineat in epistola divi Leonis expressos adversus Eutychetis errorem, quae momenta [Col. 0900C] referat ab eodem adhibita, quae verba etiam ac veluti dicendi rationem exhibeat, textus ex utraque lucubratione ob oculos positi invictissime, ut arbitror, demonstrabunt.

Sit itaque primum sanctus pontifex Leo in eadem epistola sua ad Flavianum, quae ordine est 28, capite 4 : »Agit, inquit sanctus pontifex, utraque forma cum alterius communione, quod proprium est; Verbo scilicet operante quod Verbi est, et carne exsequente quod carnis est. Unum horum coruscat miraculis, aliud succumbit injuriis . . . Esurire, sitire, lassescere, atque dormire, evidenter humanum est. Sed quinque panibus quinque millia hominum satiare . . . . . supra dorsum maris plantis non desinentibus ambulare, et elationes fluctuum increpata tempestate consternere; sine ambiguitate divinum est. Sicut ergo, ut multa praeteream, non ejusdem naturae est, flere miserationis effectu amicum mortuum, et eumdem, remoto quatriduanae aggere sepulturae, ad vocis imperium excitare redivivum; aut in ligno pendere, et in noctem [Col. 0900D] luce conversa, omnia elementa tremefacere; aut clavis transfixum esse, et paradisi portas fidei latronis aperire: ita non ejusdem naturae est dicere: 29 Ego et Pater unum sumus; et dicere: Pater major me est. Quamvis enim in Domino Jesu Christo Dei et hominis una persona sit; aliud tamen est, unde in utroque communis est contumelia, aliud unde communis est gloria. De nostro enim illi est minor Patre humanitas; de Patre illi est aequalis cum Patre Divinitas.« Hactenus sanctus Leo. Ecce nunc beatum Nicetam in Explanatione Symboli, capite 4, statim post ea verba quae superius retulimus ad ostendendam perniciem quae Christianae fidei imminebat ex errore quem ille exagitabat in erroneis suis haereticis; et non alio prorsus sensu ac sese sanctus pontifex explicabat de Eutychetis errore. In ipso (Domino Jesu Christo), ait beatus Nicetas, utrumque existens, homo, quod videbatur: Deus, quod non videbatur. Manducans [Col. 0901A] ut homo; et pascens quinque millia hominum quinque panibus, quia Deus. Dormiens ut homo in navi, sed ventis et mari imperans, quia Deus. Manus cruci affigens velut homo; sed paradisum confitenti se latroni tribuens, quia Deus. Mortem postremo suscipiens deposito ad modicum corpore, ut homo; sed quatriduanum mortuum de sepulcro suscitans, quia Deus. Utrumque ergo credendus est Christus, Deus et homo; quia sicut homo ex passionibus agnoscitur, ita Deus ex divinis operibus manifestatur. Habes ergo unde respuas magistros fallaciae.« Hactenus etiam beatus Nicetas.

Jam vero, si excipiatur styli proprietas, quae non eadem est in utroque scriptore; nam simplex ac nitida in Niceta, gravis ac splendida in Leone: et si excipiatur sermonis quaedam prolixitas quae in textu divi Leonis apparet, utpote qui totus erat in tota illa epistola ut dogma catholicum assereret de vera in Christo humanitate, et adversum Eutychetis errorem convelleret; dum strictior dicendi ratio Nicetae conveniebat, [Col. 0901B] qui non de unico illo dogmate sed de symbolo universo explanationem competentibus tradebat, et talem quidem quae auribus audientium facile exciperetur, non quae legentium oculis subjiceretur; veluti epistola, aut alia alterius generis lucubratio, quam propterea longiusculam, ubi res urgeat, esse non dedecet: si haec in allatis textibus excipiatur, ex ipsa styli varietate, et ex ipso dicendi genere necessaria diversitas; quis, quaeso, non videat, sensus in utroque textu esse plane conformes in dogmatis explicatione, eadem adhiberi momenta ex evangelica historia petita ad confodiendum errorem dogmati oppositum, et verba etiam non semel, ac veluti dicendi rationem in utroque penitus convenire? Non alia egent minutiori discussione allati duo textus, quos parallelos non improprie dicam, quique reipsa uti parallelos satis aperte vel intuentium oculis sese produnt; ut ex iis concludamus beatum Nicetam, eumdem ac divus Leo in epistola ad Flavianum respexisse [Col. 0901C] Eutychetis errorem in sua Explanatione Symboli ad competentes, capite 4, atque idcirco pro illis erroneis haereticis, pro illis magistris fallaciae quos objurgat, Eutychen profecto et sectatores illius ipsum quoque indicare voluisse.

Rem non pigeat nihilominus etiam uberius illustrare, ac validius confirmare. Eadem quae in Niceta nostro apparet occurrendi ratio Eutychiano errori ex dogmatica epistola sancti Leonis papae ad Flavianum. sive ex ipsius sensu, et momentis in ea allatis, atque ex ipso dicendi modo, et pene ex verbis illius, uti vidimus; eadem, inquam, in aliis ejusdem aetatis Patribus elucet, de quibus non est controversia quod Eutychianum errorem respexerint. Quid nempe consequitur? 30 Inde nimirum vehementius firmatur, et communiter tunc Ecclcsiae antistites ex fonte illius dogmaticae epistolae hausisse quae fidelibus traderent ad fidem verae in Christo, sicut Divinitatis, ita et humanitatis confirmandam, atque ad refellendum adversum errorem; et plane Eutychetis haeresim esse [Col. 0901D] de qua in Explanatione Symboli monebat Nicetas competentes suos, cum eadem loquendi ratio appareat, quae in Leone et in Niceta, etiam in aliis Patribus, quos nullus dubitat aut aetatem erroris Eutychetis attigisse, aut errorem ipsum proxime subsecutos. Jam igitur videamus.

Adest inter alios sanctus Maximus Taurinensis, qui, ut ex ejus Vita in novissima illius Operum Romana editione concinnata apparet, anno 465 adhuc erat in vivis; quique anno 451 in concilio Mediolanensi cum aliis episcopis illius provinciae subscripserat epistolae sancti Leonis ad Flavianum, uti constat ex synodica superius citata Eusebii Mediolanensis episcopi ad eumdem sanctum pontificem, quae exstat, ut dictum fuit, inter istius Epistolas ordine 97. Itaque sanctus Maximus in sermone 37 de Paschatis Solemnitate 9, ex eadem novissima editione Romana haec habet: »Quis dubitet ineffabiliter cum Filium Dei, Filiumque [Col. 0902A] esse hominis, qui potuit et mortem perpeti, et morte devicta semetipsum suscitare de tumulo? Nam suscepta carne de Virgine, ne quam in fide nostrae confessionis nebulam pateremur, toto praedicationis suae tempore verum se revelabat Deum, perfectum ostendebat et hominem. Flebat quippe, ut nostro dolore moerens, sed ut sua virtute potens miseratus caecorum tenebras, huic necdum formatos faciebat oculos, illi reddebat amissos; navigans cum discipulis suis somno hominis dormiebat in puppis; sed consciae majestatis imperio insurgentium fluctuum moles, minacesque ventos serena protinus tranquillitate compescuit. Moriturum se, ut temporalis vitae homo saepissime testabatur, sed ut aeternus Deus, refugo in corpora vitali spiritu, ad lucem mortuos redire praecepit. Ut Filio hominis ingerebantur convicia blasphemantium, sed ut ignara mortalitas inostensam credendi disceret veritatem, quasi unicum Filium suum Pater alloquebatur e coelo.« Et sermone 102, de Verbis Evangelii, etc., ita loquitur: »In hac [Col. 0902B] lectione simul consideranda est in uno eodemque Redemptore nostro disjuncta operatio Divinitatis et humanitatis, atque omnimodis detestandus error Eutychetis, qui unam tantum in Christo dogmatizare praesumit operationem. In alterutra enim parte vel qui solum hominem fuisse dixerit, gloriam negabit Conditoris; vel qui solum Deum, negabit misericordiam Redemptoris. Nempe quod super turbam miseretur Dominus, ne vel inedia, vel longioris viae deficiat labore, noverimus affectum, atque compassionem humanae fragilitatis: quod autem de septem panibus, et paucis piscibus satiavit quatuor millia hominum, credimus divinae opus esse virtutis.« Homilia vero 49 haec alia habet: »Hujusmodi Dominus peregit in sua carne mysterium, ut sicut Deus esse divinis virtutibus creditur; ita et homo esse, infirmitatibus dignoscatur humanis. Et hinc est quod Christus ut homo esurit; et esurientes pascit, ut Deus. Hinc quod fatigatur itinere; et claudis virtutem tribuit ambulandi. Hinc [Col. 0902C] quod oculos suos laxat in lacrymas, et mirabiliter caecis reformat aspectum. Hinc quod appropinquante morte tristatur, et mortuum Lazarum suscitat de sepulcro. Haec omnia, fratres, Conditor 31 ac Redemptor noster, ut Deus et homo agit, non quia talis illi nascendi necessitas fuit; sed quia tale in coelo, et in terris voluit regnare mysterium.« Haec sanctus Maximus Taurinensis de catholico dogmate verae in Christo, sicut Divinitatis, ita et humanitatis, adversus Eutychianum errorem; et penitus ad sensum, immo veluti ad verba ipsa tum divi papae Leonis, tum beati nostri Nicetae.

Post Maximum Taurinensem audire praestat etiam divum Petrum Chrysologum, cujus exstat celebris ad Eutychen ipsum epistola, inter Epistolas sancti papae Leonis ordine 25, ad initium pertinens anni 449, uti animadvertunt Ballerinii fratres in admonitione praevia; in qua epistola illum monebat, ut his quae a beatissimo papa Romanae civitatis scripta sunt obedienter attenderet: quoniam beatus Petrus, qui in [Col. 0902D] propria sede et vivit et praesidet, praestat quaerentibus fidei veritatem. Quamvis vero Chrysologi obitus post annum 451 differri non possit, ut monet clarissimus abbas Bacchinius in Observationibus ad Vitam ejusdem ab Agnello in suo libro Pontificali nobis datam; etiam hoc tam brevi tempore, scilicet biennii circiter; ab exorto sibique cognito Eutychiano errore, sanctissimus Ravennatium pontifex oblata occasione in sermonibus suis illum insectari non destitit; et ita quidem, ut manifeste appareat errorem illum et ipsismet coloribus depinxisse quibus sanctus Leo ac beatus noster Nicetas, et simili etiam dicendi ratione, ac momentis quoque ejusdem ponderis ejusdemque generis confutasse. Sermone 21 ex editione Sebastiani Pauli Augustae Vindelicorum 1758, in-folio, ita aiebat: »Et assumunt eum ut erat in navi. Quid hoc? Aliter est Christus in coelo, aliter habetur Christus in navi; aliter in majestate Patris, aliter in hominis humilitate [Col. 0903A] sentitur; aliter coaeternus Patri, aliter aetatum nostrarum gradibus cernitur temporalis; aliter nostro dormit in corpore, aliter in sui vigilat spiritus sanctitate.« Sermone 58 haec habet: »Sepulturam patitur (Christus), ne mortem non adiisse ut vinceret, sed simulasse ut eluderet, ab impiis jactaretur . . . Et si in passione nostrae se carnis veram probavit habuisse substantiam, per trium dierum figuram totam Trinitatis resurgit in gloriam.« Sermone 60 haec alia legimus: »Sepultum dicis (Christum) ut veram carnem Christi, mortemque non perfunctoriam probet confessio sepulturae; mortem suscepisse et vicisse; intrasse inferos et rediisse, venisse in jura tartari, et tartari jura solvisse, non est fragilitas, sed potestas.« Sermone denique 144 ita scribit: »Ecce, inquit, concipies in utero. Propter reverentiam dixisse suffecerat: Concipies: quid exaggerat, in utero, quod est? Ut conceptus esset veritas, non figura; ut partus esset proprietas, non imago; ut sicut de Deo vero Deus verus natus est, sic de vero conceptu veritas humani [Col. 0903B] corporis nasceretur. In ortu Christi, fratres, humani corporis injuria sublata est, non natura; nec est creatura deleta, sed culpa damnata. Est ergo haeresis, quae Christum aerium corpus assumpsisse mentitur: nec habuisse carnem, sed hominem simulasse confingit.« Haec sanctus Petrus Chrysologus in Sermonibus suis. Quis igitur non videat Eutychianum errorem hic expressum ipsissimis verbis simulationis, figurae, imaginis humanae carnis in Christo, quae adhibita fuerunt a divo Leone in tot ex eodem superius allatis textibus; quaeque plene respondent aliis putativae incarnationis, atque phantasticae, ad fallendos hominum oculos, quae apud 32 Nicetam occurrunt? Quis aeque non intelligat a divo Petro Chrysologo quaedam hic afferri, pro opportunitate orationis, ad asserendas in Christo operationes humanas a divinis distinctas, quae divus Leo papa in epistola ad Flavianum protulit, et beatus quoque Nicetas in Symboli Explanatione recensuit?

Ut aliquid praeterea, post divum Maximum Taurinensem, et post divum Petrum Chrysologum, etiam [Col. 0903C] ex praesulibus Gallicanae Ecclesiae afferamus, quod ad rem nostram faciat, nonnulla hic ex Fausto Reiensi, atque ex sancto Avito episcopo Viennensi addere liceat. Fausti quidem, qui paulo post damnatum Eutychianum errorem Reiensem sedem conscendit, nimirum circa annum Christi 455; Fausti ea sunt quae sequuntur, ut notant Maurini Augustinianorum Operum editores ad sermonem 176 in appendicibus Augustinianis relatum; cui titulus: In Ascensione Domini I, ubi haec assuta leguntur, et nimis improprie sancto Hipponensium episcopo supposita, qui morte sua jam pridem errorem praecesserat de quo hic agitur. Ait itaque Faustus: »Ideoque omnibus modis detestanda sunt venena Orientalis erroris, qui impia novitate praesumit asserere Filium Dei ac Filium hominis unius esse naturae . . . Nos ergo noverimus duplicem in Christo geminamque substantiam; de Patre coelestem, de matre terrenam. Quam utramque in uno eodemque Redemptore suis promptum est testimoniis [Col. 0903D] explicare. Quasi homo dicebat, Quia Pater major me est; sed idem quasi Deus pronuntiabat, Ego et Pater unum sumus. Quasi homo dicebat, Tristis est anima mea usque ad mortem; sed quasi Deus fiducialiter loquebatur, Potestatem habeo ponendi animam meam, et potestatem habeo iterum sumendi eam. Quasi homo in cruce pendebat; sed quasi Deus regnum coeleste donabat.« Haec Faustus Reiensis; quem ita locutum ad sensum divi Leonis Magni in textu relato ex epistola ad Flavianum satis elucet: licet non satis orthodoxe in aliquo alio dogmate senserit, uti constat; quod tamen ad rem, de qua nunc agimus, non pertinet.

Sanctus vero Avitus nonnihil Fausto aetate posterior, utpote qui Viennensem cathedram obtinuit sub finem saeculi v, Eutychetis errorem fusiori calamo perstrinxit tum in epistola 3, quae inscribitur: Domno Gundobado regi, tum in aliis quoque Operibus, [Col. 0904A] quorum nunc nonnisi fragmenta supersunt; maxime vero in illis quibus olim titulus: Contra Phantasma; hoc enim appellabatur nomine ab Avito Eutychianismus, sicut etiam phantasmatis praedicator Eutyches ipse ab eodem dicebatur. En igitur quaedam Viennensis praesulis, prout in Bibliotheca Veterum Patrum cura Andreae Gallandii, tomo X, pag. 709 et sequentibus; et primum ex eadem citata epistola ad Gundobadum excerpta, quae tota est adversus Eutychianum errorem, quem etiam in fine pravitatem clamat, quae adhuc augmento accenditur, ut propterea contra eam dimicandi etiam aetate sua necessitatem ostenderet. »Jam porro, inquit, quoniam transacta passio docet hominem verum, cruciatum doloribus, latronibus comparatum, confectum supplicio, tumulatum sepulcro; per haec omnia phantasmatis assertoribus assumpti corporis veritas contradicit.« Pergit vero sanctus Avitus, et Eutychiani erroris improbitatem tangens atque perniciem ad sensum prorsus tum divi Leonis tum beati Nicetae, quos [Col. 0904B] superius hac etiam super re invicem contulimus, haec et ipse subjungit. »Adhuc cum omne quod spei est in solo redemptionis nostrae mysterio collocemus, nec sit aliud nostrum reviviscere, quam 33 Dominum necem pertulisse: falsum est quod sua incarnatione nos salvat, si et hoc in dubium venit, quod tolerandum pro nobis in carne susceperat.« Quod vero ad praecipuum textum Leonis attinet, parallelum Nicetae textui de vera in Christo sicut Divinitate ita etiam humanitate, et ad quem respexisse aiebam Patres illos qui post Leonem Eutychianismum insecuti fuerunt, ut inde adhuc clarius elucescat etiam Nicetam Eutychianum prorsus intellexisse errorem, contra quem ipsis sensibus ac pene verbis ivit sancti papae Leonis; en quomodo sese explicat etiam sanctus Avitus: »Respiciendum est hic, quantum Eutychiani Bonosiacis barathro profundiore mergantur. Illi Christo Divinitatis honorem tantummodo adimunt, isti et corporis veritatem. Photinus hominis personam [Col. 0904C] nos adorare deridet, hic nebulam. An forte haeretici hujus ipsius illusionis exordium ab ipsis in Christo sacrae nativitatis crepundiis ordiuntur, ac perinde falsum erit, quod jacuit in pannis, quod apparuit magis, quod planxit in cunis? Taceo reliquos in succidua aetate profectus, quibus divinam pariter humanamque naturam complectens, lassitudinem refectio pertulit, consolatio lacrymas effudit, lux dormivit, panis esuriit, fons sitivit. Taceo planctum illum quem super defunctum Lazarum habuit, antequam effectu resuscitandi ostenderet Deum praemisisse humanae conditionis affectum.« Neque hic, occasione oblata, praetereundum quod de Eutychianis non uno in loco aientem vidimus divum Leonem; quod veram nempe in Christo humanitatem negantes, ipsam veritatis lucem in susceptione humana mentitam dicerent, atque sub mendacio phantasmatis latitantem; quod etiam Nicetas noster non tacuit de erroneis haereticis suis, quos arguebat de Christo dicentes quia non vere fuerit quod videbatur, sed oculos fefellerit hominum: ad [Col. 0904D] quem sensum ita et Avitus ipse quam praeclare scribebat: »Quod videte ad quantam spectet Divinitatis injuriam, si veritatis magister, qui nobis etiam verborum mendacia interdicit, ipse factis credatur potuisse mentiri. Procul dubio enim mendacii genus foret, si quod ipse non fuerit, se credi a suis velit, et putaretur factum a Christo, quod non licet facere Christiano.« Hactenus sanctus Avitus in epistola illa 3, ad Gundobadum regem: quae autem sequuntur, non ideo addenda judicavi quia aliquid deesse putem ad sancti Aviti mentem plene in rem nostram assequendam respectu Eutychiani erroris ab eo exagitati eodem etiam modo quo urgebatur a divo papa Leone; sed quia inde adhuc uberius illius sententia explicatur, et quia proprie ex fragmentis sumpta sunt quae supersunt librorum illius Contra Phantasma, id est contra Eutychianum errorem. Ait itaque: »Qui factus est ei ex semine David secundum carnem. Asseruit [Col. 0905A] duplicem plena descriptione naturam. Unam in qua secundum Divinitatem factor est omnium, et alteram in qua factus est ex semine David secundum carnem. In quarum neutra substantia suspicio potest phantasmatis inveniri: quia sicut per se invisibilis erat Divinitas quae inclinabatur e coelo, ita de David stirpe descendens nihil ludificatorium habere potuit veritas carnis Christi: quae non solum usque ad David per proavos suos, sed per ipsum David usque in Adam, expressa parentum nominatione resolvitur. Et ideo dicit Apostolus, esse ex semine David secundum carnem, ut eum consubstantialem exponeret matri, de qua utique sumpsit et mortem; cum phantasma nec nasci, nec mori possit, sed principium ejus deludere, 34 »finisque vanuisse sit.« Haec sanctus Avitus Viennensis in fragmentis, etc., numero 1, ex eodem tomo X Bibliothecae Gallandii pag. 749.

Jam igitur concludendum, Nicetam nostrum episcopum civitatis Romatianae a Gennadio memoratum, in sua Symboli Explanatione, capite 4, ubi catholicum [Col. 0905B] dogma tradit competentibus suis vere in Christo, sicut Divinitatis, ita etiam humanitatis, et ubi refellit erroneos illos haereticos et magistros fallaciae, qui non vere, ut aiebat, sed putative incarnatum Christum dicebant, ideoque in phantasmate factam Domini incarnationem, quia non vere fuerit quod videbatur, sed oculos fefellerit hominum; concludendum, inquam, Nicetam hunc non respexisse ad haereticos illos veteres, qui in adinventionibus et phantasmatibus suis Eutychen praecesserunt, sed plane Eutychen ipsum ejusque sectatores intendisse; et quia errorem illum undequaque exponit eo prorsus modo ipsisque formis, quibus eumdem habemus apud divum Leonem Magnum in tot epistolis, quas dedit ad ipsum profligandum tum in Oriente unde eruperat, tum in Occidentis partibus ubi suffragia sibi comparare satagebat; et quia eisdem sensibus ac momentis, immo et pene verbis utitur idem Nicetas adversus errorem illum, quibus ipse sanctus pontifex usus fuit in celebri dogmatica sua epistola ad Flavianum, quae per totum [Col. 0905C] catholicum orbem diffusa, ceu fidei regula ubique habita fuit etiam ante Chalcedonense generale concilium, ubi demum Eutychetis error supremum ictum accepit; et quia praeterea eadem ipsa quae in Niceta apparet occurrendi ratio gliscenti errori ex epistola illa ad Flavianum, sive ex ejusdem sensibus ac momentis ac pene etiam verbis, elucet etiam communiter in Patribus vel Eutychi coaevis, vel qui non ita longe post eumdem floruerunt, de quibus constat quod Eutychianum reapse errorem insecuti fuerunt.

Quid nunc igitur post tam prolixam disquisitionem de vero ac proprio Eutychiano errore a Niceta nostro in sua Symboli Explanatione exagitato? Inde nimirum sequitur, quod Eutychiano errore anterior esse nequeat Nicetas hic Explanationis Symboli auctor. Quod si Eutychiano errore anterior Nicetas hic esse non potest, jam inde liquet, Romatianae civitatis episcopum Niceam ceu Nicetam a Gennadio memoratum, et Explanationis Symboli auctorem, non esse [Col. 0905D] Niceam seu Nicetam illum Dacum sancti Paulini Nolani episcopi amicum, ejusdemque laudibus celebratum; quae est hujus tertii capitis propositio, quam adversus opinionem clarissimi Zabei sustinendam suscepi: nam Nicetas ille Dacus Paulini Nolani amicus ejusdemque laudibus celebratus, procul dubio anterior fuit Eutychiano errore, qui nonnisi Niceta Daco jam pridem vita functo primum erupit. Ab Eutychiano itaque errore descendendum nunc est ad hujus Nicetae Daci Paulino Nolano amicitia conjuncti diligenter inquirendam aetatem; quod ab initio capitis hujus secundo loco mihi erat propositum, et quod unum restat ad rem conficiendam de qua modo agimus.

Nicetas itaque Dacus amplius in vivis non erat cum Eutychiana haeresis ortum habuit. Haeresis namque haec ab Eutyche archimandrita, et jam sene, uti patet ex pluribus locis Epistolarum sancti Leonis Magni, ortum in Oriente habuit circa annum Domini 448. [Col. 0906A] Eodem enim anno in consessu episcoporum et abbatum habito Constantinopoli ab illius regiae urbis episcopo Flaviano, Eutyches primum accusatus fuit novi illius dogmatis, quod ipse per monasteria libro edito disseminabat, ab Eusebio Dorylaei episcopo, illius antea amico, a quo etiam frustra monitus fuerat; 35 et Eutyches erroris convictus, et in errore contumax damnatus fuit, ac sacerdotii honore privatus. Anno insequenti 449, sanctus Leo papa celebrem illam ad Flavianum epistolam dedit contra Eutychianum errorem, qua tam perspicue catholicum dogma de incarnatione Domini, et de duabus in Christo naturis ostendit, et errorem ipsum Eutychetis tam strenue profligavit. Anno demum 451, celebratum fuit Chalcedonense concilium oecumenicum, in quo, rescissis omnibus quae in latrocinio Ephesino per violentiam et fraudem ab Eutychetis asseclis ac patronis acta fuerant, epistola illa sancti Leonis papae ad Flavianum, jam per universum orbem diffusa, et undique venerabiliter accepta, ac veluti Symbolum fidei habita [Col. 0906B] contra Eutychianum errorem, quasi ex ipsius Petri ore prolata a Patribus acclamata fuit.

De Nicetae Daci emortuali anno nihil quidem exploratum habemus: sed Nicetas Dacus procul dubio floruit aetate Paulini Nolani, cujus etiam amicissimus erat, et ad quem invisendum e Dacia Nolam se bis contulerat, ut ex ejusdem Paulini scriptis constat. Porro Paulinus Nolanus ad superos evolavit anno 431, aetatis suae 78, cum presbyter Nolae fuisset ante episcopatum plures annos, et ad episcopalem eam sedem assumptus esset anno circiter 409, uti ab eruditis ejus Operum editoribus observatum fuit. Nicetam hunc Dacum natu Paulino majorem fuisse, ex pluribus Paulini ipsius de eodem locutionibus non immerito conjicimus. Siquidem et parentem eum, et magistrum passim appellat, et se non modo prae humilitate pauperem et insipientem, sed etiam illius respectu parvulum, poemate XXVI de sancto Felice, Natal. 9, quod enidit in secundo Nicetae adventu Nolam [Col. 0906C] circa annum 402, cum Paulinus tunc ageret aetatis annum circiter 49. Idipsum vero alia sunt quae luculentius adhuc evincunt.

Ante annos quatuor, nimirum anno 398, primum Nolam advenerat Nicetas, cum Paulinus annum ageret 45. Exstat Paulini poema, num. 17, ad Nicetam redeuntem in Daciam, de quo superiore capite plura; quod ad reditum, ex primo ejus adventu, non ex secundo, eruditi spectare censent. In hoc poemate persequitur Paulinus fusiori stylo Nicetae laudes, quae in eo maxime sitae erant, quod Bessorum gentes, et Getas, et Scythas, et utramque Daciam, Ripensem scilicet atque Mediterraneam, ipse primus ad caulas Domini adduxisset, quodque illarum gentium efferatarum mores ad mite Christianorum ingenium convertisset. Praestat jam ipsum audire.


O quibus jam tunc resonabit illa
Gandiis tellus, ubi tu rigentes
Edoces Christo fera colla miti
   Subdere gentes! [Col. 0906D]
Quaque Riphaeis Boreas in oris
Alligat densis fluvios pruinis,
Hic gelu mentes rigidas superno
   Igne resolvis.
Nam simul terris animisque duri
Et sua Bessi nive duriores,
Nunc oves facti duce te gregantur
   Pacis in aulam.
Quasque cervices dare servituti
Semper a bello indomiti negarunt,
Nunc jugo veri Domini subactas
   Sternere gandent . . .
O vices rerum! bene versa forma!
Invii montes prius, et cruenti,
Nunc tegunt versos monachis latrones
   Pacis alumnos . . . .
Mos ubi quondam fuerat ferarum,
Nunc ibi ritus viget angelorum:
Et latet justus, quibus ipse latro
   Vixit in antris . . . [Col. 0907A]
Euge, Niceta, bone serve Christi
Qui tibi donat lapides in astra
Vertere, et vivis sacra templa saxis
   Aedificare . . .
Te patrem dicit plaga tota Borrae;
36 Ad tuos fatus Scytha mitigatur,
Et sui discors fera te magistro
   Pectora ponit.
Et Getae currunt, et uterque Dacus:
Qui colit terrae medio, vel ille
Divitis multo bove pileatus
   Accola ripae . . .
Orbis in muta regione per te
Barbari discunt resonare Christum
Corde Romano, placidamque casti
   Vivere pacem.
Sic tuo mitis lupus est ovili,
Pascitur concors vitulus leoni,
Parvus extracto trucibus cavernis
   Aspide ludit.

Patet ex his quanti meriti vir fuerit Nicetas ille [Col. 0907B] Dacus, de quo tanta canit hic Paulinus. Patet insuper quanta jam tunc, anno scilicet 398, cum Paulinus annum ageret 45, praestiterit Nicetas regionibus illis, quae ipsius cura a barbarie revocatae, adeo in Christiana institutione ac cultu profecerant, ut nihil pene aliis jamdiu excultis Christianorum regionibus inviderent. Si ibi monachorum coetus in montibus, si solitariorum cellulae in antris, si ubique ritus angelorum; profecto jam ubique tunc temporis constituta censenda est Christiana religio per Nicetae apostolatum in Dacia Barbara trans Danubium posita, et jam ubique sacrae aedes aedificatae, ubique sacerdotes atque ministri illius opera ibidem instituti; adeo ut absque ullo novi illius gregis detrimento potuerit ipse longam suscipere peregrinationem, eamque non multo post aggredi iterato, ut Paulinum inviseret, et sancti Felicis Nolani sepulcrum veneraretur. Ad haec vero, et quidem tam magna, obtinenda in regionibus illis, et terrarum amplitudine, et populorum frequentia, et climatis asperitate, et morum feritate, et [Col. 0907C] locorum insuetudine difficillimis, quis non videt maximam jam tunc suae vitae partem impendere Nicetam debuisse? Tunc igitur cum Paulinus in primo Nicetae adventu quadragesimum quintum annum agebat, recte conjicimus natu majorem Nicetam ipsum fuisse, qui tantis jam inclaruerat apostolatus meritis apud barbaras illas gentes.

Et Paulinus quidem ipse innuit non obscure in eodem carmine majorem hospitis et amici sui aetatem, cum illum, pro tot laboribus ac meritis, ad coelestis regni mercedem poetico more veluti comitatus, eumdem ponit, spectato haud dubie ordinario vitae cursu, morte seipsum praecessurum, indeque sibi opem a Deo precaturum, illius intuitu amicitiae, quae nulla vi rumpi valet. Ita namque pergit:


Has opes condens Domino perenni,
His sacrum lucris cumulans talentum,
Audies, Intra Domini perennis
   Gaudia laetus. [Col. 0907D]
His, precor, cum te domus alma sancto
Ceperit fratrum numerosa coetu
In choris, et nos pietate chari
   Pectoris abde.
Nam Deo grates, quod amore tanto
Nos tibi adstrinxit per operta vincla,
Vis ut internam valeat catenam
   Rumpere nulla.

Cum igitur Paulinus Nolanus obierit, uti supra innuimus, anno 431, et duobus annis octuagenario minor, non levi sane conjectura inferimus ex dictis, saltem decennio ante, nimirum circa annum Christi 420, ad superos evocatum fuisse Nicetam Dacum; etiamsi demus ad octuagenariam ipsum pervenisse aetatem, quae tamen non ita facile admittenda videtur in apostolico viro tantarum gentium patre, innumerisque laboribus, necnon et longis itineribus verosimiliter fracto. Porro cum aetas Nicetae Daci non sese protenderit [Col. 0908A] ultra annum 420, cum nempe Eutychiana haeresis ab ortu suo triginta prope annis adhuc distaret; cumque Eutychiana haeresis, a Nicea seu Niceta episcopo civitatis Romatianae a Gennadio memorato, in Symboli Explanatione tam aperte, uti vidimus, innuatur, immo etiam 37 impugnetur; necnon et iisdem sensibus ac momentis, quin etiam ipsis pene verbis impugnetur, quibus a divo Leone Magno tanta auctoritatis et eloquentiae vi impugnata ac penitus prostrata fuit in sua ad Flavianum epistola, quae ad annum spectat 449, quibusque etiam eadem et sequenti aetate communiter impetebatur ab Ecclesiae praesulibus, penes quos Leonis epistola ceu fidei regula venerabiliter habebatur; hinc propterea (confidenter dicam) liquet, Nicetam Dacum minime auctorem esse opusculi Explanationis Symboli ad competentes, ac proinde Romatianae civitatis episcopum Niceam seu Nicetam a Gennadio memoratum, non esse Niceam seu Nicetam illum Dacum sancti Paulini Nolani episcopi amicum, ejusdemque laudibus celebratum; [Col. 0908B] quae erat hujus tertii capitis propositio.

Unam hic tamen et alteram, antequam progrediamur, praevenire difficultatem juvat, quae objici possent, quaeque alicujus fortasse momenti adversus hactenus dicta cuipiam videantur. Esto itaque prima. Sint quidem veluti paralleli, dixerit aliquis, allati duo textus ex sancto Leone Magno, atque ex beato Niceta, unde propositioni nostrae pondus ac robur; ita ut e duobus hisce scriptoribus alter ab altero sensus acceperit atque momenta, necnon et verba ipsa ad impugnandum errorem, contra quem ambo dimicabant; quis tamen certos nos reddit beatum Nicetam ex epistola sancti Leonis Magni ad Flavianum hausisse quae scripsit in sua Symboli Explanatione, capite 4, adversus erroneos illos haereticos quos appellat, uti nos probare conati sumus; et non potius sanctum ipsum Leonem Magnum sensus suos sumpsisse ex praeexistenti opusculo beati Nicetae; qui propterea, et reapse fuerit episcopus ille Dacus sancti Paulini [Col. 0908C] Nolani amicus eodemque etiam aetate provectior, et idcirco non Eutychen, sed veteres Eutychetis antecessores atque magistros, uti fert sententia clarissimi Zabei, ipse exagitaverit verbis illis e Symboli Explanatione relatis; quibus postea sanctus Leo satis accommode usus fuerit ad eumdem velerum haereticorum confodiendum errorem, aetate sua in Eutyche redivivum? Huic tamen difficultati non incongrue occurram, si dicam primo certum esse sanctum Leonem Magnum Eutychetis errorem, impugnasse in sua ad Flavianum epistola; et certum pariter esse Nicetae nostri sensus, momenta, ac verba prope ipsa penitus convenire cum divi Leonis sensibus, momentis, ac pene etiam verbis, tum in illa epistola, tum in aliis locis, ubi Eutychianum errorem exponit, et ubi eumdem convellit, uti jam fusius ostensum fuit. Nullum itaque dubium, et Nicetam eumdem cum divo Leone respexisse Eutychianum errorem, quem tam perfecte cum illo exprimit atque convellit; ac propterea non divum Leonem ex Niceta, sed Nicetam sumpsisse [Col. 0908D] quae scripsit ex divo Leone, qui omnium primus in Occidente Eutychianum errorem, statim ab ortu illius ex Eutyche jam sene, impetivit atque confodit. Dicam secundo, non ita facile existimandum esse divum Leonem veluti ad verbum mutuatum fuisse ex alienis lucubrationibus, quae ipse in illa sua ad Flavianum epistola exararet; non enim alibi in aliis divi Leonis scriptis exemplum hujusmodi invenitur. E contrario vero Nicetam, quisquis interim ille fuerit post illum Dacum de quo egimus, optime sibi et materiae quam tradebat consuluisse, si dicamus ex epistola Romani pontificis ad Flavianum pene ad verbum sumpsisse quae tulit ad impugnandum errorem, quem competentes suos praecavere docebat: ea enim erat epistola quae in toto Christiano orbe notissima esset atque celebratissima et in Ecclesia universa veluti fidei regula haberetur in tradendo 38 incarnationis mysterio, uti jam vidimus.

[Col. 0909A] Praeterea maluerit fortasse sanctus Leo et sensibus et momentis, et iisdem etiam pene verbis uti, quibus anterior scriptor usus fuisset, ad dogma confirmandum quod in sua illa epistola defendebat; numquid scriptoris hujus nomen sanctus pontifex siluisset? Minime sane; sua enim intererat Christiano orbi ostendere Patrum doctrinam eam esse quam ipse de incarnationis mysterio in illa epistola tradebat, et a Patrum traditione longe abhorrere Eutychetis figmentum quod ibidem confutabat; ideoque ejus erat indicare nomina eorum, quorum doctrinam ac verba pene ipsa referebat. Siluerit tamen in illius epistolae textu Nicetae nomen sanctus pontifex, ne solius Nicetae mentionem faceret in re de qua erat aut plurium meminisse, ut traditio appareret, aut certe nullius; numquid in syllabo testimoniorum, quem sanctus ipse pontifex post conciliabulum Ephesinum et ante Chalcedonense concilium per legatos in Orientem misit, ut doctrinam suae ad Flavianum epistolae Latinorum ac Graecorum Patrum doctrinae cohaerentem [Col. 0909B] ostenderet; quemque postea auctiorem ad Leonem etiam Augustum transmisit cum sua peculiari epistola ad ipsum data, quae est ordine 165, ne fides catholica in eodem Chalcedonensi firmata, Marciano imperatore ac fidei defensore defuncto, ex novis haereticorum molitionibus periculum pateretur: numquid, inquam, in hoc syllabo omisisset Nicetae textum tam praeclarum tamque perspicuum, immo omnibus aliis aperte dixerim, clariorem, inserere, ut traditionem Patrum ostenderet, si vere in illa ad Flavianum epistola hoc Nicetae textu profecisset? Adeantur testimonia illa Patrum quae sanctus pontifex collegit, quaeque in editionibus conciliorum legi possunt actione secunda concilii Chalcedonensis post epistolam ad Flavianum, necnon etiam fusiora post aliam jam citatam ad Leonem Augustum epistolam in editione Operum sancti pontificis fratrum Balleriniorum; quorum etiam super hisce testimoniis legi possunt admonitiones praeviae ad hanc eamdem epistolam, atque [Col. 0909C] ad praecedentem 28, ad Flavianum. In hac porro Testimoniorum serie, multa ex Hilario, Ambrosio, Augustino inter Latinos; multa etiam ex Athanasio, Chrysostomo, Nazianzeno, Basilio, Theophilo atque Cyrillo Alexandrinis inter Graecos Patres collecta videbimus a sancto pontifice, atque eo fine collecta, ut omnibus esset perspectum venerabilium Patrum praedicationibus nos concordare, et non aliud nos praedicare quam quod sancti Patres nostri toto orbe docuerunt, nec quemquam ab illis, nisi solos impios haereticos, discrepare; uti in eadem ad Leonem Augustum epistola, capite 10, idem sanctus pontifex profitebatur. Testimonium profecto Nicetae nostri inter haec testimonia Patrum minime omisisset sanctus Leo, si tunc hoc quoque testimonium exstitisset, multoque minus si ipse eodem in sua ad Flavianum epistola usus fuisset. Non itaque sanctus Leo ex opusculo vetustiori sancti Nicetae, atque ex illius dictis quae essent contra Eutychetis antecessores atque magistros; sed sanctus Nicetas ex epistola sancti Leonis, et sensus [Col. 0909D] et momenta, et pene etiam verba sumpsit ad eumdem quem sanctus Leo Eutychetis ipsius convellendum errorem. Ipse propterea sanctus pontifex, qui nihil omnino Nicetae nostri retulit in testimoniis Patrum quae collegit ad propriae doctrinae confirmationem; ipse est qui vere certos nos reddit, et nihil se ex Niceta Dacorum episcopo sanctique Paulini Nolani amico sumpsisse in epistola ad Flavianum, et Nicetam potius alium Daco posteriorem ex illa sua epistola profecisse, ut dogma 39 catholicum suismet sensibus ac pene verbis tutissime traderet invictissimeque defenderet.

Neque aliquis addat fortasse, debuisse saltem Nicetam divi Leonis epistolae mentionem facere in Explanatione sua, si vere ex eadem epistola sumpsisset quae dixit adversus illos, quos ipse appellat erroneos haereticos. Symboli namque Explanatio beati nostri Nicetae ad competentes, ejus est indolis concio, [Col. 0910A] tum ex natura sua, tum ratione auditorum competentium quibus habita fuit, quae simplicem doctrinae expositionem ac etiam illustrationem admittat, juxta ordinem articulorum quibus Symbolum constat, quin ulla debuerit alicujus operis seu nominis allegatione infarciri, excepto codice sacrarum litterarum, cujus Symbolum apostolorum in praecipuis fidei rebus quoddam est veluti breviarium, ut Patres omnes loquuntur, et ex communi sensu Patrum ipse quoque Nicetas Explanationis ejusdem capite 15. Non oportebat itaque competentium mentem quodammodo fatigare alicujus nominis seu lucubrationis indicatione, quibus sat erat divina oracula simpliciter intelligere, et Evangelii in hanc rem testimonia, ut catholicam veritatem assequerentur, sequemetipsos ab haereticorum insidiis tutos redderent. Quoad alios vero qui Nicetae Explanationem lecturi essent, quid opus erat indicatione hujus loci ex epistola divi papae Leonis ad Flavianum, si, ut dictum fuit, epistola haec orbem universum pervagata, ut regula fidei apud catholicos [Col. 0910B] omnes habebatur, et in omnium ore tunc temporis posita erat? Semetipsos igitur satis se prodebant apud catholicos divi Leonis sensus ex epistola ad Flavianum, ubicumque enuntiarentur, quin esset necesse auctorem proprio nomine indicare. Accedit, quod tota divi Leonis papae ex epistola ad Flavianum illius loci auctoritas, tota ex Evangelicae historiae factis ac textibus constat, quae ab eo afferuntur, et conferuntur simul, ad duplicem in Christo naturam astruendam, et ad diversas distinguendas in eodem pro utriusque naturae differentia operationes. Minus igitur necesse erat ut divi Leonis mentio fieret apud Nicetam, quando non tam divi Leonis auctoritas, quam auctoritas evangelica a divo Leone prolata, et a Niceta in suum sermonem assumpta rem contra Eutychen conficiebat. Demum sanctus ipse Leo, qui contra Eutychetis blasphemias celebrem illam ad Flavianum epistolam concinnavit, quique superiorum Patrum fidem in eadem se praedicare gloriabatur, [Col. 0910C] quemnam ex Patribus ibidem peculiariter nominavit, licet eorum testimonia a se data opera collecta, publicique juris facta ut jam vidimus, prae oculis haberet, et licet ex eorum sensibus, eorumque ex Evangelio petitis argumentis in eadem epistola proculdubio profecisset?

Sed jam ad alteram difficultatem gradum faciamus oportet, quae majoris fortasse ponderis alicui videatur. Si vere Nicetas, inquiet quispiam, in Symboli Explanatione, capite 4 habuit statutum animo errorem Eutychetis impugnare, eumque ac illius asseclas indicare per verba illa, erroneos haereticos, cur Eutychen ipsum, et Eutychianos numquam nomine proprio appellavit? Quinimmo cum capite Explanationis 10 variorum haereticorum Pseudoecclesias a Christiano viro fugiendas nominaverit, videlicet Manichaeorum, Cataphrygarum, Marcionistarum; cur Pseudoecclesiam Eutychianorum siluit omnino, quae profecto tunc maxime temporis expresse nominari debuisset, ut ab hac praesertim competentes Christiani facti caverent, [Col. 0910D] neve se sinerent ab Eutychetis asseclis decipi, qui virus suum sub specie pietatis effundere conabantur, etiam post ictum supremum quo 40 in Chalcedonensi concilio perculsi fuerunt? Verum ad primum; quid mirum, si Eutychen Nicetas atque Eutychianos in Explanationis suae capite 4 proprio nomine non indicaverit, dum eorum impugnaret errorem? De errore nimirum res erat, non de erroris auctore, neque de asseclis ejus, nimium tunc temporis notis ob excitatas eorum erroris causa in Ecclesia turbas. Cum porro recens erupisset hic error, et Eutychetis nomen jam undique esset compertum, certe necesse non erat ut Nicetas competentibus nomen enuntiaret auctoris erroris quod jam ipso indicato errore sese prodebat. De aliis quoque anterioribus Eutychiano erroribus sermonem habuit Nicetas in Explanatione sua, uti, exempli gratia, de errore Arianorum contra Filium Dei, ac de errore Macedonianorum contra Spiritum [Col. 0911A] sanctum, capite 9, ubi ita aiebat: »Si quis haereticus sub nomine Christiano aut Christum tibi creaturam tradit, aut Spiritum sanctum alienum esse a Patris et Filii gloria persuadet, sit tibi tamquam ethnicus et publicanus, quia te ad idololatriam deducit, cum creaturam colere persuadet.« Ubinam vero aut Arium aut Macedonium, aut Arianos aut Macedonianos, vel hic vel alibi Nicetas in Explanatione sua nominavit? Non est ergo cur jure dicamus Eutychianum errorem non respexisse Nicetam capite 4 Explanationis, quia neque Eutychen, neque Eutychianos proprio nomine indicavit.

Sed cur saltem Eutychianorum Pseudoecclesiam non nominavit capite 10, ubi aliarum trium Pseudoecclesiarum expressam fecit mentionem? Facilis est responsio ad hanc quoque alterius difficultatis partem. Sancti enim Leonis Magni aevo, ac similiter Nicetae nostri Aquileiensis aetate, nondum peculiares societates et Ecclesias a Catholicis distinctas sibi constituerant Eutychetis discipuli; sed hac illac dispersi [Col. 0911B] in catholicis ipsis Ecclesiis, et inter catholicos viventes, errorem suum diffundebant, et catholici semper videri volebant. Non erat igitur cur Nicetas, sicuti commemorabat Pseudoecclesias Manichaeorum, Cataphrygarum, Marcionistarum, haereticorum veterum qui jamdiu a catholica societate defecerant: ita commemoraret etiam Pseudoecclesiam Eutychianorum, qui recens exorti nondum coaluerant in peculiarem sectam a Catholico grege distinctam, et peculiaribus sacris addictam. Sanctus vero ipse Leo hanc nobis suppeditat responsionem in epistola 157, quam anno 457 scripsit ad Anatolium episcopum Constantinopolitanum, in cujus clero aliquis erat, et quidem presbyter nomine Atticus, qui Eutychetis doctrinam sectabatur atque docebat. »Jampridem, inquit, dilectioni tuae scripsisse me recolo, ut in clero Ecclesiae tuae nullum Eutychianae haeresi consentire patiaris: quoniam capitis periculum respicit, si quid saucium inveniatur in membris. Sed cum hoc nulla adhuc correctione purgatum sit, et Atticum presbyterum [Col. 0911C] tuum ad eam insolentiam profecisse cognoscam, ut in Ecclesia contra catholicam fidem et Chalcedonensem synodum audeat disputare; cogor vehementius de tua dissimulatione causari . . . . Et ideo acrius moneo, neque amplius dissimulandum esse protestor, si hominem pestilentem ulterius in tua habendum communione credideris; quem nos, si fieri potest emendari malumus quam perire: ut scilicet si correctum se videri cupit et in societate ecclesiastica permanere, de eo loco, unde contra catholicam Fidem multa disseruit, aperte tunc ipsius fidei praedicator appareat, et nihil Eutychiani dogmatis praetermittat, quod non manifestatione suae professionis Christiano populo audiente condemnet: ne, ut dixi, plurimum 41 dissimulatio ista te maculet, si vel hic tam noxius, vel Andreas impietatis ipsius socius, nec correcti fuerint, nec repulsi.« Commixti igitur eo tempore adhuc erant Eutychiani catholicis, nec alteram illi peculiarem Ecclesiam seu societatem constituebant, a [Col. 0911D] qua abhorrere catholici debuissent, et a qua abhorrere competentes suos post acceptum baptisma Nicetas noster doceret. Si haec peculiaris Eutychianorum societas et Pseudoecclesia tunc temporis jam exstitisset, non erat cur Atticus presbyter ad clerum Constantinopolitanum pertineret, sed ipse cum Andrea illius socio jam ivisset ad suorum Pseudoecclesiam seu societatem, et sacra habuisset seorsim a catholicis; unde, veluti de eo qui foris esset, non erat cur Anatolius episcopus a divo Leone, ipsius causa, dissimulationis argueretur. Si haec autem peculiaris Eutychianorum societas seu Pseudoecclesia locum non habebat in Orientis partibus, neque in Constantinopolitana urbe, unde Eutychianus error erupit, minus obtinebat in Occidente proculdubio, et in Italiae regionibus; ideoque minus etiam erat, quod de hac haereticorum societate, veluti de Pseudoecclesia, meminisse debuerit Nicetas Aquileiensis. Addendum vero, quod idem [Col. 0912A] sanctus Leo, sequenti etiam anno 458, in epistola 161, ad presbyteros, diaconos et clericos ejusdem Ecclesiae Constantinopolitanae, ita scribebat: »Nullum sinatis vobis Nestoriana vel Eutychiana infectum perversitate sociari.« Conabantur itaque cum catholicis societatem habere; ideoque nullam hactenus ex semetipsis societatem seu Pseudoecclesiam constituebant. Ubi etiam animadvertamus oportet, quod non solum Eutychiani recens exorti, sed neque Nestoriani qui eos viginti circiter annos praecesserant, adhuc erant tunc temporis ita societate copulati, et a catholica Ecclesia communione peculiari distincti, ut Ecclesiam quamdam seu Pseudoecclesiam facerent a catholica ipsa diversam, a qua propterea admonendi essent fideles ut sibi caverent.

Et re quidem vera, aut nulli, aut ferme nulli haereticorum, qui Ecclesiam lacesserunt atque turbarunt erroribus suis, scissionem ab eadem fecere, aut ab ipso suorum errorum exordio, aut prima, ut ita dicam, eorum insurrectionis aetate, ut Ecclesiam sibi peculiarem [Col. 0912B] conderent a catholica separatam; etiamsi per anathematis sententiam seu in provincialibus seu in generalibus conciliis latam, a catholicorum fidelium communione et ab ingressu sacrarum aedium arcerentur. Horruere siquidem semper haeretici homines, veluti absolutam impietatis suae condemnationem, hanc alterius coetus a catholica communione distincti erectionem, et nullum interea non moverunt lapidem ut latae contra eos sententiae aut reformarentur aut revocarentur: nec nisi demum, obfirmata temporis lapsu impietate, omnique amisso pudore et accedente etiam, ut plurimum, regiae deceptae auctoritatis influxu, eo devenerunt, ut secessionem aperte a catholicis facerent, ut ad sacra separatim coirent, et ut aliam veluti Ecclesiam constituerent in similitudinem illius a qua ipsi defecerant. Sit pro omnibus in exemplum Arianae haereseos et Arianae Pseudoecclesiae historia. Ab ortu hujus pestis omnium teterrimae usque ad Nicaenam synodum, et a Nicaena synodo usque ad [Col. 0912C] concilium Sardicense quod anno 347 celebratum fuit, Ariani numquam inter se peculiarem quamdam conflaverant Pseudoecclesiam a catholica separatam: quinimmo cum catholicis unionem semper affectarunt, subdola erroris sui in catholicum sensum expositione, pluribusque fidei captiosis professionibus factis in simplicium deceptionem, ut omnibus notum est. Hinc piissimus ille Constantinus 42 Augustus, qui adversus omnes haereticorum atque schismaticorum sectas legem tulit, ut apud Eusebium Vitae Constantini libro III, cap. 64 et seqq., mentionem quidem facit Novatianorum, Valentinianorum, Marcionitarum, Paulinianistarum et Cataphrygarum, qui tunc erant fortasse praecipui qui in Oriente adversus catholicam Ecclesiam grassarentur: at nullam omnino Arianorum mentionem habet; et hoc non alia certe de causa, nisi quia Ariani homines, quamvis jam tunc et numero et audacia et auctoritate valerent, catholicas nihilominus sacras aedes adibant, catholicam praetendentes unitatem ac simulantes fidem, cavebantque quammaxime [Col. 0912D] societatem quamdam constituere quae a damnato auctore erroris eorum nomen haberet, ut monet etiam Sozomenus Hist. Eccles. libro II cap. 32. Hinc sanctus quoque Julius papa, qui circa annum 341 scripsit ad episcopos Orientales Eusebianae factionis, ut apud sanctum Athanasium Apologiae contra Arianos num. 21, eos in epistola sua veluti fratres habet, ac veluti membra catholicae communionis alloquitur: quod indicio est, ipso teste Socrate Hist. Eccles. libro II cap. 18, neque tunc Arianos Ecclesiam sibi aliam a catholica separatam adhuc instituisse. Propterea, uti idem Socrates ibidem, cap. 22 et Sozomenus, lib. III cap. 13, post concilium tantummodo Sardicense, et post conciliabulum Philippopolis, id est post annum 347, Arianos inter et catholicos aperta separatio facta fuit, unde Pseudoecclesia Arianorum ortum habuit, quae tam late in Oriente patuit, favore praesertim duorum Augustorum Constantii et Valentis, [Col. 0913A] quaeque etiam in Occidentis partibus plurimum diuque valuit, opera maxime Barbarorum, qui post lapsum Romani imperii hac infecti doctrina rerum in Occidente potiti fuerunt. Prima fortasse peculiarium sacrarum aedium mentio, ubi Ariani separatim a catholicis convenirent, habetur in Ecclesiastica Historia, apud Socratem, lib. II, cap. 23; apud Sozomenum, libro III, cap. 20; et apud Theodoretum, libro II, cap. 12, ubi Constantius imperator Magno Athanasio ab exsilio ad sedem suam Alexandrinam revertenti, anno 349, opera Constantis qui pro illo apud fratrem intercesserat, unam ex sacris aedibus quae Alexandriae erant, petiit pro Arianis suis, ubi sacros eorum conventus seorsim a catholicis haberent; quod tamen mira Athanasii dexteritate non cessit illi pro voto. Nullius igitur est momenti adversus ea quae attulimus de Eutychiano errore a Niceta nostro in sua Symboli Explanatione indicato atque impugnato, capite 4, animadversio illa qua quis opponeret eumdem nihil dixisse de Eutychianorum Pseudoecclesia, capite [Col. 0913B] 10, ubi alias aliorum haereticorum Pseudoecclesias nominavit. Jam nunc ad reliqua pergamus.



AD CAPUT TERTIUM AUCTARIUM.

Romatianae civitatis episcopum Niceam seu Nicetam a Gennadio memoratum, non esse Niceam seu Nicetam illum Dacum sancti Paulini Nolani episcopi amicum ejusdemque laudibus celebratum, hactenus ostendimus ex Eutychiano errore, quem Niceas seu Nicetas auctor opusculi de Symbolo ad competentes in hac sua lucubratione, ad sensum divi Leonis Magni, aliorumque illius ac consequentis aetatis, peculiari sermone exagitat; quemque Nicetas ille Dacus triginta prope annis vita functus ante ortum Eutychiani 43 erroris eo prorsus modo exagitare non poterat. Rem inde confectam quidem ita arbitramur, ut nullo indigeat alterius probationis adminiculo. Nihilominus quoniam et alia sese offerunt, quae juxta criticorum placita maxime faciunt ad veritatem assequendam, ubi [Col. 0913C] de auctoribus homonymis quaestio est, eorumque Operibus, cujus nempe haec aut alia sint; nonnihil et hic immorandum, ne quidquam omittamus ex iis quae rem non modo magis magisque confirmare, sed etiam illustrare valeant. Quae hactenus dicta sunt, tempus respiciunt quo Nicetas ille Dacus floruit, ut omnino esse non possit idem ac Nicetas Romatianae civitatis episcopus, quem constat ea tradidisse in sua Symboli Explanatione quae ad aetatem Nicetae Daci minime pertinebant. Quae nunc adjicienda veniunt, ad locum spectant in quo Nicetas ille Dacus episcopatum gessit; ita ut quaedam in Nicetae Romatiani dictis deprehendantur, quae Nicetae Daco sancti Paulini Nolani amico, ac Dacicis gentibus trans Danubium positis, ubi Nicetam hunc episcopatum gessisse ostendimus, haudquaquam convenirent. Ea vero quae hic in medium afferenda sunt, non modo ex Symboli Explanatione eruimus, sed etiam ex uno fragmentorum Vindobonensis codicis quae damus post opuscula; ex quo etiam nonnulla alia afferemus, quae argumentum [Col. 0913D] nostrum ex loco sumptum validius confirmabunt, ac viam sternent ad ea quae sequenti capite quarto dicturi sumus, ubi Niceam seu Nicetam Romatianae civitatis episcopum aperte Niceam seu Nicetam esse probabimus episcopum Aquileiensem.

Niceas seu Nicetas Romatianae civitatis episcopus in Explanatione Symboli ad competentes, capite 1, haec habet: »Qui credit in Christo . . . . abrenuntiat inimico, et angelis ejus . . . . Deinde et operibus ejus malis, et culturae, idolis, sortibus, et auguriis, pompis, et theatris, fornicationibus, et ebrietatibus, choris, atque mendaciis.« In tertio vero Fragmentorum haec alia consimilia habet, sed aliquanto fusius explicata: »Non enim ante ad confessionem venitur, nisi prius fuerit diabolo renuntiatum . . . . Ideo oportet prius repudium dare diabolicae vanitati . . . . Deinde abrenuntiat et operibus ejus malignis, id est culturis et idolis. sortibus et auguriis, pompis et theatris, [Col. 0914A] furtis et fraudibus, homicidiis et fornicationibus, superbiae et jactantiae, irae et avaritiae, comessationibus et ebriositatibus, choris atque mendaciis, et his similibus malis.« Haec sanctus Nicetas aiebat, fideles suos commonefaciens quid sibi vellet, et quam late pateret abrenuntiatio illa, quae ex vetustissimo Ecclesiae more exigitur ab iis qui in Ecclesiae sinum recipi cupiunt per baptismum, et qui proxime fidei professionem emissuri sunt antequam salutaribus undis abluantur. Ubi nemo non videt sanctum antistitem in utroque loco non simplicem Ecclesiae formulam recitare, qua abrenuntiatio exigebatur a baptismum petentibus, sed explicationem potius illius formulae exhibere; ut intelligerent ejus vim ad omnem vitae cultum pertinere, et sub unius vocis forma, operum nempe diaboli, omnia Christiano nomini adversantia contineri.

Eadem quidem erat priscis Ecclesiae saeculis abrenuntiationis in universa Ecclesia consuetudo, sed non eadem et ipsissima ubique formula, id est non eisdem [Col. 0914B] ubique verbis concepta. Clarissimus Josephus Vicecomes, qui in eruditissimo suo opere De antiquis baptismi Ritibus ac Caeremoniis, libro II, capite 20, de renuntiationis formis agit, et veterem renuntiationis formam cum nostra convenisse ostendit, multa affert ex Ecclesiae Patribus, in quibus licet idem ubique abrenuntiationis sensus, non 44 eadem tamen ubique verba apparent. Idem praestitit, et ad eumdem scopum, etiam Josephus Catalanus in suis Commentariis ad Rituale Romanum, tomo I, tit. 2, cap. 2, § 13, diaboli pompae, quibus renuntiandum erat, in veteribus formulis abrenuntiationum, licet non semper et ubique, frequentissime nihilominus exprimuntur: et dubium nullum est, abrenuntiationem hanc originem duxisse ab illa veri nominis pompa, quae, vigente in Romano imperio idolorum cultu, circensium partem maximam, immo praecipuam constituebat. De hac Tertullianus in libro de Spectaculis, capite 7: »Sed circensium paulo [Col. 0914C] pompatior suggestus; quibus proprie hoc nomen, pompa, praecedit.« Quaenam vero haec fuerit, ita prosequitur: »Illa quorum sit, in semetipsa probat de simulacrorum serie, de imaginum agmine, de curribus, de thensis, de armamaxis, de sedibus, de coronis, de exuviis, quanta sacrificia praecedant, intercedant, succedant, quot collegia, quot sacerdotia, quot officia moveantur, sciunt homines illius urbis, in qua daemoniorum conventus consedit.« Constat itaque pompam vere ac proprie antiquitus fuisse simulacrorum illam solemnem deductionem, quae honoris causa per publicas Urbis vias ad circum usque habebatur, antequam circenses ludi ederentur; uti etiam late ostendit Onuphrius Panvinius, de Ludis Circensibus libro II, capite 2. Hinc primis illis Ecclesiae saeculis, in quibus idolorum cultus dominabatur, nihil solemnius in Christiana initiatione, quam ad renuntiationem diaboli, angelorum ejus, atque operum, pompam etiam addere, quae vere ac proprie simulacrorum gestationem exprimeret in circensibus fieri solitam, [Col. 0914D] unde maxima gentilium numinibus religio accedebat. De hac itaque circensium pompa, in renuntiatione praevia ad baptismum, proculdubio intelligendus Origenes, homilia 10 in librum Numerorum, ubi haec habet: »Recordetur unusquisque fidelium, cum primum venit ad aquas baptismi, cum signacula prima suscepit, et ad fontem salutaris accessit, quibus ibi tunc usus sit verbis, et quid denuntiaverit diabolo, hoc est, se non usurum pompis ejus, neque operibus ejus.« De hac ipsa circensium pompa intelligendus etiam Tertullianus, qui in libro de Corona Militis, cap. 3, ita aiebat: »Aquam adituri, ibidem, sed et aliquanto prius in Ecclesia sub antistitis manu contestamur, nos renuntiare diabolo, et Pompae, et angelis ejus.« Et in libro de Spectaculis, capite 4: »Cum aquam ingressi Christianam fidem in legis suae verba profitemur, renuntiasse nos diabolo, et pompae, et angelis ejus, ore nostro contestamur.«[Col. 0915A] Pompa tamen in circensibus desiit post initium saeculi quarti, uti praelaudatus Panvinius animadvertit in citato de Circensibus libro II, capite vero 18: »Nam Christianorum sacris, inquit, initiatus (Constantinus), antiquam superstitionem, quae hac supplicationum pompa maxime conservabatur, quantum potuit, et temporum illa conditio tulit, circa annum Christi 325 labefactavit.« Renuntiatio nihilominus pompae seu pompis diaboli in Christianorum initiatione perduravit. Quid vero per diaboli pompam intelligebatur, si amplius in circensibus pompae proprie dictae usus non erat? Omissa nempe in circensibus pompa, hoc est simulacrorum gestatione, omnis reliquus circensium apparatus ac cultus diu postea, etiam sub Christianis principibus, quamvis invita religione, perduravit; cujusmodi erant naumachia, equestres atque pedestres pugnae, venationes cum feris, quadrigarum equorumque cursus, et alia hujusmodi: et pompae seu pomparum 45 diaboli nomine, quibus ad baptismum accessuri renuntiabant, haec [Col. 0915B] ludicra veniebant; quae partim vanitatem quamdam Christiano homine indignam praeseferebant, partim immanitatem a Christiana religione abhorrentem intuentium oculis exhibebant, et omnia demum ethnicae superstitionis origine foedata censebantur. In hunc porro sensum, quarto saeculo ad finem vergente, hujusmodi renuntiationem pompae seu pomparum diaboli explicabat sanctus Cyrillus Hierosolymitanus in catechesi 19 mystagogica 1, num. 6, ubi ita aiebat: »Postea dicis: Et omni pompae illius. Pompa vero diaboli est, theatrorum insaniae, equorum cursus in hippodromis, venationes in circo, et reliqua hujusmodi vanitas . . . . Ne tibi studio et cordi sit theatri insania, ubi conspicias mimorum petulantias . . . . neque illa eorum qui in circensibus venationibus sese feris exponunt . . . Fuge etiam equorum curricula, quod prorsus insanum est supinasque animas dejicit spectaculum. Haec enim omnia diaboli pompae existunt.« En igitur quid pompae nomine veniebat in renuntiatione [Col. 0915C] praevia ad baptismum, postquam pompa illa veri nominis, quae in circensibus habebatur, sublata fuit. Eodem prorsus sensu etiam quinto saeculo, Salvianus de pompis loquebatur, quibus renuntiatio ab initiandis fiebat; per eas nimirum intelligens, non jam obsoletas numinum paganorum in circensibus gestationes, sed circensia alia ludorum spectacula quae supererant, et theatrorum scenas, quibus dolebat maxime Christianos homines, contra solemne eorum propositum, animo tam cupido ac tam vehementi libidine inhiare, uti fuse per totum librum VI de Gubernatione Dei, praecipue vero capite 6.

Nunc ut ad Nicetam nostrum sermonem convertamus, qui non semel, sed bis, uti vidimus, de renuntiatione loquens quae diabolo fiebat a baptismum petentibus, pompas memorat ac theatra; pomparum nomine, atque a theatris praesertim distincto, circensia profecto spectacula, quae demptis simulacrorum gestationibus adhuc supererant, quorumque amore illius aetatis homines ardentissime deperibant, eumdem [Col. 0915D] intellexisse nemo negaverit. Nemo quoque inficias ierit ex Nicetae textibus supra allatis satis deprehendi, in renuntiationis formula ab illo pro Ecclesiae suae more usitata proprium pompae vocabulum defuisse, quod generali operum diaboli nuncupatione supplebatur: ex quo demum recte conjicimus, et circensia spectacula et theatra, more prorsus Romano, apud illos viguisse ad quos ipse sermonem habebat; cum in explicatione operum diaboli, quibus Christo nomen daturus renuntiabat, non omiserit et pompas quae tunc temporis essent in usu, et theatra quoque recensere; quae omnia Romani orbis oblectamenta propria, seu potius corruptelae illecebrae censebantur. Jam vero quis umquam dixerit circensia hujusmodi spectacula, quae pomparum nomine explicarentur, et theatra quoque, in Dacia Transdanubiana exstitisse inter barbaras illas gentes quae Dacorum, Scytharum, Bessorum, Getarumque nominibus veniebant? [Col. 0916A] Salvianus profecto supracitatus, qui totus erat in objurgandis aetatis suae Christianis ob circensium ludorum theatraliumque spectaculorum delectationem, quibus datam in baptismo fidem ipsos mentiri profitebatur, eosdem exprobrabat barbararum gentium adducto exemplo, apud quas fidenter aiebat neque circenses reperiri neque theatra, quibus eorum mores corrumperetur. »Quid simile apud Barbaros (aiebat ille libro VI supra citato, capite 7)? Ubi apud illos circenses, ubi theatra, ubi scelus diversarum impuritatum, 46 hoc est spei nostrae ac salutis excidium?« Non erat itaque cur Nicetas ille Dacus sancti Paulini Nolani amicus in exponendis operibus diaboli, quibus novi illi Christiani baptismum accepturi nuntium miserant, pompas commemoraret atque theatra, ut intelligerent et his quoque diaboli inventis, quae apud eosdem non exstabant, illos renuntiasse. Quod si concedere etiam velimus nonnulla apud illas barbaras gentes exstitisse, quae consimilia essent circensibus ludis ac spectaculis theatrorum [Col. 0916B] apud Romanos, quaeque diaboli opera merito dici possent quibus in baptismo et ipsi renuntiassent; cur Nicetas ille Dacus ad ea indicanda Romanas voces usurpasset pompae atque theatri, quae certe apud illas gentes Romanis moribus non assuetas nullius essent significationis? Cum igitur videamus Niceam seu Nicetam Romatianae civitatis episcopum, a Gennadio memoratum, in opusculo suo de Symbolo ad competentes, atque in tertio ex fragmentis ipsius quae supersunt, voces usurpasse quae minime convenissent apud barbaras gentes in Dacia Transdanubiana positas, ubi Nicetas sancti Paulini Nolani amicus episcopatum gessit; hinc merito inferimus ex loco etiam episcopatus hujus Nicetae Daci, Niceam seu Nicetam Romatianae civitatis episcopum, de quo Gennadius, non esse Niceam seu Nicetam Dacum sancti Paulini Nolani amicum, ejusque laudibus celebratum.

Quisnam igitur hic Nicetas Romatianae civitatis episcopus, qui circenses ludos, et theatrorum spectacula [Col. 0916C] in suis opusculis nominavit? Non hujus, sed sequentis capitis ea est inquisitio; ubi aperte asserimus ac probamus Niceam seu Nicetam Romatianae civitatis episcopum a Gennadio dictum, esse Niceam seu Nicetam episcopum Aquileiensem. Praeludere tamen quodammodo sequenti capiti non erit incongruum, asserendo nimirum etiam ex pomparum ac theatrorum vocibus a Niceta usurpatis non aegre posse inferri, Nicetam hunc Romatianae civitatis episcopum a Gennadio dictum, Niceam seu Nicetam fuisse episcopum Aquileiensem. Ac primo quidem Aquileiensis episcopus pompas atque theatra, quibus Christiani in baptismate renuntiassent, recte poterat nominare; cum ambigendum non sit in Aquileiensi olim celeberrima civitate et circum exstitisse ubi pompae haberentur, aliaque illius loci spectacula, tum ante Constantinum Magnum, tum etiam postea, et theatra similiter in quibus scenica ederentur. Quod Aquileiae circus olim fuerit, in quo pompae agerentur simulacrorum statis diebus, nullibi quidem in monumentis [Col. 0916D] eorum temporum quae supersunt clare expressum habemus; sed tamen multa sunt quae suadent. Aquileienses olim non modo Jovis ac Beleni, seu Apollinis, sed etiam Solis cultores erant, quem sub Mithrae nomine indicabant, uti a clarissimo praesule Philippo a Turre ostensum fuit in dissertatione de Beleno, pag. 281, quae exstat cum suis Monumentis Veteris Antii. Porro circensibus ludis praecipue Sol colebatur, uti pluribus probat idem doctissimus praesul de Mithra, etc., capite 6, in eisdem Monumentis pagina 219. Circus igitur Aquileiensi civitati non defuisse videtur.

Praeterea idem praesul clarissimus in dissertatione de Diis Aquileiensibus ibidem, pag. 315, ostendit etiam celebre Jovis templum, et Capitolium, ad urbis dominae imitamentum, Aquileiae stetisse; sicuti Capitolia habuisse illustres urbes Ravennam, Florentiam, Mediolanum, Carthaginem, pluresque alias, et suam [Col. 0917A] in primis Augustam, colligit doctissimus Marcus Velserus Rerum Vindelicarum libro v, pag. 259 postremae editionis, ut ipse aiebat. Eruit etiam idem a Turre ex 47 inscriptionibus Aquileiensibus a se illustratis, Augustalium collegio Aquileiensem civitatem non caruisse, uti in dissertatione de Colonia Forojuliensi ibidem, pag. 366. Addit insuper, pag. 359, decurionum ordinem, qui Aquileiae exstabat, quique instar senatus erat, splendidissimum ordinem appellatum fuisse in lapidibus, quorum illic mentio, ac proinde probabiliter, non secus ac decuriones Capuae, quorum Cicero meminit Agrar. 2, numero centenario constitisse, quod certe amplissimum habebatur. Quinimmo et consulum Aquileiensis civitatis mentio non infrequens in lapidibus apud eumdem auctorem, ibidem, explicatis, licet coloniis et municipiis consularem dignitatem aegre permittant viri docti, ut ipse ibidem, pag. sequenti 360. Quidni igitur et circum Aquileia habuerit, ubi circenses ludi ederentur, et pompae diaboli idololatria vigente circumferrentur? Jam et alias [Col. 0917B] Romani orbis civitates, praeter Romam, circo decoratas fuisse animadvertit eruditissimus Panvinius, de Ludis circensibus libro II, cap. 17, nimirum Mediolanum in Italia, Antiochiam in Syria, Arelatem in Gallia, et alias alibi; quarum plerasque recenset, tum in ipsa Italia, uti Anagniam et Assisium et Alatrium, tum ubique terrarum, Joannes Argolus in notis ad hunc Panvinii locum, ubi etiam generatim subdit, quod multi quidem circi fuere, ubi enim Romana se explicuit potentia, erigebantur. Cum itaque Mediolano non inferior esset Aquileiensis civitas; cum vero et Anagnia et Assisio et Alatrio longe praestaret, non immerito conjectare fas est circum Aquileiae exstitisse una cum caeteris aliis aedibus, quae urbem maximam, splendidissimam, atque opulentissimam decorarent.

Id vero multo etiam firmius inferendum, si quae auctores, aut gloriae tantae urbis coaevi, aut ab ea excisa non longe positi, de eadem scripto reliquerunt, animadvertantur. Ea congessit eruditus noster Nicolaus [Col. 0917C] Madrisius in libello Italice scripto, cui titulus: Apologia per l'antico stato e condizione della famosa Aquileja, Utini edito anno 1721, pag. 31. Hic nempe Herodianum legimus qui maximam Italiae urbem Aquileiam appellavit; hic Julianum Augustum, qui eamdem opulentum emporium dixit; hic Procopium, qui ipsam praedivitem atque immensam civitatem appellavit, ac paulo post magnitudine insignem, et civium frequentia; hic Justinianum Augustum, qui Aquileiam omnium sub Occidente urbium maximam fuisse testatus fuit; hic Luitprandum, qui eam urbem magnam, atque immensum in modum frequentem exstitisse dixit; hic alios quoque recentiores, qui in ejus magnificentiae laudes, veterum auctoritate ducti, effunduntur. Quis igitur negaverit tam praeclarae urbi circum affuisse, tum ante Constantini Magni aetatem, tum etiam postea, licet de eo nulla exstent certa in veterum scriptis eorum temporum peculiaria documenta?

Attamen etsi certa desint de circo Aquileiensi et [Col. 0917D] peculiaria in scriptis veterum documenta, non desunt omnino indicia quaedam, unde conjecturae nostrae roborari queant. Sanctissimus Aquileiensium episcopus Chromatius, qui quarto desinente et quinto ineunte saeculo Aquileiensibus praefuit, tractatu 1, capite 2, in Evangelium Matthaei, qui exstat in Bibliotheca Patrum Andreae Gallandii tomo VIII, ita ad Aquileiensem populum loquebatur: »Vice agonothetae vel munerarii certatoribus in hoc stadio spiritali praemium grande proponit (Christus); ut dum aspiciunt praemium, nec labores timeant, nec pericula perhorrescant.« Nisi vero dicere velimus Chromatium Aquileiensibus suis exemplum protulisse de rebus ipsis non notis, quod profecto absonum est; et agonothetas, 48 id est certaminum judices, et munerarios, eos scilicet qui certamina edebant, et stadium quoque, id est locum in quo certamina edebantur, Aquileienses agnovisse fatendum est; ideoque res hujusmodi [Col. 0918A] Aquileiae actas, et Aquileiae stadium fuisse ubi agerentur. Stadium porro etiam circus dictus fuit ob rei similitudinem, uti aliquando etiam circus maximus Romae: licet hoc nomen Graecorum potius sit; nam quod Latini circum, ipsi stadium, vel agon vocavere, sicut animadvertit laudatus Panvinius, de Ludis Circensibus libro II, capite 1. Circum igitur, qui stadium etiam Graeca voce diceretur, Aquileiae fuisse Chromatii tempore, ex Chromatio ipso non aegre inferimus. Si autem post Chromatium, synchronum et conterraneum auctorem, locus in hujusmodi argumento esse potest Procopio Caesariensi, qui sexto jam adulto saeculo historias Graece scripsit; hic certe de Bello Vandalico libro I, cap. 3, inter Historiae Byzantinae scriptores, tomo I, pro more Constantinopolitanae urbis quae circum inibi exstantem hippodromum appellabat, uti etiam monet idem Panvinius citati operis libro I, cap. 27; hic, inquam, hippodromum memorat Aquileiensem, quem Latinus illius interpres circum reddidit, ubi refert quod Joannes [Col. 0918B] Tyrannus, Theodosio Juniore, Ravennae bello captus, et Aquileiam deductus, ibidem, antequam necaretur, asello per hippodromum ad ignominiam vectus fuit, spectantis populi ludibriis datus: quod ad annum pertinet 424 aut 425. Haec autem circi Aquileiensis Procopii mentio, etsi post integrum elapsum saeculum ab Attilana Aquileiae clade, eoque etiam amplius ab eventu quem referebat, et etsi ab auctore longe ab his regionibus posito, nostras tamen de circo Aquileiensi probe roborat conjecturas. Praeterea solertissimus Aquileiensium antiquitatum investigator canonicus Bertoli, in opere suo cui titulus: le Antichità d'Aquileja, pag. 254, ex veteri indicatione cujusdam loci Aquileiensis civitatis, qui dicebatur juxta turrim Arenae, infert amphitheatrum Aquileiae exstitisse. Fuerit fortasse istud aedificium etiam Aquileiae, licet hujusmodi moles, maxime vero lapideae, non ita essent frequentes, uti clarissimus Scipio Maffeus animadvertit degli Anfiteatri, cap. 7 et 9; et licet ipse [Col. 0918C] fateatur nihil umquam in antiquis monumentis sibi occurrisse de Aquileiensi amphitheatro. Quid vero si Arenae nomine circus potius intelligendus sit, qui non raro etiam arena dictus fuit, uti Maffeus ibidem capite 10? Turris quoque circum magis quam amphitheatrum indicare videtur, uti constat ex iconibus quae circum nobis exhibent, maxime apud Panvinium de Ludis Circensibus; atque ex numismatibus, quae nobis exhibent amphitheatra. Hinc itaque circi Aquileiensis conjectura validius roboratur. Atque haec de circo Aquileiae stante: quae aliquanto fusius dici in re hactenus, ut putamus, intacta, non fuit omnino incongruum.

De circo vero, qui Aquileiae exstiterit, cum dictum sit, plura addere de theatro non est necesse, quod erat minoris operis atque impendii aedificium, ac frequens propterea in minoribus etiam urbibus ac municipiis, neque insolens interdum in ipsis pagis, uti ex clarissimo Mazochio de Campano Amphitheatro, capite 8; sive ex marmore exstructum haberetur, sive [Col. 0918D] ex ligno, sive ex marmore simul ac ligno, uti monumenta docent. In urbe illa amplissima ac praedivite, quae etiam commercii causa exterorum frequentia abundabat, quae Augustorum saepe praesentia honestata fuit, tum ante Constantini aetatem tum etiam postea, ut historiae tradunt, ac leges ibidem datae ostendunt, nihil certe defuisse videtur ex 49 iis quae ad oblectamentum non modo, sed etiam ad luxum spectarent, quaeque tribuerent quovis modo ad satisfaciendum multitudini, spectaculis maxime ac scenicis deditae. En igitur quomodo Romatianus Gennadii Nicetas ex usurpatis vocibus pomparum, atque theatri, quae Dacum illum esse non sinunt, prodat se potius Aquileiensem; maxime vero cum Niceas seu Nicetas alter non adsit, de cujus episcopatu inquirendum veniat.

Ne quis interim excisam opponat Aquileiensem urbem Nicetae Aquileiensis tempore, ita ut in ea neque [Col. 0919A] circus pro ludis, neque theatra pro scenicis spectaculis amplius exstarent. Sufficit nempe quod paulo ante exstiterint, ut in renuntiationis explicatione pompas atque theatra, veluti res audientibus omnino perspectas, nominare Aquileiensis praesul potuerit. Praeterea non ita fortasse Aquileiensis civitas excisa fuit, ut illico majora etiam ac solidiora aedificia, quemadmodum circi erant atque theatra, praesertim in praecipuis urbibus, solo aequata fuerint: neque ita certe excisa fuit, ut, saltem post Hunnorum ex Italia discessum, aliqua ex parte iterum habitari non potuerit; quod ipsa divi Leonis Magni ad Aquileiensem Nicetam data epistola quadamtenus indicare videtur.

Praeterquamquod ea erat tunc temporis populorum insania atque dementia erga circenses ludos et theatrorum scenas, ut ipsi qui supererant cladibus civitatum pauci cives hoc sibi veluti remedium aerumnis poscerent, ac procurarent. Adeundus propterea coaevus Nicetae Aquileiensi scriptor Salvianus in supracitato [Col. 0919B] libro VI de Gubernatione Dei, in quo totus est ad eorum objurgandam insaniam, qui etiam excisis urbibus, abductis necatisque civibus, ac populatis regionibus, pro circensibus tamen ac theatralibus deperibant. En quomodo de his loquatur, qui amissis in vastatione Barbarorum theatris ac circis, theatralia nihilominus atque circensia alibi sibi poscebant: »Cujuslibet civitatis incolae Ravennam aut Romam venerint, pars sunt Romanae plebis in circo, pars sunt populi Ravennatis in theatro;« ita cap. 9. De his vero qui urbium excidio superfuere, et nihilominus spectacula sibi in eisdem urbibus, uti antea, desiderabant, ita capite 15: »Pauci nobiles, qui excidio superfuerant, quasi pro summo deletae urbis remedio circenses ab imperatoribus postulabant.« Trevirorum urbs ea erat, Gallorum summa atque opulentissima ab auctore dicta, hoc fatum passa initio saeculi quinti, et hoc sibi solatium deprecata ab imperatoribus Honorio atque Constantio, uti notat Baluzius cum Valesio ad [Col. 0919C] hunc locum. Hujus propterea urbis excidium longo sermone prosequitur Salvianus; et ad eam ita demum orationem convertit, in rem nostram valde accommode. »Circenses ergo, Trevir, desideratis, et hoc vastati, hoc expugnati, post cladem, post sanguinem, post supplicia, post captivitatem, post tot eversae urbis excidia? Quid lacrymabilius hac stultitia, quid luctuosius hac amentia? . . . . Theatra igitur quaeritis, circum a principibus postulatis? Cui, quaeso, statui, cui populo, cui civitati? Urbi exustae ac perditae, plebi captivae et interemptae, quae aut periit aut luget; de qua etiam si quid superest, totum calamitatis est; quae cuncta aut moestitudine est anxia, aut lacrymis exhausta, aut orbitate prostrata, in qua nescias pene cujus sit sors pejor ac durior, interfectorum, an viventium. Tantae enim sunt miseriae superstitum, ut infelicitatem vicerint mortuorum. Ludicra ergo publica, Trever, petis? Ubi, quaeso, exercenda? An super busta et cineres, super ossa et sanguinem peremptorum? 50 Quae enim urbis pars his malis omnibus [Col. 0919D] vacat? Ubi non cruor fusus, ubi non strata corpora, ubi non concisorum membra lacerata? Ubique facies captae urbis, ubique horror captivitatis, ubique imago mortis. Jacent reliquiae infelicissimae plebis super tumulos defunctorum suorum, et tu circenses rogas? Nigra est incendio civitas, et tu vultum festivitatis usurpas? Lugent cuncta, tu laetus es?« Haec Salvianus de Trevirorum civitate, et ad Trevirenses cives. Quid igitur mirum, si pro illorum temporum dementia erga spectacula, et si pro morum pravitate, quae Dei iracundiam provocabat, ac Barbarorum manus in Occidentis perniciem urgebat; quid mirum, si Aquileia ipsa Trevirorum sortem experta, exemplo ipsorum, post Attilanam cladem, in paucis civibus qui supererant, et Barbarorum gladios evaserant, circensibus pristinis inhiaverit atque theatris; ut Nicetas episcopus in explicatione operum diaboli, quibus baptismum petentes renuntiabant, et pompas et theatra [Col. 0920A] memorare debuerit? Sed de his satis; et fortasse etiam latius quam oportebat.

Non est tamen omittenda ipsa renuntiationis vera formula, quae a Niceta nostro in tradendo regenerationis sacramento fuerit usurpata. Jam in antecessum monuimus, Nicetam in supra allatis textibus ex Symboli Explanatione ad competentes, et ex tertio Fragmentorum, non simplicem formulam retulisse in sua Ecclesia adhiberi solitam, sed potius formulae illius explicationem ad instructionem fidelium, ut scilicet intelligerent quam late pateret renuntiatio ab iis facta in baptismatis susceptione: quod certe ipse quoque satis innuit per vocem id est, quam praeponit enumerationi rerum illarum quas sub nomine operum diaboli venire docebat, et per ea quoque verba, et his similibus malis, quibus enumerationem claudit. Si Nicetae allata verba diligentius expendantur, apparet profecto formulam in ejus Ecclesia adhiberi solitam, fuisse illam, quae duplici constabat renuntiatione, et omnium pene simplicissima erat; nimirum: diabolo [Col. 0920B] et angelis ejus, deinde et operibus ejus, absque alio verborum additamento. Ex Operibus supra citatis Josephi Vicecomitis, et Josephi Catalani, qui renuntiationis ritum expenderunt, constat aliquibus in locis obtinuisse unicam etiam renuntiationem omnia comprehendentem quae alibi dividebantur in plures, in quibusdam aliis duplicem fuisse in usu, communius triplicem, quadruplicem etiam alicubi, juxta rerum ac verborum divisionem. Constat insuper non unum ubique, sed varium fuisse etiam usum verborum in ipsa elicienda renuntiatione. Duplex erat renuntiatio quae obtinebat in Ecclesia Mediolanensi sub divo Ambrosio, paucis et ipsa concepta verbis; atque aberat omnino pompae vox, licet communiter alibi esset in usu. Praestat eumdem sanctum doctorem audire non uno in loco de hac re scribentem. »Post haec reserata sunt tibi sancta sanctorum, ingressus es regenerationis sacrarium, repete quid interrogatus sis, recognosce quod responderis; renuntiasti diabolo et operibus [Col. 0920C] ejus, mundo et luxuriae ejus.« Ita in libro de Mysteriis, capite 2. Clarius idem Ambrosius in opere de Sacramentis, quod sub ejus nomine circumfertur, libro I, capite 2. »Quando te interrogavit: Abrenuntias diabolo et operibus ejus? quid respondisti? Abrenuntio. Abrenuntias saeculo, et ope ibus ejus? quid respondisti? Abrenuntio. Memor esto cautionis tuae.« In Hexaemeron vero lib. I, cap. 4, omnia simul renuntiationis verba in unum comprehendens, ita scribebat: »Deserit qui abluitur intelligibilem illum 51 Pharaonem principem istius mundi, dicens: Abrenuntio tibi, diabole, et angelis tuis, et operibus tuis, et imperiis tuis.« Porro quidquid sit de modica diversitate verborum, quae Ambrosium inter et ipsum Ambrosium apparet in renuntiationis formula quam ipse in allatis textibus nobis exhibet, quaeque Mediolanensis Ecclesiae suae tunc fuisse dicenda est; nemo, arbitror, diffitebitur renuntiationis formulam ab Ambrosio nobis traditam maxime convenire, ac pene eamdem esse cum ea, quae Nicetae fuit, auctoris Explanationis Symboli ad competentes, [Col. 0920D] et tertii fragmenti ex ipsius deperditis lucubrationibus. Utrobique nempe duplex renu tiatio apparet; utrobique diabolo renuntiatur et angelis ejus; utrobique et operibus ejus; ac simul utrobique deest pompae seu pomparum vox, quae caeteroquin adeo frequens ac pene communis erat in formulis renuntiationum. Isthaec vero Nicetianae renuntiationis formulae similitudo cum alia Ecclesiae Mediolanensis sub divo Ambrosio, non exiguum praebet indicium agnoscendi in eodem Niceta episcopum Aquileiensem. Quis enim ignorat quanta Aquileiensem inter et Mediolanensem Ecclesias iis temporibus esset necessitudo, immo quanta veluti consanguinitas; cum jamdiu sese invicem harum Ecclesiarum antistites episcopali ordinatione donarent, ac mutuis sese foverent officiis, uti ex historiis abunde colligimus, et clarissimus De Rubeis non uno in loco Aquileiensium Monumentorum animadvertit, sicut etiam eruditissimus Oltrocchius in [Col. 0921A] sua Ecclesiae Mediolanensis Historia Ligustica paucis abhinc annis in lucem edita. Sed ad alia properandum.

In eodem tertio fragmento, continuo post ea verba quae supra retulimus, quibusque diaboli opera explicavit, ita pergit beatus Nicetas, eos objurgans, qui contra renuntiationem factam operibus diaboli, toti erant in superfluo carnis ornatu, et in nimio sibi procurando corporis cultu. »Quid dicimus de his qui superfluo carnis ornatu jactare se volunt, et videri mirabiles? Taceo de exquisitis inutiliter vestimentorum subtilitatibus. Oro vos, quid faciunt in viris capilli aquo (acu) crispati, comae retro quidem cervicem cooperientes; ante autem frontem penitus abscondentes, ita ut nec signo Christi (crucis) locus liber relinquatur in fronte, et eumdem (unde) se putant habere aliquam gloriam vel decorem, inde turpitudinem et ignominiam contrahant. Similiter et mulieres caput ligantes ut scutum, ut frons tamquam vallis inter duos subsistat colles, ut de auribus pondera lapillorum [Col. 0921B] auro ligata dependeant, ut brachia honerentur (onerentur) auro, et cervicem premant catenae vel lapides; et pedibus sanguineae calciamentis flammulae rutilent. Quis usus in his, quae utilitas invenitur, nisi sola inanis pompa, et mens desiderio infantili corrupta?« Haec Nicetas in citato Vindobonensi fragmento. Quod hic primum occurrit animadversione dignum, ea est increpatio qua Nicetas episcopus eos perstringit, sive mares sive feminas, qui exquisito corporis cultu, nimioque ornatuum luxu superbiam illam atque jactantiam ostendebant, quae inter diaboli opera ipse prius enumeraverat, quibusque sacramento baptismatis initiandi renuntiaverant. Si porro consulamus, quae jam in antecessum retulimus ex poemate sancti Paulini Nolani de Dacorum, Scytharum, Bessorum Getarumque populis recens ad fidem conversis per Nicetae praedicationem; si animo recolamus, quae ibidem magna ac mira idem sanctus praesul commemorat in laudem Nicetae sui de sancta illarum 52 gentium conversatione, [Col. 0921C] qua priscam Ecclesiae nascentis aetatem aemulabantur; quis credat mutatam tam subito, sub oculis Nicetae ipsius, novae illius Ecclesiae faciem, ut illi necesse fuerit eos fideles tam graviter objurgare, quod a data fide in regenerationis sacramento per renuntiationem factam operibus diaboli veluti recessissent? Non igitur Nicetae Daci videntur esse illa verba, sed alterius potius Nicetae qui Ecclesiam jam adultam excoleret, ubi sensim abusus irrepserint qui pastoris essent increpatione notandi; ideoque Nicetas potius Aquileiensis ille fuit, qui haec in sua Aquileiensi Ecclesia insectabatur.

Praeterea singillatim etiam nonnulla animadvertenda occurrunt in allatis ex hoc Nicetae fragmento locutionibus. »Taceo, inquit ille, de exquisitis inutiliter vestimentorum subtilitatibus.« Quid sunt istae subtilitates vestimentorum inutiliter exquisitae? Vestimenta, ut apparet, non quidem ad usum, sed ad luxum unice comparata; vestimenta, arbitror, absolutae perfectionis non modo, elegantisque operis, verum [Col. 0921D] etiam mirae tenuitatis; qualia sunt quae pannis constant levissimis, summa arte ac labore confectis ex lanae aut gossypii aut lini aut serici filis exilissime ductis. Hujusmodi vestimentorum subtilium abusus, qui non modo Christianam moderationem, sed verecundiam quoque persaepe laederet atque pudorem, meminebat fortasse Hieronymus in epistola ad Laetam, quae 107 est in editione Vallarsii, num. 10, ubi eam instituens super disciplina filiolae: »Talia, aiebat, vestimenta paret, quibus pellatur frigus, non quibus vestita corpora nudentur.« Hanc autem subtilitatis vocem quoad vestimenta, ut luxum notaret Christiano homine minus dignum, sumpsit fortasse Nicetas ex propheticis locutionibus. Nam apud Isaiam, cap. XIX, 9, ubi describitur onus Aegypti: Confundentur, aiebat propheta, qui operabantur linum, pectentes, et texentes SUBTILIA; ubi per haec subtilia lineae vestes maxime intelliguntur summae tenuitatis, quae in Aegypto texebantur. [Col. 0922A] Non dissimili modo apud Ezechielem, cap. XVI, 10, eadem vox usurpatur, ubi de Jerusalem civitate sermo est, quam auxerat Dominus dignitate atque decore in conspectu omnium gentium: Et vestivi te, inquit Dominus, discoloribus, et calceavi te janthino: et cinxi te bysso, et indui te SUBTILIBUS. Hic vero subtilia expositores interpretantur pro vestibus in genere tenuibus ac delicatis, et praecipue pro pallio serico, admodum exili stamine confecto.

Quidquid autem intellexerit Nicetas in hoc fragmento pro exquisitis inutiliter vestimentorum subtilitatibus, sive linea nempe, sive alterius materiae vestimenta, tanto tenuitatis artificio elaborata; nemo quidem sibi facile persuaserit, delicatas hujusmodi vestes apud feras ac barbaras gentes trans Danubium sitas, Nicetae Daci tempore, inveniri potuisse; sicuti neque gentes illas horum vestimentorum luxu ita fuisse delectatas, ut inde corripi ab episcopo ac parente suo Niceta mererentur. Iterum recolantur, quae de gentium istarum barbarie agrestibusque moribus ex sancti Paulini [Col. 0922B] versibus superius relatis erui facillime possunt; et unicuique patebit, ni fallor, artes omnes, quae luxus essent, et quae ad nimium vitae ac corporis cultum spectarent, longe prorsus ab illis regionibus fuisse, sicuti etiam harumce rerum delicatarum studium, necnon et earumdem acquirendarum facilitatem ex aliis Romani imperii regionibus, quae nullam, ut plurimum, aut certe exiguam cum gentibus barbaris et a Romano imperio alienis commercii societatem habebant. E contrario quid 53 non hujusmodi Aquileiensibus conveniret, incolis civitatis illius, quae, florentibus rebus, omnium esset post Romam Italicarum maxima, atque emporium ditissimum quo totius Orientis atque Occidentis merces copiose confluerent; quaeque etiam post Attilanam cladem, non illico a pristino statu ac dignitate, atque ab omni prorsus exterorum frequentia ita penitus dejecta fuit, ut non diu postea cives illius in vitae cultusque ratione aut luxum veterem, aut veteris saltem luxus similitudinem quamdam, [Col. 0922C] et quidem in Christianis reprehensione dignam, servare potuerit?

Alia veniunt in eodem Nicetae fragmento notatu digna; eaque sunt elegantes illae simulque graphicae descriptiones, quibus velut ob oculos ponebat, eodemque tempore reprehendebat supervacaneum capillorum cultum in maribus primum, postea in mulieribus, quas etiam arguit quod cervicem et aures et brachia vario pretiosi cultus ornatu onerarent. »Oro vos, inquit, quid faciunt in viris capilli acu crispati, comae retro quidem cervicem cooperientes, ante autem frontem penitus abscondentes, ita ut nec signo Christi (crucis) locus liber relinquatur in fronte?« Loquitur hic Nicetas de vetustissimo illo signo crucis, non quo frons tangebatur, manu postea ad pectus deducta, inde ad utrumque latus scapularum relata, quod signum crucis majus appellari potest, et quo communius hodie Christiani utuntur; sed potius de illo signo crucis, quod totum in fronte perficiebatur, ducto pollice supra frontem in modum crucis, quod [Col. 0922D] signum minus recte dicemus, cujusque usus etiam apud nos, at minus frequens, habetur. De hoc certe minori signo intelligendus Tertullianus in vulgato illo textu, qui legitur in libro de corona, capite 4: »Ad omnem progressum atque promotum, ad omnem aditum et exitum, ad calciatum, ad lavacra, ad mensas, ad lumina, ad cubilia, ad sedilia, quacumque nos conversatio exercet, frontem crucis signaculo terimus.« De hoc eodem etiam sanctus Augustinus Enarratione in psal. L, num. 1, ubi conquerebatur quod hoc signo se munirent in fronte Christiani etiam in ipso circo, quoties aliqua de causa expavescerent, quin interim animadverterent ex signo ipso, locum eisdem esse non debere in vanitatibus et insaniis, quibus spectantes aderant. »Quam multos hodie, fratres nostros cogitamus et plangimus ire in vanitates et insanias mendaces . . . Qui si forte in circo aliqua ex causa expavescant, continuo se signant, et [Col. 0923A] stant illic portantes in fronte, unde abscederent, si hoc in corde portarent!« Cum itaque de hoc signo loquatur etiam Nicetas, quod totum fiebat in fronte, frontem nimirum terendo ut aiebat Tertullianus, et in fronte propterea veluti impressum illud quodammodo portando uti Augustinus; hinc liquet nudam atque apertam Christianorum frontem esse debuisse, et nequaquam capillis obductam, ac penitus absconditam, ut Christiani eodem se signo munire ad omnem eorum actum facile possent. Merito igitur conquerebatur de Christianis suis beatus Nicetas, qui novum comae et capillorum cultum amantes, frontem suam ita capillis tegebant, ut locum liberum non relinquerent eidem terendae signaculo crucis.

Numquid vero suspicandum, abusum hujusmodi irrepsisse in Nicetae Daci episcopatu, inter gentes illas trans Danubium sitas, quae ante Nicetae praedicationem ab omni essent politiori cultu alienae, quaeque per apostolicos Nicetae labores, Christiano gregi annumeratae, adeo in Christi religione profecerant, ut de [Col. 0923B] illis tam mira Paulinus Nolanus celebrare potuerit? Abusus hic potius ex illis 54 est, qui facile obrepunt in populis nimio rerum cultui operam dantibus, quibusque omnia suppetunt quae ad vitae commodum, ad luxum, atque splendorem spectant; in populis quoque, in quibus Christiana religio temporis lapsu defervet, et in quibus a pristina vitae severioris consuetudine Christiani lasciviores facile recedunt. Aquileiensi propterea Nicetae, potius quam Daco, objurgationes istae conveniunt in Christianos plus nimio capillorum cultui indulgentes, ut signo crucis in fronte faciendo locum non relinquerent. Quod autem conjecturam hanc nostram magis adhuc confirmat, vetus est lapis Aquileiensis anaglypho opere scalptus, et a canonico Bertoli editus in suis Antichita d'Aquileja, alias citatis pagina 16, ubi sane videre est juvenem equum laeva manu tenentem, et frontem capillis obductam habentem, qualem nimirum describit Nicetas in suo fragmento. Lapis quidem paganus est, [Col. 0923C] non Christianus, uti ex inscriptione apparet, quae exstat in altero lapidis latere; et ideo ad Nicetae Aquileiensis aetatem probabiliter non pertinet, in qua etiamsi penitus abolita idololatria non esset, hujusmodi tamen non erat quae sese inscriptionibus et anaglyphis explicare ac prodere facile posset. Verum sufficit hujusmodi capillorum cultum olim fuisse inter Aquileienses, etiam paganos, ut postea resumi potuerit ab Aquileiensibus ipsis Christianis, qui vanitate ducti obsoletas inquirerent ac renovarent culturae formas, et qui tepore quodam religionis non omnimode abhorrerent a veteri paganorum suorum consuetudine. Hoc vero de viris: quid deinde in mulieribus reprehendit Nicetas in eodem fragmento?

Prosequitur nimirum Nicetas objurgationem suam, dicens: »Similiter et mulieres caput ligantes ut scutum, ut frons tamquam vallis inter duos subsistat colles, ut de auribus pondera lapillorum auro ligata dependeant, ut brachia onerentur auro, ut cervicem premant catenae vel lapides, et pedibus sanguineae calciamentis [Col. 0923D] flammulae rutilent.« Deinde objurgationem utramque, tam viris factam quam mulieribus, ita concludit: »Quis usus in his, quae utilitas invenitur, nisi sola inanis pompa, et mens desiderio infantili corrupta?« Hic quoque videre est ita exquisitum atque pompaticum mulierum cultum a Niceta delineatum, ut difficile admodum credi possit eumdem obtinuisse inter barbaras Dacorum gentes trans Danubium positas, difficilius vero inter novos illos fideles recens a beato Niceta Christianorum populo aggregatos. Quid vero si et hic opportune lapis Aquileiensis occurrat, unde inferre possimus Aquileiensium mulierum cultum respondere Nicetae verbis allatis; ideoque non Daci, sed Aquileiensis potius Nicetae verba illa esse quae attulimus ex Vindobonensi fragmento? Exstat sane lapis hujusmodi in praecitato opere Antichita d'Aquileja, pag. 253, ubi mulierem videas anaglypho opere scalptam ad pectus usque, [Col. 0924A] nec ita quidem excellenti, ut videtur, artifice, ut hinc proinde appareat in bonarum artium declinatione, ac fortasse Christiana etiam religione adulta opus illud Aquileiae prodiisse, cum nihil quoque ibidem adsit quod idololatriam sapiat. Videas porro mulierem hanc, crinibus decussatim implexis, caput ligatum habentem ut scutum; videas illius frontem, tamquam vallem, inter duos subsistere colles e crinibus hinc inde surgentes; videas fortasse etiam de auribus pondera lapillorum dependentia, auro certe ligata; videas demum etiam cervicem catenis vel lapidibus pressam in medio inter utrumque collem. His igitur praelusisse sufficiat sequenti capiti, in quo validioribus argumentis probandum ex instituto suscipimus Niceam seu Nicetam 55 illum Romatianum, quem Dacum esse non posse ostendimus hactenus inductionibus ex tempore primum, deinde etiam ex loco ductis; Niceam, inquam, seu Nicetam illum Romatianum a Gennadio nuncupatum, esse profecto Niceam seu Nicetam episcopum Aquileiensem, qui sancti Leonis [Col. 0924B] Magni tempore floruit, et ad quem ejusdem sancti pontificis exstat epistola.


[Col. 0924]
CAPUT IV.

Romatianae civitatis episcopus Niceas, seu Nicetas, a Gennadio memoratus, est dubio procul Niceas, seu Nicetas, episcopus Aquileiensis, qui sancti Leonis Magni tempore floruit, et ad quem ejusdem sancti pontificis exstat epistola.

Quis demum sit Nicetas ille seu Nicetas Romatianae civitatis episcopus a Gennadio memoratus, et duorum auctor opusculorum quae germana ostendimus, nunc potissimum inquirendum venit: eumque, quem non esse Niceam seu Nicetam Dacum sancti Paulini Nolani amicum hucusque probavimus, sicuti neque illius esse in Dacia Cisdanubiana Romesianae sive Remesianae vel Remissianae aut Romatianae civitatis episcopum; eum, inquam, asserimus esse reipsa Niceam seu Nicetam episcopum Aquileiensem, qui sancti [Col. 0924C] Leonis Magni tempore floruit, et ad quem ejusdem sancti pontificis decretalis exstat epistola. A graviori nimirum disquisitione ad gravissimam nunc accedimus, in qua optandum quidem esset luculentiora adesse argumenta quae rem conficerent apertissime: sed in qua nihilominus talia sunt quae etiam conjectando in medium proferemus, ut assensum sibi, ni fallimur, ultro valeant promereri.

De Nicetae Aquileiensis episcopi aetate ut pauca praemittam, quae extra controversiam sunt posita; illud in primis est, Nicetam hunc, uti recte animadvertit etiam clarissimus Bernardus Maria De Rubeis in Monumentis Ecclesiae Aquileiensis, cap. 17, col. 152, non esse illum qui tempore divi Hieronymi Aquileiensis Ecclesiae hypodiaconus erat, et ad quem ejusdem sancti doctoris familiaris exstat epistola, quae ad annum circiter spectat 374, ut apud ejusdem Operum editores; aetas enim istius inde recte perpensa non patitur, ut locum episcopatus Nicetae nostri in Leonis magni pontificatu siti implere potuerit. Alterum [Col. 0924D] est, anno 454, post Attilanum vero Aquileiae excidium anno secundo, Nicetam nostrum in Aquileiensi sede successisse episcopo nomine Secundo, non autem, ut alicui visum, Chromatio, qui successores alios habuit quinque ante Nicetam: deinde anno 458, datam ad consultationes illus epistolam divi Leonis Magni, quae est inter ejusdem epistolas editionis Venetae Veronensium fratrum Balleriniorum, num. 159; demum anno 485 ex hac vita migrasse, uti ex Aquileiensibus Chronicis habemus, quibus in hac parte viri docti consensum minime recusarunt.

Hicne igitur Aquileiensis Nicetas Leoni Magno coaevus idem fuerit ac Niceas seu Nicetas Romatianae civitatis episcopus a Gennadio memoratus, atque duorum auctor opusculorum, quae germana capite 1 probavimus? Ita animirum: nam, quaeso, si opusculi Explanationis Symboli ad competentes auctor esse non potest Niceas seu Nicetas Dacus sancti Paulini [Col. 0925A] Nolani amicus ejusdemque laudibus 56 celebratus, de quo uno tantum exstat quaestio, quoniam, uti vidimus de haeresi Eutychiana in Explanatione illa sermo habetur, quam Nicetas Dacus aetate sua nequibat attingere, a qua immo longe adhuc abfuisse ostendimus cum ad superos evolavit; quid est, quod a Romani codicis auctoritate in bibliotheca Ghisiana nuper detecti discedere nos compellat, ut ubi hic clare et perspicue, nulla characteris differentia, nulla vitiationis nota, nullo signo liturae, nullo posterioris manus vestigio, habet simpliciter Explanatio Symboli beati Nicetae Aquileiensis episcopi habita ad competentes, nos legere, aut certe concipere animo debeamus, prout clarissimus Zabeus autumat, beati Nicetae, vel Niceae Romatianae in Dacia episcopi? Nicetas ille Dacus sancti Paulini Nolani amicus, auctor illius opusculi esse non potest: Nicetas alter non exstat, aut certe non astruitur, qui Explanationem Symboli dederit ad competentes, atque in ea de Eutychiana haeresi [Col. 0925B] sermonem habere potuerit, et ita cum Niceta nostro Aquileiensi aliqua saltem veritatis specie decertare: stat ergo fides inconcussa Romani codicis Ghisiani, qui auctorem Explanationis Symboli ad competentes Nicetam Aquileiensem facit; et cum auctor unius opusculi alterius pariter quidem sit ad lapsam Virginem appellati, nostra viget propositio, quod Romatianae civitatis episcopus Niceas seu Nicetas a Gennadio memoratus, sit dubio procul Niceas seu Nicetas episcopus Aquileiensis, qui sancti Leonis Magni tempore floruit, et ad quem ejusdem sancti pontificis exstat epistola.

Si auctoritatem vero addere placeat, accedit, quod vir eruditus Carolus Fea, qui primus nobis anno 1790 in sua Miscellanea Filologica Critica Antiquaria, tomo I, pag. 7 (quae tamen nescio quo fato ultra primum tomum progressa non est), hujus nuperrimi opusculi de Symbolo ad competentes, uti in bibliotheca Ghisiana Romae latentis, notitiam praebuit, quique etiam illud opportune nobis exhibere pollicitus fuerat, quod [Col. 0925C] impletum non vidimus; Carolus, inquam, Fea, pro sua hujusmodi rerum peritia, clare asserere non dubitaverit, juxta critices regulas hoc opusculum esse illius Aquileiensis Nicetae qui ad sanctum Leonem Magnum varias proposuit Quaestiones. Praestat eumdem audire ita citato loco breviter scribentem, prout simplex rei indicatio postulabat. »Explanatio Symboli beati Nicetae Aquileiensis episcopi habita ad competentes; di quello stesso Niceta, che propose varie questioni sul matrimonio dei Goti Ariani a san Leone Magno, la risposta del quale esiste fra le sue opere. Di lui parlano a lungo il De Rubeis, il Liruti, ed altri; ma non parlano di quest' opuscolo, che io credo suo, per quanto si puo affermare colle regole della critica.« Ita ille: qui certe non sine causae cognitione judicavit; utpote qui et codicem illum Ghisianum propriis oculis aspicere potuit ac procul dubio etiam aspexit, et Lirutum nominat ac De Rubeis, quos certe cum aliis pluribus, ante hujus codicis detectionem, [Col. 0925D] sententiae suae fautores non habebat. Utinam vero dedisset ille nobis hujusmodi opusculum: opinionem certe suam ita firmasset, ut nobis nunc minime necesse foret pro eadem, viribus licet imparibus, dimicare.

Rem itaque prosequi libet, et animadversione aliqua illustrare. Aut erravit Gennadius Massiliensis, qui Nicetam nostrum Romatianae civitatis scripsit episcopum, cum scribere debuisset episcopum Aquileiensem; aut erravit Romanus codex, qui Nicetam exhibuit episcopum Aquileiensem, cum tradere debuisset episcopum civitatis Romatianae. Si error reipsa 57 sit in alterutro; cui potius habenda fides est, Gennadio, an Romano codici? Porro Gennadius, utut diligens habeatur ac solers, scriptor tandem neque Ecclesiae Aquileiensi proximus, neque Italus est, neque undequaque emaculatus, uti suo loco dicemus; et scriptor etiam est, qui aliena refert, et qui fortasse non omnia viderit de quibus scribebat, immo plura [Col. 0926A] etiam relatu sciverit quam ipse per sese cognoverit. Romanus vero codex ipsa est Nicetae elucubratio, quae nomen prodit parentis sui, et episcopatus designat locum. Hic nimirum veluti de seipso testimonium perhibet, ille de alio. Quis vero non potius credat operi genuino praeferenti nomen auctoris sui, quam scriptori alieno ac dissito aliter referenti? Romanus etiam codex, quamvis saeculi XIV in charactere ostendat faciem, nullum dubium quin ex vetustiori, et fortasse ex coaevo ipsi auctori codice, saeculo XIV exscriptus sit. Cum vero ex epistola supracitata sancti Leonis papae ad Nicetam Aquileiensem edoceamur Romanae Ecclesiae diaconum, Adeodatum nomine, ab Aquileia Romam reversum Nicetae Aquileiensis episcopi consultationes ad pontificem detulisse; non male quidem quispiam conjectaverit, immo vero aeque pro illius temporis disciplina judicabit, illum Romam attulisse Nicetae Aquileiensis opusculum de Symbolo, atque hoc prae aliis Nicetae ipsius opusculis selegisse quod Leoni [Col. 0926B] papae et Romanis omnibus exhiberet, utpote testem fidei quae in Aquileiensi Ecclesia publice tradebatur; maxime vero habita ratione ad novum Eutychianum errorem, paulo pridem tam strenue a divo Leone in celebri epistola ad Flavianum profligatum, et a Niceta ipsis Leonis sensibus ac momentis, immo etiam verbis, uti vidimus, ex eadem epistola sumptis exagitatum. En igitur fortasse exemplar Explanationis Symboli ad ipsum quintum saeculum pertinens, unde postea saeculo XIV eductum fuit apographum Ghisianum, quod tamdiu in bibliothecarum forulis latitavit, ac tandem nostra hac aetate in lucem prodiit ad ecclesiasticam librorum supellectilem novo hoc cimelio sane pretiosissimo augendam, ad catholicorum dogmatum traditionem validius confirmandam, necnon et ad novam in ecclesiastica historia lucem effundendam.

Non igitur ex Gennadiano opere (ubi error in alterutro subsit, qui nulla possit conciliatione auferri); non ex Gennadiano opere corrigenda est inscriptio Romani codicis, sed potius ex Romano codice corrigendus [Col. 0926C] Gennadius est. Cum nondum ullus codex apparuisset, qui difficultatem de Romatiana civitate Gennadii in Niceta suo dirimeret, eumdemque clare et perspicue Aquileiensem episcopum appellaret; prudentissime se gessisse fateor scriptores gravissimos, qui minime ausi sunt ex Romatianae civitatis nomine episcopatum Aquileiensem prodere, neque cardinali Baronio subscribendum putarunt, aliisque paucis, qui haud satis quidem tunc firmis rationibus Aquileiensem hujus Nicetae Gennadiani episcopatum tuebantur, asserentes confidenter Aquileiensem reapse civitatem pro Romatiana illa in Gennadio habendam. Quinimmo ignoscendum quoque eisdem existimo, quod Remisianam aut Remesianam seu Romessianam, etc., in Dacia invenientes apud geographos aliosque scriptores veteres, necnon alium quoque Nicetam episcopum Dacum sancti Paulini Nolani amicum, autumarunt hunc non dubie esse Nicetam a Gennadio memoratum, et Romatianam illam Gennadii [Col. 0926D] civitatem facile esse posse, pro vocis similitudine, Remisianam aut Remesianam seu Romessianam, etc., in Dacia Cisdanubiana, cujus scriptores ac geographi veteres meminere. At postquam omnibus ignotus codex demum apparuit. 58 qui nulla neque falsitatis neque interpolationis nota, immo tanto sinceritatis charactere, tam simplici assertione, unum ex illis septem opusculis, a Gennadio Nicetae Romatianae ascriptis, Nicetae Aquileiensi episcopo tribuit, qui etiam talia affert in sinu illius opusculi, quae minime possunt Nicetae Daco Paulini Nolani amico convenire; quis ex eodem codice tam optimae notae rem actam non judicaverit, ac nequaquam amplius requirendum in Daciae Remisiana seu Romessiana aut Remesiana, etc., episcopum civitatis Romatianae Gennadii, quem Romanus codex episcopum Aquileiensem esse asserit; proindeque Romatianae civitatis episcopum Niceam seu Nicetam, ipsum esse Nicetam episcopum Aquileiensem?

[Col. 0927A] Inscriptionem seu titulum opusculi falsatum putat clarissimus Zabeus ab illius exscriptore, qui forte legens in codice vetustiori Explanatio Symboli beati Nicetae episcopi, addiderit ipse arbitratu suo vocem Aquileiensis, ex notitia quam habere potuerit, aliquem Aquileiensium episcoporum exstitisse, Nicetam nomine. Ita in dissertationis parte I, num 20. Hoc videlicet Zabeo necesse erat excogitare ad propriam opinionem tuendam, et ut nimis apertam Romani codicis auctoritatem declinaret: at nescio quo vade hanc benemerito amanuensi, cui servatum debemus tam pretiosum Nicetae opusculum, impingat arbitrii culpam; cum culpae nullius, nullius alterius arbitrii vestigium in tota illa opusculi exscriptione occurrat. Quinimmo neque verosimilem esse censeo arbitrariam illam in opusculi titulo additionem vocis Aquileiensis; et insuper inscriptionem illam, seu titulum opusculi talem esse puto, qui primaevam suam et originalem sinceritatem ostendat; quod nunc videndum.

[Col. 0927B] Et primo: aut vocem Aquileiensis arbitrario additam putat Zabeus in codice vetustiori hujus Explanationis Symboli, qui fuerit exempli gratia ipso quinto saeculo exaratus; aut in alio posterioris aevi; aut demum ab exscriptore postremo saeculi XIV, cujus est codex Romanus in bibliotheca Ghisiana nuper detectus, et adhuc in toto orbe unicus. Jam vero saeculo quinto, nimirum ipsius Nicetae Aquileiensis aetate, et non longe ab obitu Nicetae Daci, talis esse non poterat duorum horumce Nicetarum, maxime autem in Ecclesiis Italiae, ignoratio, ut unus pro altero ab amanuensi pro arbitrio ex cognitionis defectu scriberetur. Certe Nicetas Aquileiensis Romae ignotus esse non poterat, tum ob epistolam sancti papae Leonis ad ipsum datam, tum ob Adeodati Romanae Ecclesiae diaconi testimonium, qui ab Aquileiensi Ecclesia redux postulationes Nicetae Aquileiensis pontifici detulit, et procul dubio de eodem etiam, ac de illius Ecclesia nuper ex Attilanae cladis angustiis [Col. 0927C] emersa, cum Romano clero ac populo verba habuit. Nicetas etiam Dacus sancti Paulini Nolani amicus, qui, ipso Paulino teste epistola 29 ad Severum, doctissimus, ex Dacia Romanis merito admirandus advenerat, ignotus homo non erat, ut amanuensis pro illo Nicetam Aquileiensem intruderet in Explanationis Symboli inscriptione. Si igitur ponamus Explanationem hanc cum inscriptione sua a codice prodiisse saeculi quinti, qui etiam codex Romae exstiterit, uti probabilius censeri debet cum nihil adsit quod adversetur; nequaquam talis ignoratio in codicis exscriptore credi potest, ut unum Nicetam pro altero ipso quinto saeculo arbitrario scripserit in illius opusculi titulo.

Minus vero intrusionis illius suspicio esse potest, si Explanationem illam exscriptam velimus ex codice post quintum saeculum exarato. Cum enim 59 post quintum saeculum usus etiam in Occidente inoleverit archiepiscopos appellandi praesules illos qui metropolitica auctoritate fulgebant, qui usus jam communissimus [Col. 0927D] factus fuerat saeculo VIII, in universa Occidentali Ecclesia, ut apud eruditos constat, et monuit novissime clarissimus abbas Fumagallius in suis Diplomaticis Institutionibus Italice editis, tomo II, libro II, parte II, cap. 14, num. 8, nec non et in codice diplomatico Santambrosiano, pag. 60, nota (2), sicut etiam nuper clarissimus item Cajetanus Marinius in eruditissimo suo opere I Papiri Diplomatici pag. 289, in annotatione (15) ad papyrum 87; exscriptor praedicto quinto saeculo posterior, et Nicetarum non satis conscius, post voces illas Nicetae episcopi, non ita facile addidisset Aquileiensis, quando nimirum Aquileienses praesules, jamdiu, et ante Nicetam ipsum, metropolitae, archiepiscoporum inducto titulo et ipsi cum caeteris gaudebant; sed addidisset potius Romatianae in Dacia, quod melius ea aetate cum simplici episcopi titulo conveniebat: aut si voluisset de industria vocem Aquileiensis intrudere, non [Col. 0928A] omisisset praecedentem episcopi titulum in illum archiepiscopi commutare, ut consuetudini post quintum saeculum inductae inserviret, et tam praeclarae sedis honorem non minueret. Quid autem si censeatur orta intrusio vocis Aquileiensis in opusculi inscriptione ipso saeculo XIV, quo Romanus codex bibliothecae Ghisianae exaratus dicitur? Tunc videlicet neque episcopi neque archiepiscopi titulo utebantur praesules Aquileienses sed ex inveterata saeculorum praecedentium consuetudine patriarcharum vocabulo appellabantur, uti ex ecclesiastica historia Aquileiensi satis notum. Minus itaque apposite intrusisset tunc temporis exscriptor Opusculi vocem Aquileiensis post illas Nicetae episcopi, saltem absque immutatione praecedentis vocis episcopi in vocem patriarchae, quae sola erat praesulum Aquileiensium appellatio, quaeque usurpata legitur quoad Nicetam ipsum etiam in kalendariis Aquileiensis Ecclesiae typis editis, quae ipse vidi, ab anno saltem 1651, usque ad annum 1753, ubi ad diem 22 Junii officium indicitur Niceae patriarchae [Col. 0928B] Aquileiensis confessoris. Nullo igitur modo verosimilis videtur additio vocis Aquileiensis in Romano codice bibliothecae Ghisianae, quae a clarissimo Zabeo judicatur ab illius exscriptore facta; sed vox illa primaevae cum codice ipso originis censenda est, sicuti tota illa inscriptio, quae eidem voci auctoritatem addit, quod mox videndum.

Haec nimirum Romani codicis inscriptio ita se habet: Explanatio Symboli beati Nicetae Aquileiensis episcopi habita ad competentes. Nitor et simplicitas hujus inscriptionis quintum saeculum apprime sapiunt, et mire concordant cum nitore ac simplicitate totius opusculi, ob quas dotes a Gennadio commendatur; ideoque haec ipsa opusculi inscriptio, nitoris ac simplicitatis merito, jure optimo conferri potest cum inscriptione etiam epistolae divi Leonis Magni ad Nicetam ipsum, quae talis est: Leo episcopus Nicetae Aquileiensi episcopo salutem. Titulum beati, quem Nicetae nomini praefixum videmus, non immerito conjectaverim [Col. 0928C] fuisse ab initio appositum a primo opusculi exscriptore, et fortasse ab ipso Romanae Ecclesiae diacono Adeodato, qui probabiliter ex Aquileia Explanationem Symboli Nicetae episcopi secum detulit Romam, uti antea innuebam. Certe beati denominatio honoris titulus erat, qui illa aetate etiam viventibus episcopis passim deferebatur, sicuti plura nos docent ejusdem saeculi monumenta, maxime vero epistolarum inscriptiones non paucae, quae in 60 Operibus sanctorum Patrum habentur. Ejusmodi titulo beati donabantur eadem aetate etiam insignes doctrina ac pietate viri vita functi, et illi praecipue quorum in Ecclesiae aedificationem exstabant Opera: et celebre est decretum Gelasii papae ad annum pertinens 494, de Authenticis Libris, et de Apocryphis Scripturis, in concilio 70 episcoporum Romae habito, quod videre est in conciliis Labbei cura Coleti, tomo V, col. 387, et apud Fontaninum de Antiquitatibus Hortae in appendice sub num. 1, ubi titulo beatorum singillatim recensentur omnes ii quorum Opera commendantur [Col. 0928D] veluti recipienda: nimirum beati Cypriani martyris et episcopi, beati Gregorii Nazianzeni episcopi, beati Basilii Cappadociae episcopi, beati Athanasii Alexandrini episcopi, beati Cyrilli Alexandrini episcopi, beati Joannis Constantinopolitani episcopi, beati Theophili Alexandrini episcopi, beati Hilarii Pictaviensis episcopi, beati Ambrosii Mediolanensis episcopi, beati Augustini Hipponensis episcopi, beati Hieronymi presbyteri, beati Prosperi viri religiosissimi, beati Leonis papae. Si igitur beati titulo insignitum videmus Nicetam Aquileiensem in ejusdem opusculi inscriptione; sive adhuc vivens, sive paulo post decessum ita fuerit ab exscriptore opusculi appellatus; inscriptio illa procul dubio scribendi modum praebet et disciplinam ejusdem quinti saeculi, in quo Nicetas Aquileiensis floruit.

Istud vero eo etiam magis elucet, quod beatus ipse Nicetas simplici episcopi titulo nominatur; quod [Col. 0929A] ad ejusdem saeculi disciplinam perinde pertinet, licet Aquileiensis Ecclesia jam pridem metropoleos honore fulgeret: ipsa namque circa annum Christi 369, in sancto Valeriano episcopo Aquileiensi, qui rem catholicam contra Arianos strenue tuitus fuerat, omnium prima inter Italiae Ecclesias hoc honore decorata fuit, Damaso pontifice Maximo, uti post viros clarissimos noviter etiam scripsit eruditissimus noster, multisque editis Operibus clarus, Innocentius Maria Lirutus, e Patavina nuper Benedictinorum familia, nunc autem episcopus Veronensium, in Exercitatione Patavii cusa anno 1787, de sero Metropoleon Ecclesiasticarum Ortu in Occidente, capite 2. Etsi vero septimi. atque etiam sexti saeculi adsint exempla in Occidentali Ecclesia, ex quibus deprehendimus metropolitanos episcopos jam tunc coepisse archiepiscoporum titulo augeri, uti cum aliis supralaudatus Cajetanus Marinius loco citato; quinti certe saeculi nullum invenire est in sinceris monumentis: atque idem praeclarissimus vir papyrum suam illustrans 86 anni 553, [Col. 0929B] in qua praesulum Ravennatensium mentio cum titulo archiepiscoporum, in annotatione (31) ad eamdem pag. 287, admonet ipsius Ecclesiae antistites simplici episcoporum nomine semper appellatos fuisse in papyris praedicto anno 553 anterioribus; licet eruditorum concordi testimonio constet, Ravennatensem Ecclesiam, jam inde ab aetate saltem divi Petri Chrysologi, ecclesiasticam metropolim factam fuisse, ea etiam de causa, quod Ravenna Regia tunc esset civitas, ut apud eumdem Lirutum citato loco habemus. Cum igitur hic videamus Nicetam nostrum Aquileiensem, quamvis metropolitam, episcopum simpliciter appellatum eo prorsus modo quo alii Orientis et Occidentis metropolitae, Athanasius, ex. gr., et Theophilus episcopi Alexandrini, et Ambrosius episcopus Mediolanensis, aliique in praedicto Gelasii decreto recensiti, nec non et eo prorsus modo quo eumdem Leo Magnus appellavit in epistola ad ipsum data; quis inde quoque non colligat, inscriptionem illam [Col. 0929C] seu titulum opusculi de Symbolo talem esse, qui primaevam suam sinceritatem, 61 et originalem quinti saeculi cum eodem opusculo faciem ostendat, ac propterea improbabiliorem omnino reddat intrusionem illam vocis Aquileiensis a clarissimo Zabeo excogitatam?

Sed jam ab opusculi inscriptione ad ipsum opusculum descendamus; ubi primo ea sunt perpendenda quae tempus quodammodo Nicetae Aquileiensis designant, deinde quae Aquileiensis Ecclesiae fetum opusculum illud ostendunt. Jam supra notavimus Aquileiensis Nicetae episcopatum anno 454 inchoatum, et ad annum 485 productum fuisse. Episcopatum nempe inchoavit Nicetas anno post datam a divo Leone epistolam ad Flavianum quinto, et post concilium Chalcedonense tertio; cum scilicet, quamvis Eutychianus error ubique ab Ecclesia reprobatus et anathemate perculsus fuisset, nec vires tamen perdiderat, nec amiserat sectatores. Cum igitur Aquileiensem cathedram Nicetas episcopus conscendit, Eutychianus error [Col. 0929D] prae caeteris erat, contra quem oportebat Ecclesiae pastores gladio Verbi Dei dimicare, nec non et peculiari studio disertisque verbis fidelem populum communire, ne se abripere pateretur a novis seductoribus, a quibus non ita tunc solummodo periculum imminebat sicut ab haereticis praecedentibus, sed qui ideo etiam periculosiores erant, quia sub specie tuendae fidei, et Nestorianae haereseos profligandae suum effundebant errorem. Quid autem Nicetas in opusculo de Symbolo ad competentes, ubi reapse ex professo illa novella germina catholicis erant dogmatibus imbuenda, atque in professione verae fidei consolidanda? Dogma nimirum de vera in Christo, sicut divinitate, ita et humanitate, ita competentibus tradit, capite 4, quod in antecessum retulimus, quodque inferius etiam subjiciemus, ut et elocutionis vi, et momentorum robore, et orationis instantia, et quadam etiam prolixitate sermonis satis ostendat hoc [Col. 0930A] esse prae caeteris, de quo tunc oportebat et aliquanto fusius dicere, et ardentiori studio instare, ne se sinerent in errorem abduci ab adversariis, qui praesto essent ad eorum mentes decipiendas, si imparatas et minus cautas invenissent. Quid vero, quod Eutychen et Eutychianos falsa docentes ibidem designans Nicetas, non proprio eos nomine, sicuti alios quosdam haereticos aut schismaticos ab eorum primipilis appellat, sed quasi notissimos cunctis, atque insidiosa doctrina praesentes, communi nomenclatura commemorat dicens, erroneos haereticos et magistros fallaciae?

Adhuc apertiora nihilominus sunt quae sequuntur, ad indicandum Nicetae Aquileiensis tempus, immo etiam, ut opinor, primos episcopatus sui annos. In citato capite 4 Explanationis Symboli non Eutychetis error tantummodo a Niceta impetitur, uti vidimus, sed etiam error Nestorii: hic autem, quamvis Eutychiano errore viginti circiter annis anterior, secundo loco ponitur; et dum in illo nimius fortasse videtur [Col. 0930B] Nicetas quam simplex Symboli explanatio requirat, in hoc e contrario brevissimus est, quasi scilicet parum aut nihil oporteret de eo disserere, qui jam, novo Eutychetis erumpente errore opposito, vires propemodum amisisset. En illius verba, quae hic de utroque errore subjicimus, ut facilius conferantur: »Crede hunc, qui ex virgine natus est nobiscum, esse Deum; Deum ante saecula de Patre; hominem ex Virgine propter homines. Vere incarnatum, non putative, sicut quidam dicunt erronei haeretici erubescentes mysterium Dei. In phantasmate dicunt factam Domini incarnationem: quia non vere fuerit quod videbatur, sed oculos fefellerit hominum. Quod absit, absit omnino a Dei veritate. Si enim falsa incarnatio 62 est, falsa erit et salus hominum. Quod si vere salus in Christo est, vera aeque incarnatio est. In ipso utrumque existens; homo, quod videbatur; Deus, quod non videbatur. Manducans ut homo; et pascens quinque millia hominum quinque panibus, quia Deus. [Col. 0930C] Dormiens ut homo in navi; sed ventis et mari imperans, quia Deus. Manus cruci affigens velut homo; sed paradisum confitenti se latroni tribuens, quia Deus. Mortem postremo suscipiens deposito ad modicum corpore, ut homo; sed quatriduanum mortuum de sepulcro suscitans, quia Deus. Utrumque ergo credendus est Christus; Deus, et homo: quia sicut homo ex passionibus agnoscitur, ita Deus ex divinis operibus manifestatur. Habes ergo unde respuas magistros fallaciae.« Hactenus contra Eutychianum errorem Nicetas: quae vero continuo subdit, sunt contra errorem Nestorii; ait enim: »Si quis tibi hominem tantummodo Christum fuisse in auribus susurrare tentaverit, dicito quia homo per praedicta factus est. Quem ex virtutibus, et professionibus jam cognovi, dicente ipso Salvatore ad Judaeos: Si mihi non vultis credere, vel operibus credite, et cognoscite quia ego in Patre, et Pater in me.« Quid sibi, quaeso, vult haec ordinis inversio, et haec loquendi disparitas de Eutychiano errore, ac de Nestoriano? Quid nimirum [Col. 0930D] est, quod hic Nicetas non a Nestoriano errore qui primus eruperat, sed ab Eutychiano monitionem suam incipit? Unde est, quod et tam accurate Eutychianum errorem exponit, et tam diligenter et tam valide antidotum praebet contra eum, sumptis ex evangelica historia argumentis, dum e converso pressius, et paucis verbis Nestorianismum notavit; nisi quia Eutychianus error tunc temporis erat adversus quem munire fideles oportebat quammaxime, dum interim Nestoriana haeresis patronos et sectatores, saltem qui magni nominis essent, veluti prorsus amiserat?

Verum et dictiones ipsas accuratius intueamur in utroque notando errore adhibitas, quae certe non fortuito sed consulto sunt positae; nihil enim censeri potest in Symboli explanatione, quod non omni ex parte sit mature perpensum. Cum itaque de Eutychiana haeresi primo loco loquitur, ait, quod haeretici [Col. 0931A] dicunt, et bis idem repetit verbum; quod de publica et aperta istorum obloquendi ratione intelligendum venit, qui quamvis jam multum favoris et auctoritatis amisissent, maxime post evulgatam toto orbe epistolam divi Leonis ad Flavianum, et post oecumenicum Chalcedonense concilium, nihilominus, ut est omnium haereticorum ac fuit semper, errorem suum praedicare non desinebant. Cum vero ad haeresim Nestorianam sermonem vertit, Nestorianos jam non palam dicere, sed in auribus susurrare ait, et quidem non sine aliqua circumspectione, ac simul etiam cunctatione, tentando nimirum veluti clanculum ac gradatim, prout illi se gerunt qui minus fidentes et cum timore de re quapiam aliquem alloqui aggrediuntur; qui etiam non illico, nec quandocumque, sed data opportunitate personae loci ac temporis id faciunt. Quid namque istud? Nestoriani scilicet statim ab exorta Eutychiana haeresi vires suas amiserunt, quippe qui et catholicos ipsos et Eutychianos adversos haberent: catholicos, pro fidei integritate, quam adversus [Col. 0931B] quascumque haereses tuebantur; Eutychianos vero, ex ipsa novi eorum erroris indole, qui ex nimio, et imprudenti fervore insectandae Nestorianae haeresis ortum habuit. Nestoriana itaque haeresis, Eutychiana exorta, vires suas amiserat, neque amplius, uti prius, se prodere audebat. Quid tunc audere potuisset 63 Nestoriana haeresis in orbe catholico, cum catholici ipsi, iidemque strenui catholicae veritatis assertores adversus Eutychetis conatus, ab Eutychianis passim Nestorianismi impudentissime insimularentur, ut omnibus notum est qui eorum temporum ac errorum historiam calleant? Non igitur sine ratione diversum agendi modum Nicetas exposuit, Eutychianorum, ac Nestorianorum; illorum nempe aperte dicentium, horum vero in auribus susurrare tentantium, proprios uniuscujusque partis errores. Haec autem diversimode sese exprimendi ratio in hac Symboli Explanatione ad competentes quoad Nestorianum et Eutychianum errorem, haec etiam ordinis veluti inversio in utroque [Col. 0931C] recensendo, haec major vis atque contentio in refutatione posterioris; haec omnia, inquam, mirifice probant atque confirmant, Nicetam hujus Explanationis auctorem proprie pertinuisse ad ea tempora, quibus Eutychiana haeresis validius erat profliganda; ac proinde Nicetam hunc esse reapse Nicetam nostrum Aquileiensem, prout fert opusculi titulus in Romano codice Ghisiano; illum nempe Nicetam qui anno 454 episcopalem cathedram Aquileiensem conscendit, qui propterea Leonis Magni vivebat aetate, et ad quem ejusdem sancti pontificis exstat epistola Decretalis. Quidni et haec eadem loquendi ratio in Symboli Explanatione primos Nicetae episcopatus annos designet, uti antea innuebamus; cum scilicet Eutychianismus a primis ejusdem propugnatoribus atque propagatoribus adhuc pervicacius defenderetur, ac propterea Nestorianismus, qui neutiquam exstinctus, qui etiam postea suas resumpsit vires, tunc veluti tempori cedens latitare cogeretur? Sed ad alia properandum, quae res hactenus dictas magis magisque confirment.

[Col. 0931D] In illa Symboli Explanatione non modo ea habemus quae quodammodo tempus Nicetae Aquileiensis designant, uti jam vidimus; sed etiam quae Aquileiensis Ecclesiae fetum Opusculum illud ostendunt. Nolim tamen videri nimis confidenter agere, si opusculum illud Aquileiensis Ecclesiae esse fetum inde ostendere in primis aggredior, unde non esse clarissimus Zabeus in sua dissertatione affirmabat. Non esse fetum Ecclesiae Aquileiensis Explanationem illam Symboli eruditus vir, et longa quidem oratione, probare inde studuit in dissertationis suae parte II, num. 3 et sequentibus, quia non peculiare Symbolum Ecclesiae Aquileiensis Nicetas ille explanandum suscepit, sed commune Symbolum vetus Ecclesiae Romanae, cum additione vocis catholicam ad Ecclesiam, et postremi articuli vitam aeternam. Esse vero fetum Ecclesiae Aquileiensis Explanationem illam inde ipse propugno, quia Aquileiensis peculiaris Symboli vestigia [Col. 0932A] in ea apparent satis manifesta. Res igitur enucleanda est.

Quodnam fuerit Aquileiensium Symbolum peculiare a Romano distinctum, seu potius quaenam fuerint Aquileiensium additamenta peculiaria ad Romanum Symbolum, ex Rufino Aquileiensi habemus in suo celeberrimo Commentario in Symbolum apostolorum, quem tot laudibus antiquitas commendavit; necnon ex Fontanino Historia Litteraria Aquileiensis libro v capite 14, et ex De Rubeis Monumenta Ecclesiae Aquileiensis, capite 7, de Liturgicis aliisque sacris Ritibus, etc., capite 8, et dissertatione, Variae Eruditionis, capite 2. Tria erant hujusmodi Aquileiensium additamenta ad Romanum Symbolum: primum scilicet voces, invisibili et impassibili, ad Deum Patrem omnipotentem; alterum, descendit ad inferna, ad Jesum Christum crucifixum et sepultum; tertium, vox hujus, ad carnis resurrectionem, qua nimirum dicebant, hujus carnis resurrectionem. 64 Et haec praeter variationem aliquam minoris momenti, ut Credo [Col. 0932B] in Deo Patre, pro Credo in Deum Patrem; et ita et in Christo Jesu, pro et in Christum Jesum, etc. Quod in usu fuerint apud Aquileienses tria haec additamenta Rufini tempore, nullus dubitat: quamdiu vero post Rufinum perduraverint, hoc videndum.

Clarissimus rerum et antiquitatum Ecclesiae Aquileiensis investigator, et a Zabeo saepissime ac merito laudatus Bernardus Maria De Rubeis in ea est sententia, quod sexto, atque etiam quinto saeculo, maxime vero in publicis Symboli expositionibus occasione scrutiniorum, Romanum Symbolum etiam apud Aquileienses plenissime obtinere potuerit, absque illis tribus, quae memoravimus, additamentis. »Dimissis additamentis, ait ille in dissertationibus Variae Eruditionis, capite 2, num. 5, formulam simpliciorem Romanae Ecclesiae praevaluisse in Ecclesia Aquileiensi, dubito nullus; colligiturque ex insigni vetusto monumento, quod est Aquileiense catechumenorum scrutinium. Typis illud editum exstat in citata dissertatione [Col. 0932C] nostra de Liturgicis, aliisque sacris Ritibus, etc., capite 9 et 11, etc.« Hinc duas Symboli expositiones exstare ait in illo scrutinio Aquileiensi, ad scrutinium postremum quod appellat; brevem nempe unam, prolixiorem alteram, in quarum nulla apparent additamenta a Rufino notata. Post prolixiorem vero, quam integram exhibet, quamque autumat a divo Petro Chrysologo concinnatam, haec subdit: »Quo vero hanc Symboli in scrutinio Aquileiensi expositionem attentius perpendo, eo magis pronus existimo, ut eadem inter ejusdem Chrysologi sermones locum habere possit, proque ejusdem sancti Patris inedito sermone habeatur: stylus namque convenit apprime. Id vero colligendum mihi est, hanc Symboli expositionem, ipsumque Romanum Symbolum quod exponitur, jam quinto aut sexto saeculo esse in usu potuisse in Ecclesia Aquileiensi.« Porro si sanctus Petrus Chrysologus episcopatum inchoavit anno Christi 439, vel 440, qui fuit postremus Sixti papae III, in quo sanctus Petrus ad Revennatensem [Col. 0932D] sedem electus et ordinatus dicitur a clarissimo ab. Bacchinio in dissertatione 3 ad Agnellum suum parte II, num. 6, et in observationibus ad Vitam S. Petri Chrysologi; et si ad annum 451 eumdem vitam produxisse ponamus, uti alias dictum est ex eodem Bacchinio, prolixior illa Symboli expositio jam in usu esse poterat apud Aquileienses in scrutiniis catechumenorum aliquot annis ante Aquileiensem Nicetae episcopatum, puta nimirum sedente antecessore ejus Secundo, et aliquot etiam annis ante Attilanam Aquileiensem cladem. Quae si vera sunt, non est igitur cur Zabeus Explanationem illam Symboli Nicetae episcopi inde neget esse posse fetum Nicetae episcopi Aquileiensis, quia in illa non Symbolum Aquileiense cum tribus illis Additamentis, sed commune Romanum Symbolum exponatur.

Quid vero si multo etiam ante Nicetae tempus probabiliter coepit in Ecclesia Aquileiensi Romanum [Col. 0933A] Symbolum praevalere, et tria illa Additamenta cum paucis aliis variantibus paulatim in desuetudinem abire? In ultima Augustinianorum Operum editione Maurina exstat sermo sub numero 242, in Appendice tunc primum collocatus, qui sub Augustini nomine in anterioribus editionibus inter alios ejusdem genuinos sermones locum habuerat. De Symbolo est hic sermo, qui etiam Symbolum ipsum, post praefatiunculam quamdam, integrum exhibet, antequam per partes illud explanandum suscipiat. Peculiare vero in hoc Symbolo est, quod cum ferme prorsus conveniat cum veteri 65 Romano Symbolo, addita voce catholicam ad Ecclesiam, et ultimo articulo vitam aeternam, necnon aliqua alia dictione quae in hodierno Symbolo apostolorum habetur, quaeque fortasse ab amanuensi inferioris aevi per oscitantiam currente calamo memoriter illata fuit; duo tamen continet, ex tribus quae notavimus, singularia additamenta Aquileiensis Symboli, nempe descendit ad inferna, et hujus carnis resurrectionem, praetermisso additamento [Col. 0933B] priori invisibili et impassibili, sicut etiam relicta modica illa superius notata variatione ablativi casus pro accusativo, quae in Aquileiensi formula exstabat. Cum divi Augustini episcopi Hipponensis hic Sermo non sit, ut communi eruditorum calculo constat; quidni fuerit ex aliqua saltem parte Augustini Aquileiensis episcopi, qui sancto Chromatio in episcopatu successit, et qui ejusdem sancti Augustini episcopi Hipponensis vivebat aetate? Profecto non esset haec prima, ejusdem nominis ejusdemque temporis ratione, orta allucinatio: quinimmo, ut ex ipsa re quam agimus exemplum sumamus, Augustinus ipse Hipponensis creditus fuit Augustinus ille ad quem oblatus legitur quidam libellus fidei Pelagianorum, qui in Appendicibus Augustinianis editus fuit, quique eruditorum virorum judicio apud De Rubeis, et hujus quoque clarissimi viri sententia in Monumentis Ecclesiae Aquileiensis, capite 14, oblatus reapse fuit Augustino episcopo Aquileiensi, sancti Chromatii successori, a presbyteris aliisque de clero Aquileiensis provinciae, [Col. 0933C] qui Pelagiana labe infecti erant, atque tractoriae seu tractatoriae epistolae Zozimi papae, in qua Pelagius Coelestiusque damnati fuerant, subscribere detrectabant. Si igitur Augustini episcopi Aquileiensis est ille sermo, uti Aquileiensia illa duo singularia vestigia suadent, jam Augustini istius tempore, ipso nempe initio saeculi quinti, et paulo ante seu paulo post Rufini mortem, qui septuagenarius obiit in Sicilia anno 410, uti ex Fontanino in Vita illius videmus in Ecclesia Aquileiensi coepisse morem tradendi explicandique Romanum Symbolum, posthabita Aquileiensi veteri formula; et coepisse quidem, non uno ictu, ut ita dicam, sed paulatim; cum hic unum tantummodo ex Aquileiensibus additamentis praetermissum appareat, dum ab aliis Symboli expositionibus quae in Aquileiensi scrutinio catechumenorum superius memorato locum habent, tam brevi scilicet quam prolixiori, quaeque medio circiter eodem quinto saeculo in Aquileiensi Ecclesia obtinere poterant, [Col. 0933D] omnia penitus tria illa additamenta exsulabant. Quod nunc ex dictis inferri potest, illud est, Nicetae Aquileiensis tempore procul dubio veterem Aquileiensis Symboli formulam cum tribus illis additamentis, saltem in publicis Symboli expositionibus, penitus in desuetudinem abiisse; ac proinde non recte a Zabeo deduci Aquileiensis Ecclesiae fetum esse non posse Explanationem Symboli sub nomine Nicetae episcopi Aquileiensis nuper ex Ghisiano Romano codice erutam, quia in illa, non Aquileiensis vetus formula cum tribus suis additamentis, sed Romana prorsus exhibeatur.

At dixerit fortasse quispiam: si non recte Zabeus conjicit, Explanationem Symboli ex Romano codice nuper erutam, esse non posse fetum Aquileiensis Ecclesiae, quia in illa non vetus illud Symbolum Aquileiense sed Romanum competentibus traditur; quomodo quis inferre poterit, Explanationem illam vere [Col. 0934A] esse fetum Ecclesiae Aquileiensis, quia peculiaris Symboli Aquileiensis vestigia in ea apparent satis manifesta? Hoc nimirum est quod nunc animadvertendum venit ut Aquileiensis Ecclesiae fetum vere esse Explanationem illam 66 Symboli ostendamus: nam aliud est, non viguisse Nicetae Aquileiensis tempore veterem morem tradendi exponendique Symboli ad Aquileiensem vetustam formulam cum tribus illis additamentis Aquileiensi Ecclesiae peculiaribus; et aliud est, Nicetae etiam Aquileiensis tempore adhuc exstasse Aquileiensis veteris Symboli veluti vestigia quaedam, ex quibus dignosci possit vere Aquileiensem fetum esse opusculum aliquod, quod aliunde non repugnet eidem Ecclesiae ascribi posse, et quod aliunde etiam probetur eidem convenire. Hoc vero illud est quod aiebam, inde scilicet me ostendere opusculum Explanationis Symboli ad competentes esse fetum Ecclesiae Aquileiensis, unde non esse clarissimus Zabeus affirmabat.

Non totam simul, sed paulatim derelictam fuisse in [Col. 0934B] Aquileiensi Ecclesia veterem suam Symboli formulam in publicis Symboli expositionibus, etsi probatum non esset satis ex supra dictis, confidenter addam usque ad probationis vim vel conjectando deductum fuisse. Hoc autem etiamsi ex dictis non plane constaret, ipsa rerum hujusmodi natura nos doceret; ex qua videlicet discimus, in talibus gradatim semper incedere oportere ad evitandas offensiones, quae non raro excitantur ex innovationibus hujusmodi quae derepente fiant, veluti opinioni publicae, publicaeque institutioni injecta vi. Quis igitur non intelligat veterem Symboli Aquileiensem formulam cum additamentis suis diu apud Aquileienses perdurare debuisse, etiamsi publice in ecclesiasticis institutionibus amplius non traderetur; ita ut vetus illa, ab iis maxime qui Rufini tempore baptismum susceperunt, quique sub Chromatio et Augustino aliisque fortasse episcopis adhuc in vivis erant, privatim saltem recitaretur, eaque ab iis ipsis traderetur filiis atque nepotibus perdiscenda, qui tandem utramque formulam [Col. 0934C] primis illis temporibus perfecte callerent, et utraque etiam pro libito uterentur? Illud nempe tunc evenisse merito conjicimus, quod nostra aetate factum neque una vice neque uno tantum in loco vidimus, si non quoad Symboli apostolici formulam, quae jam a saeculis eadem semper est, quoad profecto illas fidei professiones Italica simul ac vernacula lingua vulgatas, quas actus fidei communiter appellamus, quaeque ad rudiorum memoriam juvandam breviores nunc editae fuerunt, quam illae essent quae a patribus atque ab avis nostris recitabantur ex celebri ac pervagata institutione Christiana venerabilis Bellarmini. Quid inde factum? Factum nempe, ut actus fidei veteres in ore patrum avorumque nostrorum, qui eosdem ab ineunte aetate didicerant, vigerent adhuc; ut veteres simul ac novi a quamplurimis postea ediscerentur; ut demum, novis etiam communiter obtinentibus veteres ipsi non omnino in oblivionem venirent; quod notum est omnibus. Nihil itaque magis consonum [Col. 0934D] naturae rerum hujusmodi, quam ut Romano Symbolo in Aquileiensi Ecclesia inducto ad usum publicum, Symbolum ejusdem vetus cum additamentis suis adhuc in Aquileiensium ore maneret, et tria illa additamenta nota essent omnibus, atque etiam usurparentur passim ad Romanae formulae veluti clariorem explicationem. Quod vero apud privatos quoscumque in usu positum facile intelligimus, quidni locum habuerit, immo et obtinuerit de industria apud Aquileiensis Ecclesiae praesules in iis Symboli explanationibus, quas publice dabant ad catechumenos seu competentes instituendos? Ubi porro hujusmodi Aquileiensis Symboli veluti vestigia apparent in Symboli explanationibus quae ipsum Romanum Symbolum tradant, non immerito Aquileiensis Ecclesiae fetus Explanationes illae censeri possunt; habent enim formam quamdam, 67 ut ita dicam, et veluti faciem, quae genus indicat unde originem trahunt.

[Col. 0935A] Quid igitur in Nicetae nostri Explanatione sese offert, quod vestigium veteris Aquileiensis Symboli censeri queat, ut inde inferamus Explanationem illam vere esse fetum Ecclesiae Aquileiensis? Ex primo scilicet Aquileiensis Symboli additamento, facilioris intelligentiae et uberioris explicationis gratia, apparet vox invisibilis ad Deum Patrem, capite 2; sicut etiam vox impassibilis capite 5, ubi legimus: »Deus enim impassibilis semper est:« quam alteram vocem in hac Explanatione a Niceta usurpatam Zabeus non animadvertit, et de qua immo scribebat Dissertationis parte II, num. 6, quod ibidem haec vox, »impassibilis ne memoratur quidem.« E tertio additamento, non habet profecto Explanatio nostra vocem ipsissimam hujus ad carnis resurrectionem; sed bis habet vocem tuae, id est tuae carnis resurrectionem capite 12 et 13, prout requirebat sermonis nexus atque proprietas, quo audientium singuli ibidem, veluti singillatim ab episcopo compellati, edocebantur: quam vocem tuae ibidem positam, nemo non videt ex voce [Col. 0935B] hujus Aquileiensis Symboli derivatam, ac ratione ipsius in Explanatione sitam; ut ex Aquileiensis Ecclesiae penu, atque ex satis nota eisdem additione, Aquileienses ipsi vim articuli de carnis resurrectione et facilius et penitius assequerentur. Vestigia itaque veteris Symboli Aquileiensis Ecclesiae in Explanatione Nicetae episcopi satis apparent, ut inde inferamus Aquileiensis Ecclesiae fetum explanationem illam esse, ac proinde illius auctorem Nicetam nostrum Aquileiensem prodere, prout fert illius opusculi inscriptio.

Horum Aquileiensium vestigiorum vim aliquam etiam clarissimus Zabeus intellexit dissertationis suae loco citato, et subsequenti etiam num. 9: sed cum persuasum haberet Aquileiensem episcopum, nulla facta aetatis differentia, debuisse Aquileiense Symbolum tradere, non vero Romanum, facile se ab hujusmodi objectione expedire putavit, si vocem illam invisibilem, quam solam ipse de Deo dictam ex Aquileiensi Symbolo ibidem animadvertit, et si aliam [Col. 0935C] quoque tuae ad carnis resurrectionem positam, non ad mentem Aquileiensis ejusdem Symboli, neque propter rationes eas, ob quas in Symbolo a majoribus nostris, uti aiebat Rufinus, inductae fuerunt, a Niceta usurpatas in Explanatione sua assereret; quod etiam ex Rufini ipsius Commentario comprobare non omisit, qui sane additamentorum Aquileiensium etiam rationem nobis ibidem tradidit. Verum si am Nicetae Aquileiensis tempore usus publicus Aquileiensis Symboli in Ecclesia Aquileiensi obsoleverat, jam amplius non exstabant in Aquileiensi Ecclesia rationes illae pro quibus additamenta ipsa in Symbolo a majoribus inducta fuerant; ac proinde neque erat cur Nicetas in vestigiis illis Aquileiensis Symboli quae in sua Explanatione inseruit, intendere deberet animum ad rationes eas, quae horum additamentorum ex Rufino causa fuerunt ab initio apud Aquileiensium aetatis suae majores.

Rufini vero nomen hic nos admonet, ut dum Aquileiensis [Col. 0935D] Ecclesiae fetum Explanationem Symboli Nicetae episcopi asserimus ex eo quod vestigia praebeat veteris Aquileiensis Symboli, licet tunc publice jam desiverit in usu esse; admonet inquam, Rufini nomen, ut non omittamus inde quoque argumentum nostrum augere, quod in Explanatione illa multa adsint Rufini Commentario plane conformia, et ita quoque conformia, ut inde petita a Niceta episcopo facile quisquam sibi persuadeat. De Rufini itaque Aquileiensis Commentario in Symbolum ut aliqua 68 praemittamus, Gennadii testimonium minime negligendum, qui tanti factum fuisse priscis illis temporibus Commentarium illud Symboli asseruit De Viris illustribus capite 17, ut in ejus comparatione, alii nec exposuisse credantur. Illud quoque in hujus Rufiniani operis laudem facit, quod dignum visum fuerit aliquando Cypriani et Hieronymi scriptis accenseri. Quo anno, quove in loco positus Commentarium illud [Col. 0936A] ediderit Rufinus, qui maximam vitae partem peregre duxit, nihil compertum apud scriptores. Quis vero fuerit Laurentius ille papa id est episcopus, cui Commentarium suum Rufinus nuncupavit, etsi certo statui non possit, minime tamen videtur mihi contemnenda conjectatio clarissimi Fontanini Hist. Litterar. Aquil. libro v, capite 14, num. 1, unum scilicet fuisse ex episcopis metropoli Aquileiensi attributis, puta Concordiae . . . . cujus sedes vacat apud Ughellum ante saeculum sextum. Id enim arguit eruditus praesul ex dicendi modis quos Rufinus adhibet in Commentario suo, qui indicare videntur, et se, et illum cui opus nuncupaverat, ad eamdem Aquileiensem Ecclesiam pertinuisse; uti exempli gratia num. 6, ubi, de vocibus illis invisibili et impassibili agens apud Aquileienses in Symbolo usurpatis, Sermones istos ait, constat apud nos additos haereseos causa Sabellii, illius profecto quae a nostris Patripassiana appellatur: et mox: Ut ergo excluderetur talis impietas de Patre, videntur haec addidisse majores nostri. Similiter num. [Col. 0936B] 43, ubi additamentum exhibet Aquileiensium vocis hujus, ad carnis resurrectionem: Satis caute, inquit, Ecclesia nostra fidem Symboli docet, quae in eo quod a caeteris traditur, carnis resurrectionem, uno addito pronomine tradidit hujus carnis resurrectionem. Quid porro hic Ecclesia nostra, nisi Ecclesia Rufini fuisset una simul et Laurentii, ad quem Rufinus scribebat? Quid illic apud nos, quid majores nostri, Aquileienses nimirum, et non alii, uti ex textu patet; si et Laurentius non ex illis erat, quorum erat Rufinus; et si non eosdem quos Rufinus in Aquileiensi Ecclesia majores habuisset etiam Laurentius? Non me quidem latet clarissimo De Rubeis minus arridere hujusmodi Fontanini conjectationes in dissertationibus Variae Eruditionis, capite 3, quod praefatae Rufini locutiones consistere possint etiam nullo habito ad Laurentium respectu; et quia iidem loquendi modi familiares Rufino sunt in eodem Commentario, etiam ubi ad Aquileiensem Ecclesiam peculiariter referri non possunt. Pace tamen dixerim tanti viri: [Col. 0936C] non mihi haec videntur ejusmodi esse, ut Fontanini conjecturam, quae tandem conjectura est, penitus valeant elevare; et nihil interest quod Rufini locutiones consistere possint, etiam non habito ad Laurentium respectu, dum reapse oppido melius cedunt si etiam ad illum referantur, ut cuiquam legenti patere potest: et satis quoque notum est, loquendi modos, etiamsi auctori cuipiam familiares, suam semper habere ex adjunctis vim, qua uno loco aliter, aliter alio intelligantur absque ulla ambage; ac propterea minime inde infirmari conjecturas, quae validioris argumenti defectu etiam ex loquendi modis passim a criticis eruuntur. Illud vero, quoad Rufini Commentarium, hic insuper annotandum cum eodem De Rubeis loco citato; videlicet, saeculo VI, Venantium Fortunatum in sua Symboli Expositione quae exstat initio libri XI Carminum et Prosarum ejus, ita ex Rufino Aquileiensi mutuatum fuisse quae ibidem scripsit, ut videatur ipsum Rufini Commentarium veluti [Col. 0936D] data opera in compendium redegisse, quod collatione locorum facta, idem vir clarissimus eodem loco etiam patefecit.

69 Nunc igitur ut ad propositum accedamus, fatendum quidem est, non invictissimum fore argumentum, ad probandum Ecclesiae Aquileiensis fetum Explanationem illam Symboli Nicetae episcopi, quaedam quae hac illac in ipsa appareant Commentario Aquileiensis Rufini conformia; Commentarium enim Rufini nec ita solis Aquileiensibus episcopis innotuit, ut ii tantum eodem uti valerent; nec ita peculiare pro Ecclesia Aquileiensi fuit, ut alii quoque episcopi, si luberet, eodem uti non possent. Verum post ea, quae hactenus dicta sunt de Nicetae nostri Explanatione, quaeque eam Ecclesiae Aquileiensis fetum non uno ex capite evincunt; quis inficias ierit, rerum ac sensuum, necnon et verborum convenientiam, quae deprehenditur inter Explanationem Symboli Nicetae [Col. 0937A] episcopi et Commentarium Symboli Rufini Aquileiensis, magis magisque comprobare Explanationem illam vere Aquileiensis alicujus episcopi censeri posse, ac propterea illius absque dubio cujus nomen praefert? Rufini Aquileiensis Commentarium de Symbolo jam ab initio in Aquileiensi Ecclesia innotuisse dubitari nequit: minus vero dubitandum, si ponamus Commentarium illud a Rufino scriptum dum Aquileiae degeret sub Chromatio episcopo, et Laurentium illum cui Commentarium nuncupaverat ad Aquileiensem Ecclesiam pertinuisse. Praeterquam quod, etiamsi longissime positus ab Aquileiensi urbe Commentarium suum scripserit Rufinus, illudque Laurentio illi dicaverit qui fortasse ex Aquileiensibus non esset, duo tamen suspicari minime possunt; vel scilicet Ecclesiam Aquileiensem non curasse ut sibi compararet tam praeclaram filii ac presbyteri sui lucubrationem, quae Christianae fidei symbolum illustrabat, et Aquileiensibus additamentis testimonium tam illustre reddebat, vel Rufinum ipsum non eamdem mature misisse [Col. 0937B] ad Aquileiensem Ecclesiam matrem suam, ubi, ipso teste Apologiae libro I, capite 4, sub Valeriano episcopo, dum monachum ibidem ageret, per baptismi gratiam regeneratus signaculum fidei consecutus fuerat, et patrem ac doctorem Symboli ac fidei opinatissimum ipsius Ecclesiae diaconum habuisse gloriabatur. Praeterea si Chromatio Aquileiensi episcopo adhuc in vivis agente, quocum necessitudo maxima amicitiae Rufino erat, id est si ante annum 407 opus illud suum Rufinus quocumque loco positus elucubravit, quod probabilius esse videtur, vix credi potest non illico Aqulleiensibus Rufini Commentarium, saltem Chromatii ipsius opera, innotuisse. Quod vero Rufini Commentarium Aquileiensibus innotuerit, ac simul eodem, uti absolutissima ac probatissima de Symbolo lucubratione, et unica fortasse hujus generis quae in Occidentali Ecclesia tunc esset, Aquileienses episcopi uterentur, facillime concipi potest ab iis quibus non sit ignota Rufini fama, qua etiam vivens fruebatur [Col. 0937C] apud insigniores suae aetatis viros, maxime vero apud Aquileiensis Ecclesiae clerum, qui tanta tunc temporis et doctrinae et sanctimoniae laude, ipso Hieronymo teste, florebat; quidquid dissidii inter ipsum ac eumdem Hieronymum esset Origenianorum operum causa, de quo tanta hactenus eruditi in utramque partem. Quod si etiam sexto saeculo Venantius Fortunatus, non Aquileiensis quidem vir, etsi ortu conterminus Aquileiensi provinciae, ex Rufini Commentario sumpsit unde suam Symboli Expositionem conflaret, dum fortasse in Gallia versaretur; quid non fecerint quinto saeculo Aquileienses ipsi, qui merito supra caeteras Occidentis Ecclesias de tam insigni presbyteri sui Commentario in Symbolum gloriari poterant?

Sed jam ad locorum collationem, Nicetam inter et Rufinum, accedendum 70 est. »Bene incipit a credulitate confessio,« ait Nicetas in Explanatione Symboli, capite 2. »Nihil est quod in vita geri possit, si non credulitas ante praecesserit,« aiebat Rufinus Commentarii [Col. 0937D] in Symbolum num. 3; et tam ille quam hic ad eamdem Symboli primam vocem credo explicandam. »Credis ergo, sequitur ibidem Nicetas, in Deum Patrem omnipotentem: Deum ingenitum, qui ortus a nullo est, a nullo coepit: Deum invisibilem, quem nullus carnis oculus videre sufficit: Deum incomprehensibilem, qui omnia comprehendit: Deum immutabilem, qui non mutatur temporibus, nec senescit aetate, sed semper idem est. Qui non in tempore coepit vivere, sed semper vivens, nullum patitur successorem.« Quid autem Rufinus? »Deum cum audis, aiebat Commentarii num. 4, substantiam intellige sine initio, sine fine, simplicem, sine ulla admixtione, invisibilem, incorpoream, ineffabilem, inaestimabilem, in qua nihil adjunctum, nihil creatum sit. Sine auctore est enim ille, qui est omnino omnium auctor.« Pergit Nicetas ibidem: »Hunc confiteris Deum, sed eumdem confiteris et Patrem. Patrem Filii necesse [Col. 0938A] est: nemo enim Pater est sine filio. Pater ergo per Filium est, habens utique Filium cujus sit Pater.« Rufinus vero iisdem pene verbis, eodem num. 4, praeluserat dicens: »Patrem cum audis, Filii intellige Patrem . . . sicut enim nemo dicitur dominus, etc . . . ita et Pater nullo pacto quis dici potest, nisi filium habens. Hoc igitur ipso nomine quo Deus Pater appellatur, cum Patre pariter subsistere etiam Filius demonstratur.« Iterum Nicetas, capite 3: »Jesus quidem Hebraeorum lingua interpretatus, Salvator intelligitur. Christus vero regiae dignitatis appellatio est: veluti Salvator et Rex, unus atque idem Christus Jesus.« Rufinus autem, Commentarii num. 6, ita scripserat: »Jesus Hebraei vocabuli est nomen, quod apud nos Salvator dicitur. Christus a chrismate, id est ab unctione appellatur . . . Christus quoque vel pontificale vel regium nomen est.« Nicetas Explanationis capite 5 ita de passione Domini loquebatur: »Et vide ne erubescas in passione Domini tui . . . Nec sane est unde confundaris, si in quo sacramento passus est Christus [Col. 0938B] intelligas. Passus est non Divinitate, sed carne.« Rufinus vero de eadem passione, num. 16 et 17 Commentarii sui haec ante Nicetam dixerat: »Sed fortasse terretur aliquis in hujuscemodi doctrina, quod quem paulo ante cum Deo Patre diximus sempiternum, ac de ejus substantia esse progenitum . . . nunc de ejus morte tractamus. Sed nolo terrearis, o fidelis auditor, etc . . . Non ergo damno aliquo, aut injuria Divinitatis Christus in carne patitur, etc.« Nicetas de Spiritu sancto haec, capite 7: »Hic Spiritus sanctus unus est sanctificans omnia . . . Ipse prophetas constituit, apostolos implevit.« Rufinus in Commentario, num. 35, de eodem Spiritu sancto ita scripserat: »Hic Spiritus sanctus . . . cuncta sanctificans;« et num. 36: »Hic Spiritus sanctus est, qui in veteri Testamento Legem et prophetas, in novo Evangelia et apostolos inspiravit.« Nicetas de sancta Ecclesia ita capite 10: »Ecclesia quid aliud quam sanctorum omnium congregatio?« Et Rufinus in Commentario, num. 36, [Col. 0938C] ita scripserat: »Sanctam Ecclesiam credendam esse, non ut Deum, sed ut Ecclesiam Deo congregatam.« Pergit Nicetas eodem capite dicens: »Sunt quidem et aliae pseudoecclesiae, sed nihil tibi commune cum illis; ut puta Manichaeorum, Cataphrygarum, 71 Marcionistarum, vel caeterorum haereticorum, sive schismaticorum; quia jam desinunt istae Ecclesiae esse sanctae.« Rufinus quoque, num. 39, ita praeluserat, rem tamen pro operis instituto fusius persequens: »Multi enim et alii Ecclesias congregaverunt, ut Marcion et Valentinus, et Ebion, et Manichaeus, et Arius, et caeteri omnes haeretici. Sed illae Ecclesiae non sunt sine macula, vel ruga perfidiae . . . . Concilium namque vanitatis est, quod agit Marcion, etc.« Nicetas, capite 12, de Carnis resurrectione ita competentes instituebat: »Consequenter credis et carnis tuae Resurrectionem;« et capite 13: »Qui in Christum credis, carnis tuae resurrectionem profiteris.« Rufinus vero in Commentario scripserat num. 43: »Hujus (carnis) sine dubio, quam habet is qui [Col. 0938D] profitetur . . . . quo sciat unusquisque fidelium carnem suam, si mundam servaverit a peccato, futuram esse vas honoris.« De eadem re Nicetas, capite 13, ita praemonebat: »Multi quidem sunt haeretici, qui distorquent fidem resurrectionis, vindicantes solius animae salutem, negata carnis resurrectione. Sed tu qui in Christum credis, carnis tuae resurrectionem profiteris. In hoc enim Christus et mortuus est, et resurrexit, ut et viventium, et mortuorum dominetur.« Per vocem viventium animas, per vocem mortuorum corpora intellexit Nicetas, carnis probans resurrectionem ex allata Apostoli auctoritate Rom. XIV, adversus eos qui solius animae salutem admittebant, negata carnis resurrectione. In hac porro intelligendi ratione animas et corpora per voces viventium ac mortuorum Nicetae praeiverat Rufinus: quamvis hic, non ad resurrectionem carnis astruendam, sed ad explicandum vivorum ac mortuorum extremum judicium, singulari [Col. 0939A] opinandi modo, vivos animas, mortuos corpora intelligere voluerit. Commentarii sui num. 33, his verbis: »Quod autem dicitur judicare vivos et mortuos, non ideo dicitur, quod alii vivi, alii mortui ad judicium veniant: sed quod animas simul judicabit et corpora, in quibus vivos animas, mortuos corpora nominavit.« Hactenus Nicetas et Rufinus simul comparati.

Ut autem objectioni occurram, quae institui posset; negandum quidem non est, in eodem argumento, maxime vero in Symboli explanatione, facile esse ut auctores inter se, non modo sensibus, sed aliquatenus etiam verbis quandoque conveniant, licet alter alterum numquam viderit. Hoc tamen non frequenter assolet, sed tantum accidit aliquando; neque in eadem lucubratione deprehenditur rerum veluti series, quae parallelum quoddam cum altera ejusdem argumenti, ut ita dicam, continuum praebeat: ideoque non hic unum aut alterum locum Nicetae cum Rufino contuli, sed data opera plura. Inde igitur patet non ambigue, minime fortuito, et ex rerum veluti convenientia, [Col. 0939B] scriptores istos inter se rebus et sensibus, ac etiam verbis plerumque convenisse; sed Nicetam reapse multa ex Commentario Rufini, veluti ex uberiore et absolutiore tractatu, in suam Symboli Explanationem traduxisse ad competentes instituendos, servata tamen, cum orationis brevitate quae loci erat ac temporis, etiam simplicitate ac nitore proprii sermonis; quae duo non aeque eadem in Rufino sunt, homine scilicet, ob multam aetatem in Orientis partibus actam, Graecis litteris assueto, quique usum etiam Latini sermonis in tam multis annis amiserit, ut ipse ad Chromatium Aquileiensem scribebat in praefatione ad Eusebii Historiam a se, hortatu illius, Latinam factam.

Quid nunc igitur ad rem nostram 72 concludendum? Postquam superiori capite jam probavimus, ex Eutychetis errore in opusculo Explanationis Symboli ad competentes perspicue memorato atque perculso, sicut etiam ex nota aetate Paulini Nolani episcopi, [Col. 0939C] necnon ex iis quae in auctario addidimus, Romatianae civitatis episcopum Niceam seu Nicetam a Gennadio relatum, non esse Niceam seu Nicetam illum Dacum ejusdem sancti Paulini amicum, ac ipsius laudibus celebratum: cum nunc insuper constet nullam esse rationem cur, quoad opusculi illius auctorem, discedamus ab auctoritate Romani codicis Ghisiani unde opusculum illud unice habemus, et Nicetam Dacum seu alium quemlibet pro Niceta episcopo Aquileiensi ibidem scripto accipiamus; cum inscriptio opusculi nihil habeat quod interpolationis aut erroris suspicionem praebeat, quinimmo ea sit quae undequaque quinti saeculi aetatem prodat, ubi etiam Nicetas unus pro altero non ita facile scribi poterat; cum opusculum ipsum Nicetae Aquileiensis tempus non obscure designet, et alia etiam habeat quae illud Ecclesiae Aquileiensis fetum ostendunt; cum ad haec omnia accedat opusculi hujus cum Rufini Aquileiensis presbyteri Commentario de eodem argumento clara consensio [Col. 0939D] rerum, sensuum atque verborum; jam sequitur, Romatianae civitatis episcopum Niceam seu Nicetam a Gennadio memoratum, esse dubio procul Niceam seu Nicetam episcopum Aquileiensem, illum nempe qui sancti Leonis Magni tempore floruit, et ad quem ejusdem sancti pontificis exstat epistola; quod erat hoc quarto dissertationis capite ostendendum.



MANTISSA AD CAPUT QUARTUM.

Huic capiti nihilominus, majoris illustrationis gratia, mantissam lubet adjicere, quae lectoribus fortasse non erit ingrata; ipsi enim non immerito dixerint se hactenus multa intellexisse ad propositam rem ex opusculo Explanationis Symboli ad competentes petita, nihil vero ex altero ad Virginem lapsam, seu de lapsu Virginis consecratae; quod tamen cum ejusdem sit auctoris, uti ostensum capite primo, nonnihil facile habere poterit quod Aquileiensem parentis sui [Col. 0940A] sedem ostendat. Atque ita sane, nisi mea me fallit opinio; quod nunc videndum.

Quae prima fronte occurrunt opusculum illud legenti ad Virginem lapsam, ea sunt quae non modo praeclarum specimen exhibent optime institutae florentisque Ecclesiae loci illius ubi auctor episcopatum agebat, ex commemorato videlicet solemni conventu Ecclesiae Dei in die sancto Dominicae Resurrectionis, necnon luce vigiliarum, et hymnorum spiritalium cantu, etc.; sed etiam quae singillatim memorant coetum ibidem positum sacrarum virginum, quae solemniter Deo dicatae et virginitatem professae, peculiari episcopi cura fovebantur, et pietatis ac sanctimoniae fama Dei Ecclesiam illustrabant. Eruditi viri, quotquot argumentum illustrare voluerunt de sacrarum virginum coetibus, qui priscis Ecclesiae saeculis in Occidentali Ecclesia obtinebant, ex hoc maxime opusculo ad Virginem lapsam pleraque hausere quae ad earum institutum spectabant, quae velationis ritum edocebant, quae habitum earum, processum in Ecclesiam, et alia [Col. 0940B] hujusmodi innuebant. Monasterium nempe virginale in hoc opusculo, num. 28, 73 indicatum habemus, quo, domum patris oblitae sacrae virgines, habitaturae transibant; quod etiam in media civitate situm fuisse, quoad eas de quibus opusculum nostrum, ex num. 12, non aegre conjicimus. Diem sanctam Dominicae Resurrectionis consecrationi virginum destinatam, in qua divino altari sese offerebant inter lumina neophytorum, et inter candidatos regni coelestis, et in qua, praesulis allocutione ad eas peracta, sacro velamine tegebantur, omni populo acclamante: Amen, ex numeris 19 et 20, edocemur. Habitus praeterea virginalis innuitur num. 22, necnon et processus in Ecclesiam virginei chori, ad vigilias nocturnas, ad cantum spiritalium hymnorum, et ad coelestes lectiones. Num. 24 instruimur quoque, hunc sacrarum virginum coetum habuisse in ecclesia locum tabulis separatum, in quo stabant a reliquis fidelibus honoris gratia segregatae, ad quem etiam religiosae ac nobiles matronae certatim [Col. 0940C] currebant earum oscula petentes; et qui in pariete oculis ipsarum virginum scripta ingerebat praecepta ex divo apostolo Paulo desumpta, ad virgines et virginitatem spectantia. Ex numeris denique 28 et 29, patet peculiaris episcopi sollicitudo erga hunc virgineum coetum, ex ibi indicata tum spiritali earum dilectione, tum sancta commonitione, necnon et expositione hymni virginitatis, quo et gloriam propositi, et observantiam pariter decantarent. Haec in opusculo ad Virginem lapsam de sacrarum virginum coetu ibi constituto, ubi haec singula ad validius objurgandam lapsam virginem dicebantur; et praeclara sane, ad eximiam animo concipiendam illius Ecclesiae formam, in qua institutio hujusmodi viguisset tam rite ordinata, tantaque disciplina exculta.

Hic porro sacrarum virginum coetus in Monasterio virginali coactus, tantaque disciplina instructus, quam vidimus in opusculo nostro expressam, fueritne apud Niceam seu Nicetam illum in Dacia Transdanubiana episcopum, de quo superius loquebamur? Nihil profecto [Col. 0940D] apud Paulinum Nolanum de istiusmodi sacrarum virginum coetu penes Nicetam suum in Dacia; de quo tamen tam multa in rem Christianam, ac tam mirabilia ipse canit in carmine, cui titulus: Ad Nicetam redeuntem in Daciam: uti vidimus capite tertio. Cum praecipuum Ecclesiae decus sacratae virgines censerentur a sanctis Ecclesiae Patribus, qui virginitatis meritum ex divinis praeconiis metiebantur; si institutum hujusmodi in Nicetae Daci episcopali cura viguisset, neutiquam de eodem siluisset Paulinus, qui tamen in magnam Nicetae laudem non omisit commemorare, et versos monachis latrones in montibus degentes, et latentem justum, quibus ipse latro vixit in antris, uti ex locis ejusdem carminis ibidem relatis. Praeterea quid ad Daciam trans Danubium positam, mutam orbis regionem a Paulino dictam; quid nimirum inter Dacos et Bessos et Getas et Scythas, mos ubi quondam fuerat ferarum, eodem teste, ante Nicetae praedicationem; [Col. 0941A] quid, inquam, ibidem voces illae nobilium matronarum sacrarum virginum oscula petentium? Non haec barbararum gentium, quae vix ferinos mores exuerint, sed Romani orbis vocabula sunt: et minus apposite has voces usurpasset Nicetas Dacus in regionibus illis, trans Danubium positis, etiamsi reipsa inter illas gentes aliqua exstitisset familiarum ordinumque discretio; quae tamen, sicut semper a Romanis moribus institutisque longe aliena, ita Romano eloquio non fuerat indicanda.

Haec nimirum nos docent ad Nicetam Dacum minime pertinere posse opusculum seu libellum ad lapsam Virginem, de quo nunc agimus: atque haec eadem sufficienter ostendunt opusculum illud esse profecto Nicetae 74 episcopi Aquileiensis, si insuper recolantur quae in antecessum probavimus, opusculum scilicet istud germanum esse alterius Explanationis Symboli ad competentes, et illam Explanationem sicuti ab aetate Nicetae Daci alienam, ita Nicetae Aquileiensis aetati consonam, et Ecclesiae etiam Aquileiensis peculiari [Col. 0941B] charactere signatam. Verum quod in hac mantissa praecipuum nobis est, indicia illa sunt quae ex hoc eodem opusculo deprehendi possint, unde Aquileiensis illius origo, etsi non clare pateat, saltem aliquatenus dignoscatur. Et generalia quidem indicia exstant amplissima; quis enim non intelligat praesulem in hoc opusculo lapsam Virginem objurgantem, praefuisse Ecclesiae jamdiu institutae, quaeque praedecessorum antistitum merito in tantum egregiae formae splendorem adoleverit, ut insigniores orbis aequaret? Quae de monasterio virginali supra retulimus in civitate sito, quae de ritu et forma in virginibus velandis, quae de earum habitu et processu, atque intra ecclesiam loco, abunde probant quae dicimus. Talem autem fuisse Nicetae nostri aetate Aquileiensem Ecclesiam, sanctorum Valeriani, Chromatii, aliorumque episcoporum sollicitudine informatam, eorumque merito metropoleos honore auctam, quis ambigat? Celeberrimum sane in Aquileiensi Ecclesia exstitisse jam quarto [Col. 0941C] saeculo vel quinto ineunte clericorum coetum, qui meruerit supra caeteros a divo Hieronymo oculato teste laudari, et unde postea opinatissimi ac probatissimi prodiere episcopi aliis quoque regendis Ecclesiis destinati. ex ipso divo Hieronymo in Chronico, necnon ex Rufino Apologiae suae libro I, num. 4, edocemur. Monasterium quoque virorum eodem tempore laudatissimum Aquileiae floruisse, ubi aliquamdiu Rufinus ipse atque Hieronymus mutuis se officiis coluerunt, et pietatis ac doctrinae laude certarunt, ubi etiam alii spectatissimi viri emicuere a divo Hieronymo in suis Epistolis memorati, Chrysogonus et Heliodorus, quorum alter episcopus postea exstitit Altinatium, itidem ex ipso Hieronymo ac Rufino intelligimus. Nec minor in muliebri sexu apud Aquileienses eadem aetate virtus enituit, cum non deessent quae in propriis domibus virginitatis propositum custodirent, et ita meliora charismata aemularentur; uti ex epistola divi Hieronymi 7, ubi Chromatius et Eusebius fratres, una cum Jovino amico, et matre, ac sororibus virginibus in [Col. 0941D] eadem domo sancte viventibus dignis laudibus extolluntur. Quidni igitur et monasterium virginale in Aquileiensi Ecclesia tunc temporis exstiterit, recipiendis alendisque virginibus institutum, quae ritu peculiari ab episcopo sacro velamine tegerentur? Jam si hoc pateat in Aquileiensi Ecclesia, saltem Nicetae tempore, exstitisse, adsunt indicia quae requirimus, et peculiaria quidem, ut de opusculo ad lapsam Virginem, etiam ex illius intimo, ut ita dicam, judicemus; et virginalem illam monasticam disciplinam, quam ex eodem opusculo deprehendimus, disciplinam sane sacrarum virginum Aquileiensis Ecclesiae teneamus.

Non supersunt quidem aperta ejusdem aevi monumenta, quae de virginali monasterio in Aquileiensi Ecclesia tunc stante nos doceant: nihilominus nonnulla habemus, quibus monumentorum inopiam quadamtenus suppleamus. Andreas Dandulus in Chronico, lib. VI, cap. 1, apud Muratorium. Scriptores Rerum [Col. 0942A] Italicarum, tomo XII, col. 103, refert Heliam Aquileiensem antistitem, qui sexto inclinante saeculo eam regebat Ecclesiam, templum quoddum paganorum . . . . . in contiguo littore situatum in monasterium puellarum . . . transmutasse. Si fides habenda auctori saeculi XIV, de re ad sextum saeculum 75 pertinente (auctori caeteroquin gravissimo, criticisque viris probato, et qui multa prae oculis habere potuit vetera documenta, quae ad nos minime pervenerunt); ecce monasterii virginalis mentio in Ecclesia Aquileiensi altero post Nicetam saeculo. Verum non haec prima monasterii virginalis fundatio dici potest apud Aquileienses, sed magis accessio loci in commodum sacrarum virginum, quarum numerus novas aedes fortasse requireret. Et Dandulus quidem in allatis verbis videtur Heliae merito tribuisse potius paganorum templi transmutationem ad Christianae religionis usum, quam monasterii puellarum erectionem; cujus si vere primus institutor et auctor tunc fuisset Helias in Ecclesia Aquileiensi, id ipse eo loci indicare conceptis verbis non omisisset. [Col. 0942B] Sed alteri, et Aquileiensis quidem ejusdem Ecclesiae monumento certissimo, animum adjiciamus.

Exstat concilium Forojuliense a sancto Paulino patriarcha Aquileiensi celebratum anno 796, tertio nimirum post Nicetae Aquileiensis aetatem elapso saeculo, quod videre est in conciliorum collectionibus, et inter Opera ejusdem sancti praesulis a clarissimo nostro Joanne Francisco Madrisio Neriani Oratorii presbytero edita pag. 65, ubi canone 11 haec legantur: »Placuit de feminis cujuscumque conditionis, puellis scilicet, vel viduis, quae virginitatis, sive continentiae propositum spontanee pollicentes, Deo emancipatae fuerint, et ob continentiae signum nigram vestem, quasi religiosam, sicut antiquus mos fuit in his regionibus, indutae fuerint: licet non sint a sacerdote sacratae, in hoc tamen proposito eas perpetim perseverare mandamus.« Sequenti vero canone 12 hoc etiam jubebatur: »Hoc inviolato stylo juste sancire prospeximus, ut monasteria puellarum, quae sub disciplinae [Col. 0942C] regula degunt, obstructius munitis claustris, nullo pateant, nisi forte summa compellente necessitate, aditu virorum. Sed neque presbyteri vel diacones, etc . . . Quin etiam nec episcopus absque sacerdotibus vel clericis suis, etc . . . Sed sive ipse, sive quaelibet religiosa persona . . . dignum fuerit ut adeant haec Deo dicata loca, non aliter, sed cum idoneis testibus peragant, ne propter incautam praesumptionem sanctae Ecclesiae infametur angelicus ordo.« Quae ex his duobus canonibus Aquileiensis Ecclesiae, octavo labente saeculo editis, conjicere possumus, haec sunt: aliud scilicet fuisse in Aquileiensi Ecclesia simplex virginitatis seu continentiae propositum, quod spontanee puellae vel viduae pollicebantur; et aliud veluti solemne illarum virginum, quae a sacerdote. id est ab episcopo, sacrabantur. Quod vero asseritur, sicut antiquus mos fuit in his regionibus, absque ulla vi referri posse videtur ad utrumque institutum; ita nempe, quod ab antiquo, id est ab aliquot ante ipsum Paulinum saeculis, in Aquileiensi Ecclesia utrumque viguerit; [Col. 0942D] sicut etiam quod utriusque instituti fuerit nigram vestem induere ob continentiae signum. Illud vero quod dicitur, licet non sint a sacerdote sacratae illae virgines seu viduae de quibus primus canon loquitur, innuere videtur, ex more virginum sacratarum, etiam alias simplicis propositi jam ab antiquo nigram vestem sumpsisse, licet fortasse non itidem velo uterentur, quod proprie sacratarum virginum erat, quo in ipso consecrationis actu ab episcopo tegebantur, quodque erat consecrationis ipsarum veluti materia ac signum, sicuti etiam subsecutis temporibus semper fuit.

Sed quod ad monasterium praecipue pertinet, illud est quod altero sancitur canone, ut nempe monasteria puellarum quae sub 76 disciplinae regula degunt, obstructius munitis claustris nullo pateant aditu virorum. Puellae istae, quae sub disciplinae regula degunt, procul dubio sunt virgines sacratae, distinctae ab aliis, seu virginibus, seu viduis, de quibus in canone praecedenti, quae simplex [Col. 0943A] virginitatis seu continentiae propositum emiserant, quaeque ex ipsa distinctione horum canonum non videntur sub alicujus disciplinae peculiaris regula fuisse, sed libere in propriis domibus habitasse. Jam vero quod in altero hoc canone sancitur, ut haec monasteria puellarum sub disciplinae regula degentium obstructius munitis claustris nullo pateant aditu virorum, evidenter ostendit monasteria hujusmodi in Aquileiensi Ecclesia jam pridem stetisse, quando nimirum non ita erant, uti decebat, omnibus clausa, minus vero ita obstructius munita earum claustra, ut nulli omnino paterent. Quod autem a saeculis ante Paulinum hujusmodi exstiterint monasteria in Aquileiensi Ecclesia, ipsa hujus canonis providentia ostendit, quae ex aliquo orto abusu procul dubio manavit: haec namque abusuum generalis veluti indoles est, ut nonnisi longo temporis lapsu paulatim inducantur: quod longius etiam sit oportet in personis, coetibus, atque locis Deo dicatis; ibi etenim abusus ipsi ex locorum ac personarum instituto peculiarem quemdam renixum [Col. 0943B] patiuntur, quem nonnisi diuturniori conatu et sensim tandem valeant superare. Quid igitur mirum, si ex hujusmodi canonibus Aquileiensis Ecclesiae octavi labentis saeculi inferamus, in eadem Aquileiensi Ecclesia sacratarum virginum monasterium exstitisse etiam saeculo quinto sub Nicetae episcopatu, ac propterea monasterium virginale in libello ad lapsam Virginem nominatum, monasterium esse virginum sacratarum, quod in Aquileiensi Ecclesia Niceta episcopo stabat; ideoque libellum ipsum indicium hoc praeseferre Aquileiensis originis, sicut alia sui generis exhibet indicia, quae jam vidimus, etiam libellus alter Explanationis Symboli? Praeterea sancti Paulini canon 12 addit etiam suae peculiaris providentiae causam his verbis expressam: Ne propter incautam praesumptionem sanctae Ecclesiae infametur angelicus ordo. Quidni prae oculis sanctus antistes tunc habuerit et peculiarem lapsum illius virginis de qua Nicetas, et libellum ipsum objurgationis a praedecessore suo elucubratum, [Col. 0943C] ubi auctor vehementer dolebat ex illius lapsae facinore maculatam esse Ecclesiam, ac totam pene illius lucem obscuratam; et ipsa lapsa virgo ad loquendum inducta fatebatur, propter se confusionem factam esse omnibus famulis Domini et eum digne colentibus?

Verum non omnino desunt monumenta ipsius Nicetae Aquileiensis aetatis, quae sacratarum virginum Aquileiensis Ecclesiae, ac propterea, uti ex dictis conjicere licet, in monasterio etiam virginali degentium, meminerint. Papyris, membranis et chartis deficientibus, superest lapis omni aere pretiosior, qui sepulcralem inscriptionem exhibet unius ex his sacratis virginibus, cui Columbae nomen, quae etiam cultum immemorabilem in Aquileiensi provincia obtinet; maxime vero apud incolas Forojuliensis pagi, Osopum dicti, ubi cum ipsius reliquiis stetit ad haec usque tempora in superposita arce aedicula ejus nomine Deo dicata. Inscriptionem hanc vidit atque descripsit in eadem aedicula, anno 1717, clarissimus Fontaninus, [Col. 0943D] quam postea aere insculptam evulgavit, ac eruditissimo Romae edito Italica lingua Commentario, anno 1726, illustravit. Hanc ipsam, et fortasse nonnihil accuratius post Fontaninum caelatam, videre est etiam apud Joannem Dominicum Bertoli, qui eamdem Fontanino teste iterato 77 inspexit, in suo Italico opere Antichita d'Aquileja, pag. 333. Ea autem, quae salvificae crucis signo incipit, superius quoque et inferius in medio Tabulae repetito, ex ambabus simul collatis incisionibus est hujusmodi:

+ + HIC IN PACE REQVIESCIT COLVBA VIRGO SACRATA DI QVE VIXIT IN DNO ANNOS PL M NONAGINTA [Col. 0944A] DP SVB Ds VIII IDVS AGVSTAS OPILIONE VCCONSl INs SECl +

Hanc vero inscriptionem ita legit clarissimus praesul: Hic in pace requiescit Columba virgo sacrata Dei, quae vixit in Domino annos plus minus nonaginta. Deposita sub die octavo idus Augustas, Opilione viro clarissimo consule. In saecula.

Ex consulatu Opilionis, qui hic notatur, et quem ad consulem hujus nominis primum, non vero ad secundum annis septuaginta et uno posteriorem, vir clarissimus pertinere probat, infert ipse depositionem hujus sacratae virginis ad annum Christi pertinere 453, id est ad annum proxime sequentem Attilanum Aquileiensis urbis excidium, qui itidem proxime praecessit Aquileiensem a Niceta capessitum episcopatum anno 454, uti superius innuimus. Popularis inter [Col. 0944B] illos incolas fert traditio, ibidem reapse sacratam illam virginem nonagenariam suae vitae cursum consummasse; et adhuc in illius arcis rupe inaccessibilis specus non tam ostenditur quam indicatur, ubi ipsa latuit, quamdiu eo loci in Domino vixit. Infert igitur eruditissimus praesul sacratam hanc virginem ad coetum virginum pertinuisse Aquileiensis Ecclesiae, quae imminente Attilana irruptione ab Aquileiensi urbe aufugerit ad declinandam praevisam cladem, seque in hoc dissito atque abdito loco celaverit, trigesimo quarto ab eadem urbe lapide ab occidente in septentrionem sito. Quidni et hic fortasse habuerit haec virgo natale solum; et ideo in tanta posita necessitate ad loca non sibi penitus ignota, ubi etiam popularium suorum solatio uti posset, tutius confugerit? Ita quoque mihi, nec invite, ut opinor, liceat conjectare. Illustraturus porro clarissimus Fontaninus hujus lapidis inscriptionem, et probaturus hujusmodi sacratas virgines jam tunc consuevisse in monasteriis habitare, [Col. 0944C] plura profert de more suo ex ecclesiastica traditione monumenta, quae hanc astruunt tunc vigentem tum in Oriente tum in Occidente disciplinam; inter quae primum locum obtinet libellus noster ad lapsam Virginem, seu uti ibidem notatur de lapsu Virginis consecratae, quem Fontaninus non dubitabat ad Nicetam Romatianae in Dacia civitatis episcopum pertinere, sicuti eruditorum communis ferebat opinio, cum caetera omnia opuscula quae Gennadius in Romatiano Niceta commemorat penitus laterent.

Diffitendum hic tamen non est, allatam Fontanini interpretationem sepulcralis lapidis Forojuliensis sacratae virginis Columbae adversarios nactam fuisse, qui allucinatum dicerent praesulem clarissimum, dum postrema inscriptionis sigla INs SECl piam quamdam acclamationem seu apprecationem ratus, voluit ea interpretari in saecula, cum potius illa verba intelligenda essent veluti compendiariae 78 temporis notae illius inscriptionis, quae proinde non in saecula legenda [Col. 0944D] forent, sed indictione secunda; quo fieret ut non annus quidem indicaretur consulatus Opilionis primi, sed potius Opilionis secundi, ac propterea non annus Christi 453, sed annus 524, qui annus reapse fuit consulatus Opilionis hujus secundi, et in quem secunda itidem indictio incidebat. Non haec quidem mutatio tanta esset quae nos opinione prorsus dejiceret, in eo quod ex allata inscriptione ad rem nostram mutuamur. Si enim ad annum etiam 524 inscriptio illa pertineret, testimonium semper exhiberet sacratarum virginum instituti in Aquileiensi Ecclesia non multo post Nicetae Aquileiensis aetatem; atque esset proinde quod non aegre conjiceremus idem institutum viguisse etiam sub Nicetae ipsius episcopatu, nec non et monasterium virginale tunc exstitisse, licet nondum claustris munitum, sicuti octavo labente saeculo sanctus Paulinus praecipiebat; unde ex eodem tunc egredi fortasse libere [Col. 0945A] potuerit Columba virgo sacrata, ut vitam procul dubio severiorem ac sanctiorem duceret solitaria in Osopiensi specu. Faceret itidem eadem inscriptio hoc secundo modo accepta, ut indicia non obscura Aquileiensis fetus in libello ad lapsam Virginem similiter nosceremus, qui est hujus mantissae scopus, etiamsi ad ipsam Nicetae aetatem eadem inscriptio reapse non pertineret.

Verum interpretatio Fontanini nostri omnino videtur mihi amplectenda, ut ad Nicetae Aquileiensis aetatem inscriptionem illam proprie pertinere dicamus, Opilionem primum consulem accipientes anni 453, non vero secundum anni 524. Nihil dixerim de censura clarissimi caeteroquin viri, ac de re litteraria universa praeclare meriti, Francisci Antonii Zacchariae in sua Historia Italiae Litteraria, italice scripta, tomo VIII, libro III, cap. 4; ipse enim Fontaninum acriter carpens super hac inscriptionis interpretatione aerem verberavit, quia Fontanino errata apposuit quae non commisit, et satis ostendit se numquam [Col. 0945B] prae oculis habuisse aut Forojuliensem illam inscriptionem, aut Fontanini interpretationem, ac super eadem ab eo editum Commentarium. Illis potius respondendum est, qui singularitatem opponunt acclamationis illius in saecula, et qui in lineola erecta, et nonnihil superius atque inferius flexa, quae visitur post monosyllabam INs, compendium intelligi volunt elementorum ad integram vocem indictione complendam, quae vox propterea in consequentibus litteris SECl, non saecula, sed necessario exigat aliam vocem secunda. At acclamationum seu apprecationum Christianarum usum in sepulcralibus inscriptionibus satis Fontaninus ipse exposuit atque illustravit Commentarii sui capite 21, ubi etiamsi aliam inscriptionem nullam proferat quae acclamationem habeat prorsus eamdem cum Lapide nostro, id est in saecula, quod idem est ac in saecula vivas; alia pleraque indicat huic simillima, hoc est vibe aut vive in aeterno, bibas aut vivas in Deo, vives in Deo, bibas aut vivas in [Col. 0945C] Domino: quae omnia auctoritatem addunt acclamationi nostrae Osopiensis lapidis in saecula; cui propterea non sit singularitas opponenda, nisi quoad elementorum quibus constat qualitatem; quae tandem, eodem sensu permanente, nihili omnino facienda est. Quod ad lineolam vero spectat, positam post monosyllabam INs, quaeque ideo posita dicatur ut complementum vocis indictione significet, ausim dicere commentum profecto hoc esse, omni testimonio, omnique veterum inscriptionum exemplo destitutum. Plurimi quidem occurrunt lapides in collectionibus eruditorum quas habemus 79 qui notam exhibent indictionum. Videas in his vocem indictionis integre positam; videas per tres primas litteras tantum, singillatim ductas; videas quoque, per easdem hoc monogrammate ND nexas, indicatam; videas similiter indictionis numerum, modo per vocem integre prolatum, modo per primas tantum litteras, modo etiam per numerorum signa expressum: at indictionis vocem (confidenter dicam) nullibi profecto invenias [Col. 0945D] absque tertia saltem littera D aliquo modo signata, quae omnem tollat ambigendi locum, quod ibi de indictionis nota sermo sit. Nihili igitur lineola illa in nostro lapide facienda; quae oscitantia fortasse vel arbitrio quadratarii imperiti, et certe etiam valde inelegantis, ut cuique inscriptionem conspicienti tum apud Fontaninum tum apud Bertolum patere potest, addita fuit; ni dicere velimus hoc factum fuisse ad quamdam promendam festivitatem laetissimae acclamationis, vitam cum Deo perpetuam Columbae virginis indicantis. Caeterum cum lineola in hac ipsa inscriptione alicubi desit ubi superponenda fuisset, uti, ex. gr., litteris DI positis pro voce Dei, sicuti superposita apparet Siglis, ex. gr., DP significantibus vocem deposita, ac similiter aliis aliud indicantibus; quis jure mirabitur lineolam e contrario abundantius ac supervacuo prosiliisse post monosyllabam IN, ubi necessaria non erat; maxime vero cum lineola quoque [Col. 0946A] prosilierit, ac prorsus inepte, supra litteram C in dimidia voce CONS, cujus vocis pars altera jam significabatur lineola alia erecta, proxime et apposite sita? Mittimus difficultatem omissae diphthongi ad syllabam SEC; quae diphthongus veluti necessaria censeatur ad vocem saecula pronuntiandam potius quam secunda. Vox namque saeculum, et cum diphthongo, et absque diphthongo aeque invenitur apud scriptores: et diphthongorum rationem saepissime posthabitam in veteribus lapidibus, tum ethnicis, tum Christianis, inscriptionum veterum collectiones satis ostendunt; et notavit praesertim novis adductis exemplis pro eruditione sua clarissimus Antonius Maria Lupi In Epitaphium Severae martyris, pag. 132 et sequentibus editionis Panormitanae 1734. Praeterea non est cur de diphthongo in voce saecula inquiramus, eam expendentes inscriptionem, quae exhibet etiam vocem QVE absque diphthongo. Haec quidem dicere oportebat super illa inscriptione sepulcrali sacratae virginis Aquileiensis Ecclesiae: sed haec interim [Col. 0946B] dixisse sufficiat.

Cum itaque de coetu sacrarum virginum apud Nicetam Dacum nihil omnino asserere liceat; cum de sacratis virginibus in Aquileiensi Ecclesia Nicetae episcopi tempore constet ex dictis, ac singillatim ex pretioso lapide quem attulimus, et de quo disseruimus; cum dubitare non liceat de virginali monasterio in Ecclesia Aquileiensi posito etiam Nicetae tempore, tum ex rei ipsius convenientia, tum ex florentissimae illius Ecclesiae celebritate, tum etiam ex iis maxime quae attulimus ex Forojuliensi concilio sub sancto patriarcha Paulino: si insuper recolatur probata germanitas opusculi ad lapsam Virginem cum altero opusculo Explanationis Symboli, quod (absit verbo invidia) plenissime constat Aquileiensis esse Nicetae; jam indicia quae requirebamus adsunt luculenta etiam in hoc opusculo ad lapsam Virginem, quae Aquileiensem parentis sui sedem ostendunt, et robur addunt conclusioni nostrae quam superius enuntiavimus; [Col. 0946C] Romatianae civitatis episcopum Niceam seu Nicetam a Gennadio memoratum, esse procul dubio Niceam seu Nicetam episcopum Aquileiensem, illum nempe qui sancti Leonis Magni tempore floruit, et ad quem ejusdem sancti pontificis exstat epistola.

80 Unum fortasse objectari adhuc poterit ad ea quae ultimo loco, maxime ex lapide sepulcrali sacratae virginis Columbae lecto cum Fontanino, conjiciebamus; male scilicet nos inferre auctorem esse Nicetam Aquileiensem illius ad Virginem lapsam opusculi, ex eo quod et sacratae virgines, et monasterium virginale in Aquileiensi Ecclesia tunc temporis essent; cum potius ex eodem illo lapide constet, quod etiamsi in antecessum et sacratae virgines et earum monasterium ibidem exstiterint, tunc certe, dispersis undequaque per Attilanam cladem virginibus, diruto quoque atque everso, uti credibile est, virginali aedificio, sacer virginum coetus in Aquileiensi Ecclesia superesse non poterat. Quam ergo sacratam Deo virginem Nicetas Aquileiensis poterat objurgare, eidem etiam objiciendo, [Col. 0946D] veluti ad majorem facinoris exprobrandam gravitatem, monasterium virginale, ubi tuta esse poterat, si voluisset? Verum, utut gravissima fuerit in Aquileiensi civitate et Ecclesia Attilana clades, quae dispersionem sacri virginei coetus, quae etiam monasterii virginalis eversionem attulerit; non haec tamen talis fuit, quae reparari in posterum minime potuisset. Jam anno 458, quo sanctus Leo papa Decretalem suam ad Nicetam Aquileiensem dedit, rerum status in eadem epistola dicebatur, quoad Aquileiensem Ecclesiam, auxiliante Domino, in meliora conversus; et hoc, teste etiam Adeodato Romanae Ecclesiae Diacono ibidem nominato, qui nuper ab Aquileia redux, sicuti consultationes Nicetae ad pontificem tulerat, ita eum de statu illius Ecclesiae certiorem procul dubio reddiderat. Invenerit itaque fortasse Nicetas anno 454, primo scilicet post Columbae sacratae virginis obitum, quo episcopatum Aquileiensem inivit; invenevit, [Col. 0947A] inquam, et dispersas sacratas virgines, et earum dirutum monasterium; haec omnia nihilominus eodem anno 438 in pristinum statum fortasse jam erant restituta, cum maxime constet ex allata sancti Leonis epistola Nicetae episcopi vigilantiam ac pastoralem curam in eo maxime positam, ut ea damna sollicite repararet quae bellica clades intulerat. Praeterea triginta circiter annorum spatio quo episcopatus Nicetae constitit, ab anno scilicet 454 ad annum 485, et sacratarum virginum coetus in Aquileiensi Ecclesia restitui poterat, et virginale monasterium reaedificari; ideoque et adesse potuit infausta Nicetae occasio lapsam Virginem objurgandi, eaque omnia dicendi quae ad sacratarum virginum institutum eodem saeculo pertinebant. Quid vero; quod ipse hujus virginis lapsus per procacitatem adolescentis, quem similiter ibidem graviter objurgat Nicetas, indicat sua quadam ratione tempus subsequens hostilitatis incursus, qui Religioni, moribus ac disciplinae infestissimi semper sunt? Sed haec jam satis; ne forte locum [Col. 0947B] habeat commune illud effatum: Mantissa obsonium vincit.


[Col. 0947]
81 CAPUT V.

Romatiana civitas a Gennadio memorata, non est in Dacia inquirenda, sed in veteri dioecesi seu provincia Aquileiensi; et probabiliter illa est, quae Portus Romatianus, seu Romatinus, aut Romatius, non ita procul a Concordia, ex fluvio ejusdem nominis a Plinio appellata fuit; aut illa quae hodie PortusGruarius dicitur, et ad eumdem Romatium, seu Romatinum, aut Romatianum fluvium sita est, qui eam inter fluit.

Cum ex dictis capite tertio et quarto hujus dissertationis, jam extra ambiguitatem censeri possit, et Romatianae civitatis episcopum Niceam seu Nicetam a Gennadio memoratum, non esse Niceam seu Nicetam Dacum sancti Paulini Nolani episcopi amicum, ejusdemque laudibus celebratum; et esse reipsa [Col. 0947C] Niceam seu Nicetam episcopum Aquileiensem, qui sancti Leonis Magni tempore floruit, et ad quem ejusdem sancti Pontificis exstat epistola: numquid igitur erravit Gennadius ipse, qui hunc non Aquileiensem episcopum, uti oportuisset, sed episcopum appellavit civitatis Romatianae? De Gennadio itaque Massiliensi pauca dicenda sunt, ut quanti facienda sit, et quo habenda loco illius auctoritas innotescat.

Ne ingrati simus viris illis per quos profecimus, fatendum quidem multam nos debere Gennadio gratiam, qui Hieronymiani operis de Scriptoribus Ecclesiasticis veluti continuator factus, librum et ipse nobis reliquit de Viris Illustribus; ubi notiones plurimas de auctoribus, eorumque Operibus, nec non de publica in qua tunc erant hominum opinione, omnes hausere quotquot litterariam illorum temporum historiam exornandam susceperunt. Nosmetipsi, qui de Niceta Romatianae civitatis episcopo agimus, absque Gennadii Catalogo de Viris Illustribus, neque satis dicere de Explanatione Symboli ad competentes ac de libello ad [Col. 0947D] lapsam Virginem, nec cognoscere potuissemus alia quae idem episcopus exaravit; quaeque aut periere omnino, aut fortasse alicubi delitescunt, posterorum inquisitioni ac studiis profutura. Sanctus Isidorus Hispalensis de divo Hieronymo ac de Gennadio scribens libro VI Etymologiarum, capite 6, ratione habita ad eorum opuscula quae hic innuimus, ait: »Hieronymus quoque atque Gennadius, ecclesiasticos scriptores toto orbe quaerentes, ordine persecuti sunt, eorumque studia in uno voluminis indiculo comprehenderunt.« Ad quae verba clarissimus Arevalus, qui nuperam sancti Isidori Operum editionem Romanam adornavit, ita annotandum censuit: »Innuit Isidorus sanctum Hieronymum et Gennadium de iis scriptoribus in suis Catalogis verba fecisse, quos in suis haberent bibliothecis: quod quidem magna ex parte verum puto.«

Quod vero Gennadio Massiliensi in hoc opere vitio [Col. 0948A] vertitur, illud est, Semipelagianorum parti, cui addictus erat, nimium favisse, quod certe in historico viro peccatum est satis grave, quod sinceritatem laedit, praecipuum historici munus. De hoc Gennadii vitio ita venerabilis Bellarminus de Scriptoribus Ecclesiasticis: »Scripsit etiam librum de Viris Illustribus (Gennadius), in quo suspicionem non parvam reliquit suae non rectae fidei: laudavit enim Cassianum et Faustum, qui Semipelagiani fuerunt; et sanctum Prosperum depressit, qui pro gratia Dei contra Pelagium fortissime dimicavit.« Etiam Natalis Alexander, Hist. Eccles. 82 saeculo quinto, c. 3, articulo 7, § 9, ita scripsit: »Gennadium Massiliensem presbyterum Semipelagianae factioni addictum fuisse, liber ejus de Viris Illustribus satis probat anno circiter 490 conscriptus. Eo enim in libro sanctum Augustinum, ejusque discipulum ac defensorem egregium sanctum Prosperum, velut reos erroris insectatur; Cassianum vero et Faustum Semipelagianorum duces laudibus extollit:« quod etiam eruditus vir allatis ex Gennadio [Col. 0948B] verbis luculenter probat.

Verum non hoc vitii tantum in Gennadii Catalogo notarunt eruditi. Alia sunt menda, et non levia quidem; quae tamen partim arbitrio et inscientiae tribuenda sunt librariorum, partim oscitantiae ipsius. Et quod ad librarios pertinet, nullum certe est opus quod magis subsit tum arbitrio tum levitati exscriptorum, quam opus quodcumque historicum, aut biographicum; in quo admodum facile est, ut horum quispiam sub emendationis aut illustrationis specie aliquid de suo inserat, quod auctori in mentem non venisset, aut immutet aut demat quod sibi magis minusve placeat. Quod vero ad oscitantiam spectat auctoris, historica similiter, et maxime biographica opera sunt, in quibus veluti necesse est obrepat aliquando somnus, praecipue cum distenta cura sit in colligendis undique auctorum scriptis de quibus dicendum est; et scriptis ipsis postea legendis perpendendisque, rebus aliis atque aliis continue supervenientibus, aut [Col. 0948C] tempus non suppetat, aut animus impar sit. Quod certe ad Gennadium spectat, eruditi viri, qui edendis operibus incubuere quorumdam scriptorum de quibus ipse in Catalogo suo, non semel conquesti sunt peccatum in Catalogo illo fuisse, tum quoad rationem temporum, tum quoad substantiam rerum, tum etiam quoad locorum indicationem. Quis, ex. gr., non miretur in sancto Leone Magno notari a Gennadio, capite 70, unicam ejus epistolam ad Flavianum, de qua toties in hac dissertatione sermo fuit, praetermissis omnibus aliis tum ejusdem, tum alterius argumenti; et ne indicatis quidem tot illius sermonibus, qui tantam divinae prorsus eloquentiae laudem apud omnes eidem promeruere? Hoc quamquam ad famam pertineat illius celeberrimae epistolae, uti an otant Ballerinii fratres admonitione in eamdem num. 4, nihilominus parum favet accurationi ac diligentiae scriptoris de Viris Illustribus, cui nequaquam liberum esse debuisset tot omittere, ne generali quidem mentione facta, egregias lucubrationes, per quas [Col. 0948D] pontificis sapientissimi celebritas ad sidera tollitur. Istud vero erratum omissionis, et quidem grave, Gennadii est, non exscriptorum illius. Et ipse quidem de Maximo Taurinensi loquens, capite 40, neutiquam omiserat ita et sermones et homilias illius varii argumenti recensere, ut pene dixeris singillatim easdem enumerasse. In Leone Magno itaque valde oscitanter ac indiligenter se habuit Gennadius. Sed numquid saltem in divo Maximo Taurinensi omni ex parte fuerit accuratissimus? Clarissimus Bruno Brunius ex Scholarum Piarum ordine illustrator et collector Operum sancti Maximi Taurinensis, quae prodiere Romae auctoritate et auspiciis immortalis memoriae pontificis Pii papae VI, in Vita quam adornavit illius sancti episcopi, Gennadium notavit, quod ipsum obiisse dicat Honorio et Theodosio Juniore regnantibus, cum constet longe post illos Augustos vitam produxisse usque ad annum saltem 465, ut ipse ostendit. [Col. 0949A] En igitur Gennadii oscitantiam etiam in Maximo Taurinensi, quae similiter exscriptorum arbitrio aut inscientiae tribui non potest. Quod vero in aliquibus Gennadii codicibus legitur, Moritur . . . 83 anno ab orbe redempto 420, quod Gennadius profecto numquam scripsisset; hoc inscientium additamentum est librariorum inferioris aevi. Neque hic praetereunda annotatio est, quam illius Vitae auctor, ad Gennadii oscitantiam validius comprobandam, subjecit paginae 133: »Atque oscitantiae quidem Gennadianae exempla haud pauca ex eodem Catalogo proferre possem; sed ea, ne nimius esse videar, praetermitto. Unum esto illud de Juliano Eclanensi episcopo, quem errans, episcopum fuisse Capuanum scribit. Alterum de Attico antistite Constantinopolitano, a quo impugnatum ait fuisse dogma Nestorianum, id quod concedendum non est, cum multo ante obierit Atticus, quam Nestorius perversum dogma suum spargere coepisset.« Haec ille.

Operae pretium autem duco et aliud Gennadianae [Col. 0949B] indiligentiae specimen afferre ex dissertationibus clarissimi nostri Francisci Florii ad opuscula Bachiarii monachi ab ipso Romae edita anno 1748. Non unum, sed tria animadvertit eruditissimus vir Gennadii errata in unico Bachiarii articulo, qui caput constituit 24 sui de Viris Illustribus Catalogi: primum nempe adversus rationem temporis pagina 28, dum Bachiarium ante Augustinum et Orosium recenset, et Helvidium haereticum post Bachiarium, licet hic junior fuerit, et Helvidiani erroris in suo Fidei libello diserte meminerit; ita ut accurate ex Gennadio conjicere non licuerit quo tempore Bachiarius ipse floruit, et aliunde propterea petenda essent lumina: alterum adversus rei substantiam pagina 47, dum Bachiarii libri de Fide, quem a se lectum fatetur, argumentum refert quod toto coelo a vero Bachiarii consilio et instituto aberrat: tertium denique adversus rectam viri agnitionem atque indicationem, cui libellus a Bachiario inscribitur pagina 49 dum illum ait fuisse Urbis pontificem, [Col. 0949C] id est pontificem Romanum; cum ex libelli ipsius lectione aperte colligi possit, non modo Urbis pontificem illum non fuisse, sed neque omnino episcopali dignitate insignitum. Post eas itaque Gennadiani operis maculas, quas hactenus notavimus ex eruditorum maxime virorum testimonio, cuinam suspicare non licuerit erratum abs Gennadio fuisse etiam in recensione Niceae seu Nicetae episcopi; quem per errorem appellaverit Romatianae civitatis episcopum, cum dicere debuisset episcopum Aquileiensem? Nobis profecto, qui tot tantaque pro episcopatu Aquileiensi hujus Nicetae, Romatianae a Gennadio dicti, in antecessum attulimus, liceret omnium maxime Gennadium accusare erroris eidem consimilis, quem in Juliano Eclanensi admisit, dum illum Capuanum episcopum enuntiavit.

Verum fortasse non erravit Gennadius: et erraverunt potius dupliciter illi qui Gennadii verbis vim intulerunt, ut, contra ipsius propositum ac sensum, Romatianam illam civitatem, non modo extra Aquileiensem [Col. 0949D] dioecesim et provinciam, sed etiam tam procul inquirerent in Dacia Cisdanubiana sub metropoli Sardicensi, in Remisiana scilicet aut Remesiana seu Romessiana illa quae a veteribus geographis aliisque ibidem indicatur; et ita non de nomine tantum civitatis, sed etiam de persona episcopi quaestionem facerent, ut ille Gennadii idem omnino non esset qui Aquileiensis fuit tempore divi Leonis, et alter propterea medio circiter saeculo ab altero aetate distaret. At vero cum Nicetas ille Dacus, ipsis asserentibus, floruerit tempore Paulini Nolani episcopi, eidemque fuerit amicitia conjunctissimus; cumque a nobis ostensum sit capite secundo, Niceam seu Nicetam sancti Paulini Nolani episcopi 84 amicitia clarum, non fuisse episcopum civitatis Romatianae in Dacia cis Danubium constitutae; quinimmo trans Danubium Nicetam hunc episcopatum gessisse in regionibus illis longe lateque patentibus, et inter barbaras gentes [Col. 0950A] quae Romanis legibus non parebant, ubi non liquet civitatem ullam exstitisse Romatianae nomine, seu quocumque alio consimili, appellatam; jam de Romatiana civitate in Dacia cis Danubium constituta non est cur hic decertemus. Potius igitur videndum nunc est, quo in loco Aquileiensis dioecesis seu provinciae haec Romatiana civitas sita fuerit, cum jam, ex dictis capite tertio et quarto, in dubium revocari non possit Niceam seu Nicetam episcopum civitatis Romatianae a Gennadio nuncupatum, et non esse Niceam seu Nicetam illum Dacum sancti Paulini Nolani amicum, et esse reipsa Niceam seu Nicetam nostrum qui altera quinti saeculi parte Aquileiensem sedem obtinuit.

Jam vero quis interea non miretur civitatem a Gennadio Romatianam dictam, quaesitam fuisse in Dacia cis Danubium sita, ob quamdam vocis similitudinem cum ea quae ibidem exstabat, et apud geographos aliosque auctores veteres nominatur? Ast civitas illa Daciae in Tabula Peutingeriana segmento 7, littera A, pulcherrimae editionis Vindobonensis anni 1753, Romesiana [Col. 0950B] dicitur; in Itinerario vero Antonini pagina 135 editionis Amstelodamensis Petri Wesselingii 1735, dicitur Remisiana. Ipse autem clarissimus Zabeus, dissertationis suae parte I, num. 18, asserit varietates veterum monumentorum in una eademque Daciae Cisdanubianae civitate designanda esse hujusmodi: nimirum Romissiana, Remissiana, Remessiana, Romantiana, Romesiana, Romessiana; quas omnes, suis signatas locis unde erutae fuerunt, exhibet clarissimus De Rubeis in dissertationibus Variae Eruditionis, capite 19, pagina 194. Ubinam igitur in tot hisce nominibus, seu potius in tot ejusdem nominis inflexionibus apud veteres; ubinam, inquam, verum ac proprium Romatianae nomen a Gennadio usurpatum? Qua itaque ratione, qua critices regula inferri potest Romatianam Gennadii esse civitatem illam in Dacia, quae in veteribus monumentis appellata quidem diversimode cernitur, sed numquam vere ac proprie Gennadiano vocabulo Romatiana dicta? Ipse clarissimus [Col. 0950C] Wesselingius, in nota quam subjicit ad vocem Remisiana praecitati Itinerarii Antonini, opinionem carpit Antonii Pagii, qui in sua Critica Baroniana, ad annum 396, pro voce Remisiana quae in eodem Itinerario legitur, videre voluisset vocem Romatiana a Gennadio adhibitam, ut Nicetam suum et ipse in Dacia collocaret. Et merito quidem: hanc enim si semel admittimus regulam conciliandarum rerum, ut, propter unius vocis cum altera similitudinem, una eademque res intelligi possit; quot novis erroribus januam non aperimus, dum ad ambiguitates ac errores tollendos incumbimus? Sed hic animadvertendum maxime est, quod fortasse concedi aliquatenus posset, Romatianam Gennadii, pro vocis similitudine, videri unam eamdemque cum ea quam geographi veteres in Dacia signant; si iidem ipsi constantes essent in una ejusdem loci nominis pronuntiatione; aut saltem si inter varias, quas vidimus, exstaret etiam ipsa Gennadii propria Romatiana, aut Romaciana. Ast quodnam argumentum identitatis sumi potest, ubi tanta est [Col. 0950D] varietas; et ubi in tanta varietate nusquam vox illa deprehenditur quae praecipua est, et de cujus identitate quaeritur?

Sed jam propius ad rem propositam accedamus oportet; ut, quam Romatianam civitatem in Dacia Cisdanubiana 85 frustra quaeri diximus, in Aquileiensi dioecesi seu provincia an invenire possimus expendamus. Hic vero cardinalis Baronius in primis est audiendus, qui in Notationibus ad Martyrologium Romanum, ad diem 22 Junii, quae sacra est Niceae seu Nicetae Romatianae civitatis episcopo, ita scribit: »Quaenam fuerit ista civitas, cujus Niceas fuit episcopus, diu multumque, fateor, quaerens laboravi: ac tandem, ni fallor, rem mihi videor assecutus. Censeo enim illam esse Aquileiam, Niceamque, vel Nicetam esse hujus civitatis episcopum, ad quem exstat sancti Leonis papae epistola, etc.« Et post aliqua ita sequitur: »Cur autem Aquileiensis episcopus, -Romatianae, sive [Col. 0951A] Romanae, vel Romaniciae inveniatur scriptus episcopus, ea ratio esse videtur, quam ex praedicta Historia Aquileiensi deprompsimus: nam ex eo quod Aquileia fuisset nobilissima Romanorum colonia, Romana seu Romatiana dicta civitas reperitur. Sicut et Ausonius in carmine de Nobilibus Urbibus, Arelatem nominat Romam Gallicam . . . . Leander recens cosmographus, dum agit de Aquileiensi civitate, eam secundam Romam vocatam dicit.« Haec Baronius. Cum Baronio vero in hanc sententiam proni ierunt criticorum ecclesiasticorum nonnulli, tum inter Protestantes, uti ex. gr., Caveus, Oudinus, Joan. Albertus Fabricius, tum inter catholicos, uti Vallarsius, ac noster Joan. Josephus Lirutus. Caveus enim Scriptorum Ecclesiasticorum Historia Litteraria, pagina 399, editionis Basileensis 1741, ita scribit: »Niceas Romatianae (hoc est, ut Baronius recte interpretatur, Aquileiae), etc.« Oudinus autem de Scriptoribus Ecclesiasticis, tomo I, pag. 1248 editionis Francofurti ad Moenum 1722, haec habet: »Niceas Romatianae [Col. 0951B] episcopus, hoc est, ut recte interpretatus est Caesar Baronius in notis ad Martyrologium Romanum, ad diem 22 Junii, Aquileiae urbis episcopus, etc.« Joannes Albertus Fabricius in Bibliotheca Graeca, tomo VI, pagina 439 primae editionis, ita scribebat: »Nicetas Dacianus memoratur in Actis Eruditorum, tomo II Supplementi, pagina 212, ex Gennadio. Sed in Gennadii capite 23 (ita ibi) de Scriptoribus Ecclesiasticis est Niceas Romacianae sive Aquileiae, vel ut Martianaeus in antiquissimo codice reperit, Romanae civitatis episcopus.« Vallarsius in notatione ad epistolam, num. 8, sancti Hieronymi, quae est ad Niceam hypodiaconum Aquileiae, ita et ipse animadvertebat: »Hic Niceas vulgo idem esse creditur, quem sub Nicetae nomine non semel laudat sanctus Paulinus, fuitque postea Daciae episcopus. Minime vero idem ille est, sed quem refert Gennadius capite 22 Niceas Romatianae civitatis episcopus, id est Aquileiae, ut Baronius recte interpretatur, etc.« Lirutus denique [Col. 0951C] noster in suo Italice scripto Opere, Notizie delle vite de letterati del Friuli, tomo I, capite 11, rem hanc latissimo sermone persequitur, et ita quoque ut nimius etiam videri possit; ac profecto, ut hac praesertim de causa ab illius hoc loco referendis verbis nos eximat. Hi sunt porro qui cardinali Baronio aut aperte consenserunt, aut saltem non contradixerunt, existimanti Romatianam civitatem Gennadii esse Aquileiam, et rationem afferenti ex celebritate coloniae Romanae ibidem deductae, nec non ex dignitate Urbis, quae ita meruerit appellari, sumpta voce ex Urbe Romani imperii principe.

Verum longe plures sunt ii, et quidem magni nominis eruditi viri, qui veluti agmine facto opinionem Baronii rationemque ejus in discrimen vocarunt, 86 unoque ore rejecerunt, ut irent simul in eam sententiam, quae Romatianam Gennadii in Dacia collocat Cisdanubiana. Hi vero sunt, Tillemontius, Mémoires pour l'hist. ecclés. t. X, pag. 621 et 826, édit. de Venise pour Pitteri; Bailletus, Vies des saints, 22 [Col. 0951D] Juin, n. 2; Dupinius, Biblioth. des auteurs ecclésiast., t. III, p. 154, édit. de Paris, 1693; Quesnellus Notae et Observationes in epistolam sancti Leonis Magni apud eumdem 129; Holstenius, Animadversiones ad Martyrologium Romanum, die 22 Junii, pag. 80 primae editionis; Florentinius, Vetust. Occidentalis Ecclesiae Martyrologium ab eo notis illustratum, X kal. Julii; Pagius, Critica Baroniana ad annum 396, num. 4 et seq.; Henschenius, tomo IV Junii Bollandiani, pag. 243 et sequentibus editionis Antuerpiensis; Georgius, Martyrologium Adonis ab eo illustratum ad X kal. Julii; et inter Forojulienses nostros Fontaninus, Commentario di Santa Colomba, capite 18; ac de Rubeis, Monumenta Ecclesiae Aquileiensis, cap. 16 et 17, necnon dissertationes Variae Eruditionis, capite 19. Singulorum dicta, quae nimis longum esset afferre, omitto, uno contentus novissime indicato clarissimo viro Bernardo Maria De Rubeis, [Col. 0952A] qui ad instar omnium esse potest, utpote qui Aquileiensis Ecclesiae rebus illustrandis multa eruditionis et critices laude data opera incubuit. Hic itaque in pluries et nunc quoque citatis Monumentis Ecclesiae Aquileiensis, capite 17, num. 4, ita scribit: »Aquileiam dictam aliquando civitatem Romacianam, non evincunt Baronii argumenta. Fuit illa nobilissima Romanorum colonia. Id negaverit nemo. Quis inferat vero, dictam propterea civitatem Romacianam? Simili nomine tot aliarum, quae nobilissimae fuerunt Romanorum coloniae, nullam legimus nuncupatam. Ausonius Arelatem nominat Romam Gallicam. Apposite celebrem hanc urbem vocat Romam auctor, non Romacianam; itemque Romam cum adjecto, scilicet Gallicam, sive Gallulam, ut ait ille; non simpliciter et absolute . . . . Leander, recens cosmographus, dum agit de Aquileiensi civitate, eam secundam Romam vocatam dicit. Id nempe asserit recens cosmographus absque teste; nemo enim historicorum, rhetorum ac poetarum veterum in re tam antiqua sic locutus [Col. 0952B] fuisse perhibetur; ac demum de Romaciana civitate agitur, non de nova et secunda Roma.« Haec de Rubeis adversus opinionem Baronii.

Quid igitur nunc? Defendendusne Baronius cum paucis asseclis suis; an relinquendus, auctoritate et exemplo illorum qui ab eodem unanimiter discesserunt? Si vacaret, Baronii opinio profecto posset, etsi non omnino, defendi, saltem aliquatenus illustrari, ex iis quae refert in re non dissimili clarissimus Faustinus Arevalus Isidorianorum parte I, capite 23, quae exstant tomo I Operum sancti Isidori episcopi Hispalensis recens ab eodem splendidissimis typis Romae editorum, auctoritate et impensa praeclarae memoriae viri, eminentissimi cardinalis Lorenzanae. Expendens nimirum eruditissimus editor inscriptionem Isidoriani cujusdam operis, cui titulus De Ordine Creaturarum, quod in quodam peculiari codice directum dicitur ab auctore Braulioni episcopo urbis Romae, et ad quae verba clarissimus Dacherius explicationis [Col. 0952C] gratia addidit: Urbis Romae, hoc est, Caesaraugustae, cujus Braulio episcopus erat; interpretationem affert Nicolai Antonii, qui animadvertebat Urbis Romae nomine regiam curiam in Hispania indicatam fuisse, Toletum quoque sedem Romuleam dictum, 87 ac generatim quamlibet regiam urbem antonomastice sive per excellentiam Romam vocatam; et hoc eo prorsus modo, quo apud eosdem Hispanos quaevis etiam Ecclesia metropolitana in monumentis ecclesiasticis Jerusalem dicebatur. At quoniam Caesaraugusta Hispaniae urbs numquam Gothorum tempore urbs regia fuit, videtur idem Nicolaus Antonius non longe esse ab ea etiam sententia, quae admittebat, eas quoque urbes, quae aliqua urbis Romae praerogativa, sive sacra, sive profana quandoque functae essent, secundae sive alterius Romae appellationem promeruisse, uti de Trevirorum urbe aliisque ibidem afferuntur exempla. Accedit quoque auctoritas clarissimi Florezii, qui in suae Hispaniae Sacrae tomo V, pag. 512, num. 15, hanc ipsam interpretationem [Col. 0952D] Dacherii tuetur de Urbe Roma, hoc est, Caesaraugusta. Quidni igitur et Romatiana seu Romana civitas dici aliquando potuerit Aquileia juxta Baronii conjectationes, ex eo quod ipsa fuerit nobilissima Romanorum colonia, aliisque inclaruerit urbis Romae praerogativis, prout fuse animadversum fuit in Auctario ad caput tertium? Haberet itaque opinio Baronii, etiam in hac litterarum luce, et post dissensum quoque tot clarissimorum virorum, unde fulciri aliquo modo posset, si luberet pro eadem decertare; quod nobis omnino propositum non est. Quinimmo Baronii certe interpretationem Romatianae civitatis pro ipsa Aquileiensi urbe penitus derelinquendam censemus; sicuti etiam nihili faciendam esse rationem quam interpretationis suae ipse de novo cudit, utpote nullo nixam fundamento, nullaque veterum auctoritate suffultam. In eo vero defendendum Baronium arbitror, quod Romatianae civitatis nomine [Col. 0953A] Aquileiensem Nicetae intellexit episcopatum; licet fortasse in hanc opinionem descenderit ex praeconcepto errore, quem alii quoque ipsum secuti ab eodem hausere, quod nimirum Nicetas ille, quem hypodiaconum legimus Aquileiensis Ecclesiae apud divum Hieronymum, epistola 8, in editione Vallarsii, quae ad annum pertinet 374, ipse postea Nicetas Aquileiensis episcopus fuerit, qui a Leone Magno Decretalem epistolam accepit anno 458, et qui vitam produxit ad annum usque 485; quod rationi temporum minime convenire jam antea monebamus. Veritati itaque praeluxisse Baronium puto, dum Niceam seu Nicetam Romatianae civitatis episcopum a Gennadio appellatum, pro Nicea seu Niceta Aquileiensi episcopo habuit. Quam autem lucem detegendae veritati Baronius praetulit, quid mirum nubeculis circumfusam tunc fuisse, quae tandem novo accedente lumine depellerentur? Quid namque, si Romatiana civitas, quae illa Daciae Cisdanubianae esse non potest, quaeque nullatenus cum Baronio Aquileiensis [Col. 0953B] urbs proprie dicta intelligenda est; quid, inquam, si alia optime intelligi possit in Aquileiensi illius temporis dioecesi, et non ita longe ab Aquileiensi urbe sita, cui hactenus tot eruditi viri superius laudati, seu qui Baronium secuti sunt, seu qui Baronium oppugnarunt, animum non intenderunt?

Jam ad Gennadium iterum accedamus oportet; ut qui variantes inter antiquos geographos et scriptores ejusdem urbis Daciae Cisdanubianae nominis pronuntiationes animadvertimus, variantes quoque intelligamus inter Gennadianos codices Romatianae illius, quam Gennadius nominat, civitatis, ut inde facilius ad quam vere ipse in Aquileiensi Ecclesia civitatem intendere potuerit cognoscamus. »Niceas Romacianae civitatis episcopus, etc. Ita legimus in Gennadio ex editione Joannis Alberti Fabricii, qua ab initio usus sum, et inter Opera sancti Hieronymi ex editione Vallarsii 88 tomo II, pag. 962. Ad calcem vero paginae ambo notant editores, loco Romacianae seu Romatianae, reperiri alicubi Romanae, et etiam ex [Col. 0953C] Suffrido Petri Romaniciae. Idem annotaverat etiam Baronius in Martyrologio Romano, ad diem 22 Junii dicens: »Diversa lectio item diversorum codicum reperitur de civitatis nomine, dum apud aliquos Romatianae, ut hic ponitur, apud aliquos autem Romanae, vel Romanicianae civitatis episcopus dicitur.« Codicem Gennadianum San-Germanensem citat ac sequitur Lequienus, uti capite secundo innuebamus, in suo Oriente Christiano, tomo II, col. 306, ubi de episcopis Ecclesiae Remesianae in Cisdanubiana provincia Daciae Mediterraneae sub metropoli Sardicensi; qui codex in Niceta sic habet: »Nicetas Remesianae civitatis episcopus, etc.;« ad quae verba Lequienus haec subdit: »Sic diserte codex San-Germanensis antiquissimus, non Romacianae civitatis, ut antehac in editis:« qua dicendi ratione opinionem suam, quae simul opinio fuit majoris eruditorum partis, confirmare vult; qua scilicet Gennadianus Nicetas episcopus constituitur civitatis illius in Dacia Cisdanubiana [Col. 0953D] positae, quae reipsa ab antiquis geographis ac scriptoribus et Remesiana seu Remessiana, ut ibi in citato codice, et Romissiana, et Remissiana, aut alia parum dissimili voce dicta fuit, numquam vero Romatiana, aut Romana, aut Romaniciana, prout in Gennadii jamdiu notis codicibus atque ejusdem editionibus. Ast viderit Lequienus ipse, num, juxta critices regulas, unico codici, licet antiquissimo, ut ipse ait, cujus tamen nec justa aetas nec aliae indicantur necessariae notae ad eidem conciliandam auctoritatem; viderit, inquam, num huic unico codici ita fidendum sit, ut anteferri absolute possit aliis omnibus hactenus cognitis Gennadianis codicibus, eique maxime Vallicellani pridem in Urbe coenobii postea Vaticanae bibliothecae, quem ob admirandam vetustatem tantopere celebrarunt eruditissimi viri Holstenius atque Georgius, ubi de Niceta hoc sermonem habent, alter in Animadversionibus ad Martyrologium Romanum, [Col. 0954A] die 22 Junii; alter eadem ipsa die in Martyrologium Adonis, necnon et Florentinius atque Pagius ibidem a Georgio citati; qui codices omnes numquam vocem Remesianae exhibent, aut aliam huic consimilem juxta geographos ac scriptores veteres in notitiis Daciae Cisdanubianae. Viderit quoque num anteferri similiter possit codex ille suus San-Germanensis omnibus simul Gennadii editionibus, quas viris eruditissimis debemus, quasque pro instituto adornarunt inspectis collatisque cunctis, quos undique invenire potuerunt, Gennadii codicibus. Nobis certe codicis hujus San-Germanensis mentionem hoc loci fecisse sat erit, quin ulla ejusdem ratio hic ad rem nostram habenda sit.

Novam vero Gennadii variantem circa episcopalem Nicetae locum hic addere praestat, quam nuper obtinui a codice Gennadiano membranaceo XII circiter aut XIII saeculi satis bonae notae, qui exstat in tabulario capitulari insignis collegiatae ecclesiae Civitatensis, ope humanissimi viri et manuscriptorum codicum [Col. 0954B] solertissimi exploratoris, Michaelis a Turre e comitibus olim Vallissaxinae, illius Ecclesiae canonici; quem hic honoris, meique grati animi causa nominatum volo. Gennadianus iste codex, in hujus Nicetae articulo, nonnullas exhibet a communi lectione varietates, et sane singulares, de quibus infra opportuno loco: quod vero ad civitatem spectat episcopalem Nicetae, ita habet: »Niceta Romathicianae civitatis episcopus, etc.« Hanc eamdem lectionem Romathicianae ipse postea deprehendi in alio 89 codice chartaceo saeculi, ut videtur, XIV, aut desinentis XIII, signato L, qui exstat inter Guarnerianos codices bibliothecae oppidi Sancti Danielis, in quo etiam eaedem singulares varietates apparent quae in nunc citato codice Civitatensi; ita ut non aegre conjici possit, spectato quoque amborum veluti domicilio in eadem dioecesi atque provincia, unum ex altero, et hunc propterea ex illo, eductum fuisse. Habemus igitur unius episcopalis loci Niceae seu Nicetae episcopi in editionibus ac codicibus Gennadianis, uno [Col. 0954C] excepto codice San-Germanensi, has variantes lectiones: Romacianae civitatis, Romatianae, Romanae, Romanicianae, Romaniciae, ac demum Romathicianae. Quis autem in Aquileiensi tunc temporis amplissima dioecesi locus, qui hisce appellationibus respondeat? Nostrum Lucretium Treum hic audire non pigeat, virum sane multa ac varia eruditione praeditum, qui brevi ac simplici sermone, ad instar Gennadiani Catalogi, anno 1724, Utinensibus typis edidit Sacra Monumenta provinciae Fori-Julii; cujusque miror numquam, aut fere numquam, meminisse scriptores nostros posteriores, et maxime super hac re de qua agimus: virum certe meliori fato dignum, et qui non magnae molis volumine multa complexus est dignissima scitu; licet, pro illius temporis conditione quo scribebat, quaedam etiam habeat censura notanda, quae ipsemet evitasset si in ampliori eruditionis luce vixisset. Hic primus itaque fuit qui Romatianam Gennadii et Martyrologii Romani civitatem in Aquileiensi [Col. 0954D] Ecclesia invenit; ita scribens in notis quas apposuit ad caput sui operis 36, cui titulus De Sancto Nicea episcopo Aquileiense. »Romatianae civitatis episcopus forsitan dictus est (Niceas seu Nicetas), quia in provincia Fori-Julii illis temporibus ut plurimum insonuit haec vox, praesertim de Portu Romatino, nunc Portu-Gruario, prope Concordiam, et de flumine Romatino, modo Lemen dicto, ibidem excurrente, teste Plinio, libro III, capite 18. Praesides Romani missi ab imperatoribus, modo Aquileiae, modo Concordiae residebant: ideo et episcopos Aquileienses similiter fecisse probabile est. Immo Aquileia diruta, Niceas ad Portum Romatinum forsan confugit, sicque hac de causa Romatianus episcopus dictus est. Aliud insuper favet argumentum: nonnulli quoque episcopi Aquileienses sic nuncupati fuerunt, ut de seipso sanctus Chromatius in suo Commentario de octo Beatitudinibus . . . Sit quidem alibi alia [Col. 0955A] Romatiana civitas episcopalis, Niceam episcopum Aquileiensem nemo negare potest, etc.« Haec Treus noster de Romatiana civitate, non ita procul ab Aquileia sita.

Quidquid interim sit de nonnullis quae hic audet Treus, ut de praesidibus Romanis qui modo Aquileiae, modo Concordiae residerent, ac de sancto Chromatio episcopo Aquileiensi qui seipsum appellaverit Romatianum episcopum; quae omnia, utpote nullo auctore prolata, eidem relinquimus: Romatianus certe locus, e Portu Romatino et e flumine similiter Romatino, qui Plinii auctoritate fulcitur, et suscipi debet, et meretur expendi. Plinius itaque Historiae Naturalis libro III, capite 18, ex editione Harduini ita habet: »Sequitur decima regio Italiae, Adriatico mari apposita . . . Oppidum Altinum, flumen Liquentia ex montibus Opiterginis, et portus eodem nomine, colonia Concordia; flumina et portus Romatinum; Tilaventum majus minusque; Anassum, quo Varramus defluit; Alsa, Natiso cum Turro, praefluentes Aquileiam, [Col. 0955B] etc.« Ita Plinius. Ad imum vero paginae hoc annotavit editor. »Romatinum. 90 Nunc Lemene: Concordiam praefluit; portum denique efficit, Porto Lematino.« Hic quoque addendum, quoad vocem Romatinum hujus editionis, quod in rarissima Pliniana editione Veneta Joannis de Spira 1469, quam consului in instructissima bibliotheca praestantissimi viri omnique eruditione praediti Philippi Florii Utinensis, qui mihi humanissime multorum librorum copiam fecit, legitur Romantinum; et in alia similiter Veneta apud eumdem Pauli Manutii 1559, cum emendationibus ipsius Manutii, et castigationibus Sigismundi Gelenii, legitur Romatium. Allatum Plinii locum, quoad Portum Romatinum, seu Romantinum dicas, aut Romatium, peculiari animadversione expendit etiam Philippus Cluverius Italiae Antiquae libro I, capite 18, ubi etiam Plinii verba ad Romatinum spectantia, et ab exscriptoribus, ut ipse suspicatur, tantisper inversa, in ordinem redigit. Ait itaque: [Col. 0955C] »Flumen Concordiam perfluit, vulgari nunc vocabulo Leme et Lemene dictum: cujus ostium portum efficit apud Caprulas insulare oppidum, quod vulgo vocatur Porto Lematino. Ex quo vocabulo clare liquet, Romatinum hunc esse amnem ac portum Plinii, loco proxime perscripto. Oppidum, inquit, Altinum; flumen Liquentia, et portus eodem nomine. Colonia Concordia; flumina et portus Romatinum; Tilaventum majus minusque; Anassum, quo Varramus defluit; Alsa, Natiso cum Turro, praefluentes Aquileiam.« Et post aliqua, ita sequitur: »Ego, si Plinio errores objicere piget, sic ab eo scriptum censuerim: Colonia Concordia, flumina et portus Romatinum, majus minusque; Tilaventum, quo Varramus defluit; Anassum, Alsa, Natiso. Quippe Romatinus major est is qui altius supra oppidum Valvassonem exortus, vulgo vocatur Lemene: Romatinus autem minor is dicendus est qui ab oppido Sancti Viti delabens, apud oppidum Portum Gruarum illi jungitur, vulgari vocabulo Lemetto: quod diminutivum est Italica lingua a Leme; ita uti [Col. 0955D] recte id interpreteris Romatinum flumen minus« Haec Cluverius.

Audiendi nunc geographi alii in hanc rem: et primum Hofmannus Joannes Jacobus in Lexico universali Historico-Geographico-Chronologico, etc., ubi ita scribit: »Romatiana, urbs Carnorum, Concordia Ortelio, seu Portus Romatinus, sic a fluvio dictus.« Item: »Romatinum, Carnorum fluvium Plinio, hodie Venetae ditionis esse, et Limino dici, scribit Leander.« Fusius aliquanto in eamdem rem Baudrandus Geographiae tomo II, ubi post recensitam Romatianam, seu Remisianam urbem Daciae, ita de Romatino nostro fluvio et portu scribit: »Romatinum, fluvius Carnorum Plinio, Lemene nunc, teste Leandro cum aliis, ex Alpibus Carnicis inter Liquentiam et Tilaventum fluens, mareque Adriaticum ad Concordiam urbem subiens.« Idem sequitur: »Romatinus Portus, locus Carnorum Plinio, nunc Porto Lematino, in [Col. 0956A] Forojuliensi provincia, Cluverio teste, aliis autem est Porto-Gruaro.« Item continenter: »Portus Romatinus, oppidum Carnorum in Italia Plinio, nunc Portus-Gruarii, il Porto-Gruaro, oppidum Italiae in provincia Fori-Julii, ad Romatium fluvium, in ditione Reipublicae Venetae, duobus milliaribus tantum distans in septentrionem a Concordia urbe excisa, ex cujus ruinis crevit, et in eo sedes est episcopi Concordiae, a Venetiis 40 mill. passuum distans in ortum aestivum, Utinum versus 25, et ab Aquileia 25 in occasum.« Haec ibi.

Quod igitur ex allato Plinii textu, quod ex animadversionibus Cluverii 91 ad eumdem textum, quod tandem ex Hofmanni et Baudrandi geographicis scriptis inferre licet, hoc est: in episcopali Aquileiensi ditione antiqua, antequam ullum appareat recentioris Concordiensis episcopalis sedis sicut etiam et Caprulanae vestigium, locum exstitisse, Romatinum tunc, seu Romantinum, aut Romatium dictum, 25 circiter milliaribus ab Aquileia distantem; [Col. 0956B] qui locus etiam portus fuit, a Romatino, Romantino, seu Romatio flumine ita appellatus; qui nunc quoque exstare creditur in hodierno Portu-Gruario ab incolis ejusdem, qui propterea etiam Pliniana appellatione admodum gloriantur. Quidni itaque haec ipsa fuerit illa Romatiana civitas, seu Romanicia, aut Romanicia, aut Romathiciana, sive etiam Romana, quae in editionibus et codicibus Gennadianis legitur? Certe a Romatio Plinii Manutianae editionis, Romatiana, et Romaciana Gennadii civitas sponte fluit; a Romatino vero, seu Romantino, non aegre et eadem Romatiana, et Romanicia et Romaniciana, et etiam Romathiciana procedit. Ex dictis igitur, satis, ni fallor, constare videtur, et Romatianam civitatem a Gennadio memoratam, non esse in Dacia inquirendam, sed in dioecesi Aquileiensi; et probabiliter illam etiam esse posse quae Portus Romatianus, seu Romatinus, aut Romatius, non procul a Concordia, ex fluvio ejusdem nominis [Col. 0956C] a Plinio appellata fuit.

Sed aiebam quoque in hujus capitis lemmate, Romatianam Gennadii civitatem, eam esse posse quae hodie Portus-Gruarius appellatur et ad eumdem Romatium, seu Romatinum, aut Romatianum fluvium sita est, qui eam interfluit. Quaerendum nunc igitur venit, num portus Romatius seu Romatinus de quo Plinius loco supra citato, ac propterea num civitas etiam Romatiana de qua Gennadius in Niceta, iidem omnino sint cum hodierno Portu-Gruario ad Romatium similiter seu Romatinum fluvium sito, sed citra Concordiam, a qua duobus circiter milliaribus distat, et ubi Concordiensis episcopi nunc sedes est? Certum est apud historicos, hodierni Portus-Gruarii locum ex ruinis Concordiensis civitatis crevisse post Attilanam cladem. Concordia itaque stante atque florente, Portus-Gruarii locus, aut pagi aut vici conditione, exstabat: at portum ipsum fuisse Romatinum a Plinio memoratum haudquaquam dixerim, cum Romatinus Plinii portus probabilius steterit ad [Col. 0956D] ostium Romatini fluminis trans Concordiam, cujus quodammodo civitatis portus erat ad aestuarium situs. Id certe indicare videntur Plinii verba superius allata: Colonia Concordia; flumina et portus Romatinum: id est Concordia primum, deinde flumen quod eam alluit, ac postea portus trans ipsam Concordiam ad fluminis ostium, sive ubi fluminis cursus desinit. Plinii verba ita etiam intellexerunt scriptores hujusmodi rerum peritissimi atque gravissimi. Jam superius annotatum vidimus ab Harduino ad locum Plinii allatum, quod Romatinus fluvius Concordiam praefluit, portum denique efficit; igitur post Concordiam secundo flumine Romatinus portus, juxta Harduinum, situs erat; immo ad fluminis ostium, ubi portum ipsum flumen efficiebat. Praeterea in Italia Antiqua Philippi Cluverii libro I, capite 17, exstat ejusdem tabula Venetiae, Histriae, et Carnici agri, in qua portus Romatinus Plinii signatur post Concordiam [Col. 0957A] ad ostium Romatini fluminis quod in aestuarium labitur, ubi etiam insula ante ostium ipsum conspicitur, quae probabiliter eumdem portum constituebat. Ipse vero, capite 18 tabulam suam explicans ad sensum Plinii, ita, uti superius vidimus, aiebat. »Flumen Concordiam perfluit . . . cujus ostium portum efficit apud Caprulas insulare 92 oppidum, qui vulgo vocatur Porto Lematino. Ex quo vocabulo clare liquet, Romatinum hunc esse amnem ac portum Plinii, loco proxime perscripto.« Idem habemus in tabula quoque, quam edidit clarissimus Filiasius, Venetiae superioris et inferioris, sive terrestris et maritimae, tomo III sui nuperrimi Italici operis, cui titulus, Memorie Storiche de Veneti primi e secondi; ubi etiam aestuarii hujus, in quod labitur Romatinus, tum littoralia, tum insulas jam tunc habitatoribus abundasse scribit ante Venetorum tempora, id est stante adhuc Romano imperio, et ante Barbarorum in Italiam incursiones. De situ autem hujus Romatini portus Filiasius loquens capite 13 [Col. 0957B] citati tomi III, ita scribit: »Il Lemene, allora Romatino chiamato, alla sua foce il porto Romatino formava secondo Plinio, che il porto marittimo dovea essere di Concordia . . . . Questo porto se fosse poi quello di Caorle, o quello di Santa-Margarita, od altro vicino e difficile il sapere, perche anche in quell' estuario successero grandissime mutazioni.« Ita Filiasius. Constat itaque portum Romatium seu Romatinum a Plinio memoratum, non esse vere ac proprie hodiernum Portum-Gruarium, licet et hic ad eumdem Romatium seu Romatinum fluvium sit constitutus.

At si portus Romatius seu Romatinus a Plinio memoratus nequit esse hodiernus Portus-Gruarius, fueritne saltem portus hic Gruarius illa civitas Romatiana, de qua Gennadius in Niceta? Id vero satis etiam probabile esse existimo. Portum certe Gruarium citra Concordiam positum, et a Gruarii villula unde nomen accepit ad meridiem non longe dissitum, ex ruinis Concordiae crevisse communis opinio est. Concordia [Col. 0957C] itaque diruta in Attilana clade una cum Aquileia atque Altino, clarissimis civitatibus hinc inde a Concordia sitis, Portus-Gruarius in novam quamdam quam cito coaluit civitatem, quae incolas fortasse accepit etiam Romatini portus, qui proculdubio eamdem cum Concordia cujus portus erat, et a qua non longe distabat, subierat a Barbaris ruinam. Hinc Romatinus Plinii portus, seu in insula, seu in interno aestuarii littore situs, post epocham Attilanae cladis, id est post annum 452, urgente fortasse postea etiam aquarum impetu, ut in hujusmodi locis frequenter accidit, ubi maxime manus hominum desint protinus reparantes; Romatinus, inquam, Plinii portus veluti ab orbe evanuit, atque ipsius quodammodo loco surrexit Portus-Gruarius, qui jam Gennadii aevo, quinto nimirum labente saeculo, simul et portus et civitas facile potuit appellari; et Portus-Gruarius nempe, et civitas Romatiana: Portus quidem, nomine retento ab antiquo portu Romatino qui ad ostium fluminis steterat; addito quoque nomine [Col. 0957D] civitatis Romatianae ex civitatis forma quam portus hic de novo acceperat, et ex Romatino seu Romatio flumine quod illam interfluebat. Caeterum »nei secoli barbari, aiebat Filiasius supra citatus, tomo III, capite 12, nei secoli barbari il nome di porto davasi a tutti i luoghi di traffico su fiumi situati, e come l'ebbero Porto-Buffoleto, Porto-Gruaro, etc.« Dufresnius vero, in Glossario, verbo Civitas, annotabat, »nomine civitatis, non modo urbem caput gentis, aut unum ex capitibus, sed etiam totum urbis agrum, pagumve, aut dioecesim apud veteres designari.« Minus proprie itaque a proximo vico Gruario Portus ille Gruarius appellari potuit ab incolis post Attilanam cladem; cum potius portus Romatius seu Romatinus novus, a Romatino veteri cui successerat, appellari debuisset, sicuti reapse erat; immo melius, a nova civitatis forma quam acquisierat, civitas 93 Romatiana. Quidni igitur hanc proprie civitatem Portus-Gruarii [Col. 0958A] Gennadius intellexerit, cum Nicetam nostrum Aquileiensem scripsit episcopum civitatis Romatianae? Quidni etiam de industria Romatianam civitatem dixerit ex loco sibi forte noto, cujus tamen commune apud incolas vocabulum Portus-Gruarii ignoraret; locum scilicet designans civitatis illius quam et civitatem nosset, et sciret ad Romatinum fluvium positam, eumdem scilicet qui jam nomen dederat veteri portui ad illius ostium in proximo aestuario sito? Romatiana itaque Gennadii civitas in Niceta, quae non est in Dacia, sed in Aquileiensi veteri dioecesi seu provincia inquirenda, aut portus ille fuit a Plinio memoratus ad ostium Romatii seu Romatini fluvii; aut etiam civitas illa, quae ad eumdem fluvium sita, ac Portus-Gruarius dicta, post ruinam Concordiae crevit, ac locum quodammodo tenuit tum ipsius Concordiae, tum Romatini portus qui ad ostium fluvii steterat.

Claudendum tamen hoc caput non est, antequam nonnihil proferamus etiam de voce Romanae, quae in [Col. 0958B] aliquo Gennadii codice, ut supra vidimus, invenitur, loco communioris Romatianae; ita ut scriptum appareat, Niceas Romanae civitatis episcopus, uti etiam Fabricius annotabat loco supra citato. Ex Gennadianis illis codicibus, qui vocem Romanae exhibebant, eadem vox fortasse irrupit etiam in aliquo ex Martyrologis: et utrumque satis compertum erat clarissimo De Rubeis, qui lectionis hujus singularitatem notare non omisit tum in Monumentis Ecclesiae Aquileiensis capite 17, num. 4, tum in dissertationibus Variae Eruditionis, capite 19 num. 4. Eamdem vicem, quam Niceas seu Nicetas passus fuit etiam Aquileiensis Nicetae praedecessor Chromatius, qui Romanus itidem episcopus appellatus fuit in vetustissimo codice, ex quo illius opuscula primus vulgavit Joannes Sichardus Basileae apud Adamum Petrum, anno 1528, in forma octavi sub hoc titulo: Chromatii doctissimi episcopi Romani, etc. In varia cum abiissent eruditi ad hujus vocis novitatem in Chromatio episcopo, quem sciebant, [Col. 0958C] non utique Romanum, sed Aquileiensem episcopum exstitisse, et clarissimum quidem, tum Hieronymi, tum aliorum illius aetatis praestantissimorum virorum testimonio, en quomodo idem De Rubeis, pro eruditione sua, et pro rerum Aquileiensium singulari peritia, qua excellebat, rem explicaverit. »Aliam profero conjecturam (de Chromatii patria) ex titulo, qui Chromatii Operibus infra recensendis praefigitur in aliquibus editionibus: inscribuntur nempe opuscula Chromatii Romani episcopi . . . . Occurrit portus Romatius, de quo Plinius Libro III, capite 18, in venetia, decima Italiae regione, sic habet: Colonia Concordia, Flumen et portus Romatium. Dictum etiam legimus portum Romatinum, qui oppidum est (hodie incolis Porto-Gruaro) ad Romatium fluvium (vulgo Limino) apud Concordiam urbem excisam. Quidni Chromatius dictus fuerit Romanus, vel potius dici debuerit Romatius et Romatinus patria, episcopus Aquileiensis?« Ita in Monumentis Ecclesiae Aquileiensis, capite 10, num. 2. Deinde capite 17, num. [Col. 0958D] 4, ubi Baronii animadversioni pro sancto Niceta Aquileiensi occurrebat, ita de Romani episcopi titulo ad sanctum Chromatium aientis: Sanctus Chromatius praedecessor sancti Nicetae, in commentario de octo Beatitudinibus, inscriptus reperitur episcopus Romanus: haec in eumdem sensum addidit. »Potuit ex patriae fortasse loco vocari Romanus (sanctus Chromatius). Dici potius debuerat Romatinus ex portu Romatio, sive Romatino, 94 quem collocat Plinius prope Concordiam.« Demum in dissertationibus Variae Eruditionis, capite 18 num. 6, ita de conjectura hac sua scribebat: »Tot inter conjecturas, mihi etiam quae menti meae inciderat, proferre licuit in Monumentis Ecclesiae Aquileiensis, capite 10 num. 2, ut nempe eo vocabulo (Romani) patria Chromatii indicaretur, eaque fuerit Concordia, de qua sic habet Plinius libro III, cap. 18: Colonia Concordia, flumen et portus Romatium adeoque Chromatius dici potius debuerit [Col. 0959A] Romatius, seu Romatinus patria, ac deinde episcopus Aquileiensis.«

Vidimus itaque quam apte eruditissimus De Rubeis difficultatem diremerit nuncupationis Romani episcopi in Chromatio Aquileiensi; et quam apposite in Aquileiensis Ecclesiae finibus locum invenerit, ad quem, tenuissima vocis diversitate, seu potius modico ejusdem inflexu, Romana illa nuncupatio referri posset, quae Chromatii veluti natale solum, ut ipse autumaverat, indicaret. Cur vero nihil hujusmodi vir eruditissimus excogitavit, ut Gennadianum Nicetam, quem Baronius Aquileiensi Ecclesiae, non satis quidem firmis rationibus, asserebat, feliciori ipse ausu, qui jam antea in Chromatio bene cesserat, eidem vindicaret? Atqui non vox tantummodo Romanae civitatis aliquorum codicum in Niceta episcopo, sed vox communior et explicatior Romatianae quae in editis omnibus legitur, monere illum efficacius debuisset, tum Romatii seu Romatini fluvii, tum Romatini portus, ad quem Nicetam quoque, saltem quoad patriam, referre posset, [Col. 0959B] sicuti egerat in Chromatio; maxime vero post ea, quibus illi praeiverat in Sacris Monumentis provinciae Fori-Julii Lucretius Treus, uti superius dictum fuit. Verum alter Chromatius episcopus, praeter Aquileiensem, in ecclesiasticis monumentis illorum temporum non aderat, ad quem illa Romani denominatio aptari posset; dum interim Nicetae duo floruere, etsi non eadem prorsus aetate, non longo tamen temporis intervallo a se invicem distantes; quorum uni si aliquatenus civitas Daciae conveniret, non erat cur desudandum esset pro altero, quem Aquileiensem fuisse episcopum nemo negasset. Alia procul dubio nunc clarissimo viro, post detectam Nicetae episcopi, sub Aquileiensis titulo, Explanationem Symboli ad competentes, placeret opinio: cumque elucubratio illa, et Nicetae Daci sancti Paulini Nolani amici esse non possit, et sane Aquileiensis Nicetae episcopi, necnon et Ecclesiae illius indicia praeferat, ut vidimus; Romatianam illam civitatem Gennadii, etiam pro Niceta [Col. 0959C] Aquileiensi episcopo, hic in Aquileiensium finibus invenisset, sicuti pro Chromatio fecerat.

Ast, dicet aliquis, quid Romatiana civitas apud Romatium seu Romatinum fluvium sita, ad difficultatem nostram plene solvendam, si interim Romatiana haec civitas Aquileia ipsa non est? Fuerit fortasse, addiderit quispiam, fuerit Romatiana civitas apud Romatium seu Romatinum fluvium Nicetae Gennadiani patria: non erat certe cur ex patria diceretur Nicetas hic Romatianae civitatis episcopus, si reapse Aquileiensis episcopus fuisset. Inventa igitur atque asserta in Aquileiensis veteris dioecesis finibus Romatiana Gennadii civitate; ad plene nihilominus comprobandum Aquileiensem hujus Nicetae Romatiani episcopatum, adhuc restat solvendus nodus; qui tamen, ni fallor, conjecturis ex ecclesiastica eruditione petitis satis commode sequenti capite dissolvetur.


[Col. 0959]
95 CAPUT VI.

Niceas seu Nicetas, episcopus Aquileiensis, Romatianae [Col. 0959D] civitatis episcopus probabiliter dictus fuit; seu quia, antequam episcopalem sedem Aquileiensem conscenderet, episcopus auxiliaris fuit Aquileiensis Ecclesiae ad portum Romatium sive Romatinum situs; seu quia ad portum vel civitatem ejusdem nominis non infrequenter sedebat, etiam cum Aquileiensis Ecclesiae clavum teneret.



PARS PRIMA.

Cur Niceas seu Nicetas Gennadianus, quem non illum fuisse qui sancti Paulini Nolani amicitia claruit atque in Dacia episcopatum obivit jam probavimus, fuisse vero episcopum Aquileiensis Ecclesiae, sancto Leone Magno pontifice variis rationum momentis evincere conati sumus; cur, inquam, Niceas seu Nicetas hic, non episcopus Aquileiensis, sed civitatis Romatianae a Gennadio appellari potuerit, hic inquirendum venit. Jam in hujus Niceae seu Nicetae [Col. 0960A] patria investiganda non immoror: ac etiamsi fortasse Romatinus seu Romatianus patria esse potuerit, non ideo Romatianae civitatis episcopum a Gennadio appellatum fuisse crediderim, sed alia prorsus potiori et aptiori de causa; ac primo probabiliter ex eo quod, antequam episcopalem Aquileiensem sedem conscenderet, episcopus auxiliaris fuerit Aquileiensis ejusdem Ecclesiae ad portum Romatium seu Romatinum situs.

Romatinus ille portus, qui vulgo hodie Portus-Gruarius, nunc quidem Concordiensi episcopo subest, immo Concordiensis episcopi sedes est; cum Concordia, Romanorum olim colonia, paucis nunc incolis paucisque habitationibus constet, quae vix parvum pagum aut vicum efficiunt; nec aliud insuper spectandum praeferat, praeter cathedralem aedem vetustam, et pauca rudera, antiqui quidem nominis monumenta, sed non adeo insignia, ut cum iis vel comparari queant, quae de Aquileiensi amplissima urbe hodiedum supersunt, quae idem subiit cum Concordia [Col. 0960B] fatum ex Attilana feritate. Portus tamen Romatinus, et ipsa Concordia civitas, quae a Romatino hodierno portu vix duobus milliaribus distat, Aquileiensis latissimae dioecesis pars olim fuit, tum ante Nicetae aetatem, tum etiam postea, ad extremum usque saeculi sexti; in quo apparet Concordiensis episcopus nomine clarissimus, qui apud Ughellum Italiae Sacrae tomo V, et apud De Rubeis in Monumentis Ecclesiae Aquileiensis, Concordiensium episcoporum seriem aperit. Eruditissimus quidem praesul Fontaninus Historiae Litterariae Aquileiensis libro v, capite 14, num. 1, conjectabat inter Concordienses episcopos referri posse Laurentium illum, cui suum Rufinus presbyter nuncupaverat de Symbolo Commentarium. Ast, utut Laurentius ille videatur ad Aquileiensem Ecclesiam pertinere, sicuti antea monebamus Fontaninum ipsum secuti; nulla suppetit ratio, cur ipse peculiariter aut Concordiensi, aut alteri ex Ecclesiis Aquileiensi metropoli attributis assignetur: et probabilius [Col. 0960C] unus ex iis episcopis dicendus est, qui auxiliares episcopi majorum dioeceseon erant, de quibus nunc nobis agendum; et qui fortasse etiam Concordiae aut ad portum Romatinum pro Aquileiensi episcopo sedere potuerit, sed auctoriate longe alia ab illa qua posteriores episcopi ibidem 96 decursu temporis in proprium titulum, uti aiunt, constituti.

Non modo vero Concordiensis et hodiernus Romatinus ager, tum Nicetae tempore, tum antea et post, Aquileiensi immediate suberat episcopo, sed etiam Romatinus ipse Plinii portus, quem vidimus trans Concordiam probabilius olim positum ad ostium Romatini fluminis prope insulam Caprulanam. Late enim tunc, etiam per eadem littora Concordiensis, seu Romatini potius dicas, aestuarii, nec non per insulas circumjacentes, Aquileiensis episcopi cura sese protendebat, prout gravissima etiam fert opinio clarissimi viri Flaminii Cornelii Ecclesiarum Venetarum tomo XIII, pag. 5; cum nondum scilicet erectae forent in Venetia maritima tot Ecclesiae episcopales proprii [Col. 0960D] juris, quae partim adhuc perseverant, partim vero evanuerunt; cum nondum exstaret prope portum Plinii Romatinum, sive prope locum ubi Romatinus Plinii portus fuerat, ipsa quoque Caprulensis Ecclesia, quae nonnisi labente saeculo VI, sancto Gregorio Magno pontifice, ortum habuit, uti ostendit vir eminentissimus cardinalis Norisius in dissertatione historica de Synodo Quinta, capite 9 § 5, contra ac statuerat Ughellus Italiae Sacrae tomo V, in Ecclesia Caprulensi; et uti fusius explicat noster De Rubeis in Monumentis, capite 32 num. 5, ac novissime ostendit peculiari sua dissertatione Italice scripta, ac Venetis edita typis Coleti anno 1796, cui titulus: Sopra a' primi vescovi Caprulensi, etc., itidem noster superius laudatus Innocentius Maria Lirutus, nunc Veronensium praesul.

Igitur cum absque episcopo propriae sedis quinto saeculo adhuc essent Concordiensis ager, ac Romatinus [Col. 0961A] quoque qua longe lateque patet, ac propterea partem constituerent Aquileiensis peculiaris amplissimaeque in Venetia dioecesis; valde probabile est ibidem ab Aquileiensi praesule collocatum fuisse auxiliarem episcopum, qui gregi ibidem posito, ex ipsius Aquileiensis episcopi auctoritate, prospiceret; talemque propterea Niceam seu Nicetam nostrum fuisse, antequam episco alem Aquileiensem sedem conscenderet, ideoque Romatianae civitatis episcopum appellatum fuisse a loco ubi auxiliaris episcopus Ecclesiae Aquileiensis sedere consueverat. De auxiliaribus itaque majorum dioeceseon episcopis in genere agendum nobis est, ac sigillatim etiam de episcopis auxiliaribus Ecclesiae Aquileiensis. Ubi vero, Concordiensi agro atque Romatino nondum in dioecesim propriam constitutis, ubi, inquam, constet in Aquileiensi etiam Ecclesia priscis temporibus, ac non ita longe a Nicetae aetate, auxiliarium episcoporum viguisse institutum; in tanta rerum obscuritate, ac distantia temporum, hoc satis nobis est, ut inde quoque [Col. 0961B] validius conjiciamus, Niceam seu Nicetam nostrum aliquando ad portum Romatinum auxiliaris Ecclesiae Aquileiensis episcopi munere functum, ideoque fortasse Romatianae civitatis episcopum a Gennadio non immerito appellatum.

Actum agere non est animus, dum hic de auxiliaribus majorum dioeceseon episcopis aliquid scribere propositum est. Argumentum hoc, post veterum eruditorum investigationes, amplissime exornarunt recentiores quamplurimi ecclesiasticae hierarchiae ac politiae tractatores; ut vix sperandum sit aliquid afferri posse in rem hanc ex ecclesiasticae historiae penu, quod eorum effugerit diligentiam. Licebit nihilominus veluti post messem colligere spicas, quoad rem in genere acceptam: neque ingratum fuerit aliquid in eadem re ex Aquileiensi etiam antiquitate depromere quod fortasse aut plane novum, aut hactenus non satis perpensum legentibus acciderit.

97 Majorum in Ecclesia dioeceseon fuisse antiquitus [Col. 0961C] consuetudinem, ut omnes, aut pene omnes presbyterii episcopalis sacerdotes, episcopali etiam ordinatione fulgerent, et nonnulli etiam in pagis et villis fuerint constituti ubi majores essent fidelium conventus, explorata res est, et apud Christianum Lupum in dissertatione prooemiali ad Nicaenos canones, capite 5, et apud alios quoque abunde probata. Licet vero postea non ita frequentes, uti primitus, fuerint presbyterorum episcopales ordinationes, in singulis tamen majoribus Ecclesiis nonnulli erant episcopali charactere donati; et qui apud episcopos primarios considebant, vicarias ipsis manus, ubi opus esset, de eorum mandato praestaturi; et qui ab episcopis eisdem in dissita ac populosiora suarum dioeceseon loca mittebantur ad episcopalia munia obeunda, ut ea fidelibus adjumenta salutis praesto essent, quae nonnisi ab episcopali ordinatione insignito dari possunt, quaeque ibidem difficillime a dioecesis episcopo suppeditata fuissent. Utriusque illius veteris instituti non desunt exempla in ecclesiasticis monumentis priorum saeculorum, [Col. 0961D] quorum aliqua hic juvat afferre.

Sanctus ille martyr Hippolytus episcopus Portuensis, de quo multa et varia eruditi, et nuperrime etiam clarissimus Simon de Magistris ex Neriana congregatione Oratorii de Urbe, ac episcopus Cyrenensis; sanctus, inquam, ille martyr Hippolytus, episcopus Romae dictus invenitur in antiquis codicibus; et in Daniele secundum LXX, Romae edito ab eodem eruditissimo viro anno 1772, adest ejusdem sancti Martyris opusculum Graece et Latine pag. 95, sub hoc titulo: Hippolyti episcopi Romae ( ) Danielis et Nabuchodonosori visionum solutiones ambarum simul. In praefatione vero pagina 28, haec monuerat clarissimus editor super hoc peculiari titulo, quae hic ad rem totam illustrandam afferimus. »Duo nobis post complures eruditorum sententias de titulo Hippolyti, quo dicitur , quemadmodum saepe a Graecis, verisimilius dici posse visa sunt, quod ipse [Col. 0962A] cum esset gentium episcopus Romae ordinatus, fuerit in urbe Roma episcopus, unde increbuit episcopus Romae, quod est alienum. Vixit Hippolyti aevo Caius presbyter, idemque Romae gentium episcopus . . . . . Eo itaque tempore quoniam Urbs innumerabili frequentia populi florebat, indeque Christianorum numerus augebatur in dies, pontifices Romani viros lectissimos doctissimosque veluti adjutores adhibuerunt, quibus in Ecclesiae administratione uterentur, eosque in episcoporum gradu esse voluerunt.« Ita de Magistris quoad primum e duobus, quae illi dici posse videbantur super hac re; quod unum quoque hic sufficit retulisse.

Alterum ejusdem generis urbis Romae episcopum, Macedonium nomine, sedente sancto Cornelio pontifice, exhibebant Acta quaedam deperdita, seu Commentarii de Novatiana secta, ab Eulogio patriarcha Alexandrino cadente sexto saeculo confutati, cujusque confutationis similiter deperditae plura excerpta nobis servavit Photius in codicibus 182 et 280 suae bibliothecae. Quidquid sit de veritate illius facti, quod Commentarii [Col. 0962B] illi Novatianae sectae, ad conflandam catholicis invidiam et Novatianae partis vigorem fidei extollendum, exprobrabant huic episcopo urbis Romae Macedonio; quod nempe, Novatiano schismatis auctore suisque asseclis fidem erecto animo in persecutione confessis, ipse Macedonius turpiter cedens in eodem certamine fidem sanctam violaverit (quod Eulogius a Novatianis falso confictum aiebat); id certe videtur 98 inficiandum non esse, eo scilicet tempore, sancto Cornelio pontificatum agente, fuisse Romae Macedonium quemdam episcopali honore insignitum, qui urbis Romae episcopus diceretur. Quamvis enim Commentarii illi Novatianae sectae ab Eulogio confutati scaterent mendaciis atque figmentis, quod proprium eorum est qui malam causam tuendam suscipiunt; hujus tamen Macedonii persona, et episcopalis etiam gradus in urbe Roma revocari nequit in dubium: hoc enim falsitatis communiter proprium est, ut non omnia ex nihilo fingat; quod ad illudendum non omnino [Col. 0962C] aptum esset: sed maxime ut personarum, et locorum, et temporum veritatem servet, quo magis fucum faciat figmentis suis, ac eisdem verosimilitudinis characterem quemdam impingat. Fuerit itaque Macedonius hic, Cornelii pontificis tempore, urbis Romae episcopus: non alius certe fuit, quam unus ex episcopis auxiliariis ejusdem Cornelii papae, eo prorsus modo quo et Hippolytus martyr et Caius, de quibus jam vidimus.

Tertium urbis Romae episcopum, Felicem quemdam, sedente sancto Innocentio primo, produnt nobis Gesta collationis Carthaginensis inter catholicos et Donatistas anno 411, actione 1, quae in conciliorum collectionibus exstant, et cum sancto Optato episcopo Milevitano editionis Dupinii. Hic Felix Roma profugus cum omni pene Romana nobilitate, ut in Actis dicitur, quae Gothorum sub Alarico rege immanitatem fugiens ad Africana littora se receperat, occasione hujus celeberrimae collationis Carthaginem venerat, seque Donatistarum parti addixerat. Hunc Balduinus, [Col. 0962D] in notis huic collationi appositis, putavit unum esse ex iis pseudoepiscopis Donatistarum, qui, ut ex Optato habemus, Romae praeerant Donatistis suis, Montensibus ibidem appellatis, qui idciro urbis Romae episcopi titulum usurpaverit. At cum ex collatione ipsa appareat catholicos episcopos nihil omnino hujusmodi eidem objecisse, immo ad collationem admissum sub eodem titulo episcopi urbis Romae, addito tantum, quod id intelligi deberet absque praejudicio primarii urbis Romae episcopi, Innocentii papae, qui tunc Ravennae degebat apud Augustalem aulam, ne hujus Felicis, uti episcopi urbis Romae, potior quam par erat videretur auctoritas; longe probabilius est, et hunc Felicem unum ex episcopis auxiliariis Romae fuisse Innocentii papae, qui Gothorum et ipse turbine pulsus, et in Africam vectus, siverit se Donatistarum fraudibus a catholica unitate depelli, et hanc addiderit eisdem gratiam ad fucum hominibus faciendum, ut, [Col. 0963A] quamvis a Romana communione sejunctus, nihilominus priori titulo urbis Romae episcopi voluerit appellari.

Patent itaque auxiliares episcopi Romanorum pontificum, qui Romae eisdem praesto erant, et idcirco Romae, aut urbis Romae episcopi dicebantur. Hanc vero denominationem episcopi urbis Romae posterioribus saeculis non itidem tributam deprehendimus auxiliariis Romanorum pontificum episcopis, qui apud eosdem Romae degebant. Res nihilominus eadem semper fuit: atque hic illustrationis gratia indicare lubet bullam Stephani II papae anni 753, quae exstat apud Ughellum Italiae Sacrae editionis secundae cura Coleti, tomo II, col. 86, in qua apparet Anastasius quidam episcopus, qui dicitur primus episcopus dioecesanorum sanctae sedis apostolicae, nullo addito peculiaris ac propriae sedis titulo. En, ni fallor, episcopos auxiliares octavo saeculo summi pontificis, ex eorum numero qui cum eodem Romae commorabantur; et qui ideo, non quidem sicut priscis temporibus episcopi [Col. 0963B] urbis Romae, sed 99 dioecesani episcopi sanctae sedis apostolicae appellabantur. Hic autem Anastasius, qui dicitur primus, forte inter hujusmodi auxiliares episcopos senior erat ordinatione, aut etiam alia de causa omnium dignitate praecipuus.

Sed et aliarum etiam per orbem majorum sedium exstant hujusce disciplinae vestigia, quorum unum aut alterum exhibere sufficiet. In actione prima concilii Ephesini adversus Nestorium, apud Labbeum, tomo III Conciliorum editionis Venetae curis Coleti, col. 1090, legitur epistola sancti Cyrilli episcopi Alexandrini ad quosdam de Clero Constantinopolitano super Depositione Nestorii; atque haec Epistola inscribitur Comario et Potamioni episcopis, et domino Dalmatio monasteriorum archimandritae, et Timotheo et Eulogio presbyteris. Ecclesia igitur Constantinopolitana, praeter archipraesulem, regiae illius urbis antistitem, habebat in clero suo episcopos, quos certe credere fas est auxiliarios fuisse ejusdem Constantinopolitani antistitis; non enim alia de causa episcopi [Col. 0963C] illi de clero Constantinopolitano esse poterant. In actione 4 ipsius concilii Ephesini tomo citato, col. 1166 et 1174, bis legimus inter fautores Nestorii, et asseclas Joannis Antiocheni qui Nestorii partes tuebatur, et peculiarem conventum suorum in Nestorii gratiam Ephesi egerat; bis legimus, inquam, fuisse etiam episcopos solius nominis, utpote nullas civitates obtinentes: et hi actione 5, col. 1182, singillatim etiam nominantur cum aliis episcopis ejusdem factionis qui sedem propriam habebant; et episcopi illi, solius nominis et absque sede aut ulla civitate, inveniuntur fuisse sex. Hoc nimirum Joanni Antiocheno inter alia objiciebant Cyrillus Alexandrinus et Memnon Ephesiorum episcopi, ut eo magis irritam ostenderent depositionis sententiam quam Joannes in eos ferre ausus fuerat; utpote latam cum eo etiam ab hominibus, quorum exigua esset et parvipendenda in Ecclesia auctoritas, quoniam solo nomine cum essent episcopi, nullam ex se jurisdictionem haberent. [Col. 0963D] Hi vero sex episcopi solo nomine tales et nullas civitates obtinentes, quinam esse poterant, nisi auxiliares episcopi ejusdem Joannis Antiocheni, aut alicujus etiam ex aliis episcopis asseclis suis, quos ipsi secum Ephesum duxerint ad facinus perpetrandum adversus sanctam synodum oecumenicam ibidem Cyrillo praeside congregatam Nestorii blasphemiis proscribendis? Atque duo haec Orientalis Ecclesiae sunt exempla saeculi quinti.

Cum vero aliud etiam proferam ejusdem saeculi in Ecclesia Occidentali, et extra urbis Romae atque Italiae fines, nolim videri nimis audacter agere, si eruditissimi Sirmondi sententiae adversari audeo, cui ejusmodi episcopi auxiliares minus erant probati. Sidonius Apollinaris hujus quinti saeculi scriptor in epitaphio Claudiani Mamerti, fratris sancti Mamerti episcopi Viennensis, quod exstat libro IV epistolarum ejus, epistola 11, ita de eodem scripserat: [Col. 0964A]

Antistes fuit ordine in secundo,
Fratrem fasce levans episcopali.
Nam de pontificis tenore summi,
Ille insignia sumpsit, hic laborem.
Sub nomine antistitis in ordine secundo Sirmondus in notis ad hanc epistolam intelligit Claudianum fuisse presbyterum fratris sui Mamerti, episcopi, non autem episcopum; et acriter eos carpit, qui jam tunc primi et secundi ordinis episcopos distinguebant in eadem sede, hoc est episcopos illius sedis proprios cujus gerebant titulum, et eorum episcopos auxiliares. Nimirum Sirmondiaetate nondum de episcopis auxiliariis res erat satis in luce posita. Verum quis vetat Claudianum 100 hunc, antistitem dictum in ordine secundo, intelligi osse episcopum auxiliarem fuisse sancti Mamerti fratris sui in Ecclesia Viennensi? Jam praemiserat in eadem epistola Sidonius, Mamertum habuisse in Claudiano fratre consiliarium in judiciis, vicarium in ecclesiis, procuratorem in negotiis, etc. Hic vero in epitaphio addit antistitem hunc ordine in secundo levasse fratrem fasce [Col. 0964B] episcopali, et sumpsisse laborem episcopatus fratris sui, qui ejusdem episcopatus habebat insignia. Quamvis et Claudiano presbytero haec non prorsus disconveniant, quis tamen non videat melius in omnibus convenire Claudiano episcopo auxiliari fratris sui? Vox nempe antistitis etiam ad Claudianum deducta, episcopum illum indicat, non tantummodo presbyterum; sicut etiam officium levandi fratrem labore suo in onere episcopali, quod spectat ad ea etiam munia obeunda quae episcopalis characteris sunt propria. Praeterea cum presbyterum indicare voluit Sidonius epistola 25 ejusdem libri IV, non antistitem illum nominat in ordine secundo, sed appellat secundi ordinis sacerdotem. In eadem vero epistola, cum prius locutus fuisset de episcopo dioecesis Cabillonensis qui ordinari debebat, eumdem summum antistitem dixit. Antistes igitur in ore Sidonii episcopus est, non simpliciter presbyter; summus antistes, qui praeerat dioecesi; antistes in ordine secundo, qui opem ferebat antistiti summo in gradu episcopali. Claudianus itaque Mamertus, [Col. 0964C] antistes dictus ordine in secundo apud fratrem suum sanctum Mamertum episcopum Viennensem, episcopus ejusdem auxiliaris fuisse videtur; quidquid in contrarium sentiat doctissimus Sirmondus, ex praeconcepta opinione adversus ejusmodi episcopos in una eademque dioecesi, ac veluti in una cum majori episcopo sede considentes. Claudianus hic nihilominus vocatur presbyter Viennensis Ecclesiae a Gennadio de Viris Illustribus capite 83. Sed ideo fortasse presbyter, quia non summus dioecesis antistes, et quia hujusmodi auxiliares episcopi, ut plurimum, a presbyteris non distinguebantur.

Sed jam ad aliud episcoporum auxiliariorum genus transeamus; eorum nimirum, qui in magnis dioecesibus ab episcopis veluti quadam stabili sede collocabantur in dissitis ac populosioribus episcopatuum suorum locis, ubi fidelium necessitas postulabat. De his, ni fallor, intelligendus est canon 6 concilii Sardicensis, Gentiano Herveto interprete, apud Labbeum [Col. 0964D] curis Coleti, tomo II, col. 662, ubi ita statuit: »Non licere simpliciter episcopum constituere in aliquo pago, vel parva urbe, cui vel unus presbyter sufficit: non necesse est enim illic episcopum constitui, ne episcopi nomen et auctoritas vilipendatur.« Corrigit canon hic sextus abusum inductum constituendi episcopos in pagis vel parvis urbibus, in quibus vel unus presbyter sufficiebat. Abusus autem non in eo erat, ut in pagis ac parvis urbibus, per episcoporum ibidem collocationem, tot exiguae dioeceses erigerentur; cum dioeceses tunc, ut plurimum, latissime paterent, neque putari quidem possit tanta tunc temporis disciplinae jactura, ut minimae hujusmodi ac infimae dioeceses passim cum Ecclesiae dedecore erigerentur. Sed abusus in eo erat, ut loco presbyterorum, qui in his pagis parvisque urbibus sufficere potuissent, ab episcopis dioeceseon collocarentur episcopi in eorum potestate positi, id est simpliciter episcopi, [Col. 0965A] prout citato loco etiam Graeca canonis lectio habet , qui ibidem praeessent sub episcopi auctoritate a quo mittebantur. Dum vero Sardicensis canon hunc abusum corrigit 101 constituendi hujusmodi simplices episcopos in pagis et parvis urbibus; jam usum asserit in Ecclesia vigentem horumce simplicium episcoporum, qui hic atque illic ab episcopis majoribus statuebantur in locis suarum dioeceseon: et dum improbat nimiam hanc in parvis etiam locis episcoporum frequentiam, consequenter non improbat ejusmodi episcoporum simplicium constitutionem, quae cum delectu fieret, in locis nempe dioeceseon populosioribus, et in civitatibus quae non ita parvae essent, quibusque presbyteri non sufficerent; addit enim eodem ipso loco:

Si autem inveniatur urbs aliqua, quae adeo populosa evadat, ut ipsa episcopatu digna judicetur, accipiat.« En igitur auxiliares alterius generis episcopos in majoribus dioecesibus, de quibus nunc agimus.

Hi chorepiscopi passim, maxime apud Graecos, ex [Col. 0965B] muneris proprietate dicebantur; qui omnes etiam, prioribus saltem quinque saeculis, in veri episcopatus gradu erant positi, licet in posterioribus non ita, etsi chorepiscoporum nomen diu retinuerint, tum apud Graecos, tum apud Latinos. Jam vero hujusmodi episcopi per variarum dioeceseon loca constituti, et simplici chorepiscoporum nomine utebantur absque adjuncto loci ubi ex dioecesis episcopi auctoritate consistebant, et etiam episcoporum saepe cum loci adjuncto, ut parum aut nihil ab episcopis propriae sedis distinguerentur. Chorepiscopi nomine, absque adjuncto loci, multi sederunt in Nicaena synodo oecumenica, tercentorum decem et octo Patrum numerum constituentes; ubi chorepiscoporum titulo simpliciter, ad episcoporum propriae sedis distinctionem, signati leguntur apud Labbeum citatae editionis tomo II, col. 55 et sequentibus. Nullus vero chorepiscopi titulo legitur in concilio Constantinopolitano generali II, centum quinquaginta Patrum, ibidem col. 1134 et [Col. 0965C] seq.: sed inter hos nonnulli presbyteri titulo apparent cum adjuncto loci; qui fortasse in presbyterorum gradu apud Ecclesias suas positi, episcopali etiam ordine erant insigniti, et loco praeerant designato uti episcopi auxiliares. In actione prima concilii Ephesini apud eumdem Labbeum, tomo III, col. 1079, ad sententiam depositionis in Nestorium latam, inter subscriptiones episcoporum, legitur etiam Perebius (alias Parebius) Thessalonicensium saltuum episcopus. Quidni hic fuerit Thessalonicensis metropolitanae Ecclesiae auxiliaris episcopus a dioecesano antistite in saltuosis locis propriae dioecesis constitutus, qui se idcirco saltuum illorum episcopum scripserit?

Jam vero ad Romanae Ecclesiae consuetudinem investigandam accedere necesse est, etiam quoad hujusmodi auxiliares episcopos secundi generis, peculiaribus in locis constitutos, de quibus modo est sermo; sicuti eamdem consuetudinem jam perspeximus in auxiliariis alterius formae, qui nulli peculiari loco [Col. 0965D] praepositi, a nutu pendebant omnimode episcopi principalis qui totam dioecesim moderabatur, ac veluti penes ipsum fere semper consistebant. Eruditum sane opus prae manibus habens viri clarissimi Dominici Georgii, cui titulus: Dissertatio historica de Cathedra episcopali Setiae civitatis in Latio: editum Romae anno 1727, ea capitis 4 verba singulari ponderatione digna offendi, ubi animadvertendum lectoribus auctor praebet »a Romanis pontificibus, non modo in Latio et Campania, verum etiam in Tuscia suburbicaria, episcopos passim in vilioribus etiam oppidulis constitutos, quod eorum opera atque consilio in Romanis, quae saepe celebrabant conciliis ad fidei et disciplinae ecclesiasticas res stabiliendas, uterentur.« Hoc eo fine abs 102 viro clarissimo dictum fuisse, ut probaret in hujusmodi locis priscis Ecclesiae temporibus episcopales reipsa sedes institutas fuisse, prout nostrorum fert temporum usus, sedes nimirum pleni [Col. 0966A] juris cum propria dioecesi ad instar nostrarum, ea quae ibidem sequuntur abunde ostendunt. Etenim ut episcopales veri nominis cathedras priscis temporibus, et ab ipsa veluti Christianitatis origine, exstitisse evincat ea loca quae ibidem enumerat et ea etiam quae nullius prope nominis semper fuerunt, uti, ex. gr., minimum locum Trium Tabernarum dictum, quod nihil aliud umquam fuit quam tres cauponae aut tria publica diversoria; sicut etiam ea quae urbis moenibus veluti inhaerebant, uti locum Subaugustanum nuncupatum, et alia hujusmodi complura, de quibus idem ibi singillatim eruditissime disserit: ut haec omnia, inquam, loca veras episcopales cathedras ostendat, nomina profert eorumdem episcoporum e subscriptionibus eruta, quae in Romanis synodis supersunt ejusdem aetatis, uti, ex. gr., Felix a Tribus Tabernis, ex concilio Romano sub Melchiade anno 313, apud Optatum Milevitanum, libro I, capite 23, et Crispianus Subaugustanus ex concilio itidem Romano sub Hilaro papa anno 465, Conciliorum tomo IV, [Col. 0966B] editionis Parisiensis 1715 pag. 1060, et in Conciliis Labbei, curis Coleti, tomo V, col. 86, ubi etiam alter Trium Tabernarum episcopus, Lucifer nomine, reponitur. Addit praeterea, post recensitas hujusmodi sedes a capite 5 usque ad 47; addit sequenti capite 48: »Episcopales cathedras non modo in claris Latii et Tusciae suburbicariae urbibus, antiquis temporibus a Romanis pontificibus institutas atque ita spissas, ut veluti inter sese contingerent, sed etiam in nullius ferme dignitatis oppidis episcopos destinatos.« At fuerint quidem in singulis fortasse urbibus, quae primis Ecclesiae saeculis adhuc clarebant, populique frequentia commendabantur; fuerint episcopales cathedrae a Romanis pontificibus constitutae; petita tamen venia a meritissimo viro, non aeque senserim episcopales itidem cathedras veri propriique nominis, suique, ut ita dicam, juris, in Latio et Campania et Tuscia ita spissas ab iisdem Romanis pontificibus vel in ipsis urbibus constitutas, ut veluti inter sese contingerent; [Col. 0966C] multoque minus episcopos destinatos etiam in nullius ferme dignitatis oppidis, si ejusmodi episcopos intelligas verae ac propriae sedis episcopos, eorumque exigua loca quasi peculiares eorumdem minimas dioeceses. Quis facilius et probabilius non intelligat ejusmodi episcopos, quoad maximam certe partem, mere auxiliares episcopos fuisse Romanorum pontificum; quos ipsi in Latio et Campania et in Tuscia suburbicaria, quasi presbyterorum loco, collocaverint in amplissima dioecesi Romanae urbis, quam sibi peculiariter servaverint excolendam? Non negaverim sane aliquos ex his episcopis decursu temporis, et Romani pontificis accedente auctoritate, in episcopos sedis propriae, propriaeque dioecesis evasisse: sed id concedendum arbitror iis tantummodo locis qui celebriores essent, et frequentiori populo abundarent, et agro ampliori circumdarentur, ac magis quoque ab urbe distarent. Caeterum auxiliares tantum episcopos hic mihi videre videor Romanae Ecclesiae, qui in locis subsisterent sibi a Romano pontifice assignatis, [Col. 0966D] quique inde evocati, ubi opus esset, ad Romana concilia accederent, atque in iis sese subscriberent cum adjuncto loci illius, ubi ex Romani pontificis destinatione auxiliares episcopi, illius vice et illius auctoritate, sederent.

Quo vero magis magisque id sentiam, illud etiam facit, quod arctis 103 admodum limitibus antiquitus circumscripta erat auctoritas episcoporum qui ab immediata Romani pontificis auctoritate pendebant; ita ut multa illis non licerent absque facultate ab eo concessa, quae hodie, et a multis saeculis, episcopi, qui ordinarii appellantur Ecclesiarum, ubique peragunt jure suo; quaeque similiter jam tunc egisse credibile est eos omnes qui longe a Romana urbe positi ad peculiarem synodum Romanorum pontificum non pertinebant, et ordinario jure in propriis Ecclesiis fruebantur. Exstat liber cui titulus: Liber Diurnus Romanorum pontificum, ab Holstenio primum, uti [Col. 0967A] perhibetur, deinde a Garnerio in lucem editus, qui collectus censetur saeculo septimo aut ineunte octavo, licet quoad substantiam longe antiquior reputetur; quippe qui in multis disciplinam referat aliquot retro saeculis penes Romanos pontifices obtinentem. In hujus autem libri capite 5 editionis Garnerianae variae exstant formulae spectantes ad episcopos suburbicarios, seu ad eos de quibus nuper dictum fuit, Latii, Campaniae, et Tusciae suburbicariae, et forte etiam aliarum finitimarum provinciarum, qui ad Romani pontificis consecrationem speciatim pertinebant; quae formulae exhibent petitiones episcoporum, et responsa pontificum, per quae fiebat ipsis potestas consecrandi basilicas, oratoria, baptisteria, et altaria, levandi corpora sanctorum et honestiore loco reponendi, ordinandi presbyteros praeficiendos oratoriis et basilicis, et hujusmodi alia peragendi, quae non illis prius licuisset exsequi, quam a summo pontifice indultum fuisset. Ut ut vero septimo, octavo ac etiam nono saeculo in usu fuerit hujusmodi disciplina, et episcopi [Col. 0967B] Romano pontifici speciatim subjecti veniam ab eodem petierint singulis vicibus haec omnia peragendi cum opus esset, licet jam tunc ordinarii essent suarum Ecclesiarum; facile nihilominus conjectare licebit, tam arctam episcoporum hujusmodi suburbicariorum potestatem originem duxisse ab iis retro temporibus, cum vicariam omnino in illis Ecclesiis agerent auctoritatem, uti episcopi tantummodo auxiliares Romanorum pontificum in ea Italiae parte, quam sibi peculiariter, veluti propriam dioecesim, servaverint gubernandam; atque propterea tam arctam horum episcoporum auctoritatem, quae septimo, octavo ac etiam nono saeculo perseverabat, opinionem confirmare, quae in eisdem aliisque tam multis illarum regionum episcopis ante quintum vel sextum saeculum nonnisi auxiliares episcopos agnoscit Romani pontificis, qui absque jure proprio essent, quique idcirco ab eodem in omnibus, atque ab ejus veluti nutu omnino penderent.

[Col. 0967C] Eadem disciplina ipso quinto saeculo similiter obtinebat in regionibus Aegypti, Libyae, atque Pentapolis, quae Alexandrino episcopo erant subjectae. Etenim episcopi tredecim earum regionum, qui concilio Chalcedonensi aderant, actione 4 profitebantur, nomine etiam aliorum coepiscoporum qui Alexandrinae sedi obtemperabant, nihil generatim peragi licere a quolibet ex episcopis Alexandrinae sedi subjectis absque auctoritate archiepiscopi, uti aiebant, magni nominis civitatis Alexandrinae; et hoc ex celebri canone Nicaeno trecentorum decem et octo Patrum, qui sextus est, et videri potest in collectionibus conciliorum, et apud Christianum Lupum, Operum tomo I, pag. 244 editionis Venetae 1724, ubi statutum fuerat, quod »Antiqua consuetudo servetur per Aegyptum, Libyam, atque Pentapolim, ita ut Alexandrinus episcopus horum omnium habeat potestatem; quia et urbis Romae episcopo parilis mos est.« Haec porro moris parilitas Ecclesiae Romanae, quae in argumentum a Nicaenis Patribus adducitur pro archiepiscopo [Col. 0967D] 104 Alexandrinae civitatis; haec antiqua consuetudo, qua in Nicaeno canone potestas roboratur Alexandrini episcopi super episcopos Aegypti, Libyae atque Pentapolis; haec demum nullitas, ut ita dicam, auctoritatis, quam iidem episcopi in conspectu Chalcedonensis concilii ex Nicaeno canone fatebantur; haec, inquam, omnia simul sumpta, nos inducunt ut facile credamus, eamdem quae in Romana Ecclesia obtinuisse etiam in Alexandrina disciplinam, ut, antiquis temporibus, atque etiam ipso quinto saeculo, aut omnes, aut pene omnes illarum regionum episcopi, mere auxiliares fuerint etiam ipsi archiepiscopi Alexandrini, qui plenam in illis regionibus obtinebat omnium potestatem.

Sed jam ad Africanos praesules sermonem convertamus oportet, qui ad supracitatam Carthaginensem collationem convenerunt anno 411, cum episcopis Donatianae factionis. Cum in maxima Ecclesiarum [Col. 0968A] Africanarum parte duo tunc essent episcopi, catholicus unus, Donatianus alter; catholici complures episcopi, pro unitatis zelo quo ardebant, et ut sollicitius ac validius schismaticorum illorum tum violentiae tum seductioni sese opponerent, episcopos quosdam in locis periculosioribus ac magis dissitis suarum dioeceseon constituerant, qui rem catholicam praesentia sua juvarent, qui defectionem fidelium impedirent, ac resipiscentibus praesto essent: quod et Donatiani itidem, in invidiam acti, et ut vim quodammodo vi opponerent, ex adverso facere non omiserunt; licet catholicis objicere auderent, id ab iis factum, non unitatis zelo, sed vanitatis impulsu, ut eorum nempe numerus augeretur. Catholicorum porro episcoporum rectum consilium ex divi Augustini epistola 209 satis elucet; qui et ipse, non multo post Carthaginensem collationem, in propria dioecesi, ad Castellum, Fussala dictum, nuper a Donatiano schismate, non sine ipsius ingenti labore, conversum, et ab Hipponensi sede quadraginta milliaribus distans, [Col. 0968B] episcopum constituit, nomine Antonium, ex proprio monasterio erutum, ut ibi sufficeret necessariae adhibendae, ut ipse aiebat, illis fidelibus diligentiae, cui ipse propter loci distantiam satisfacere posse dubitabat; licet postea sancti praesulis exspectationi tam male Antonius idem responderit, ut fusius in eadem epistola.

Quid igitur in gestis illis de hujusmodi episcopis? In actione 1 hujus collationis num. 117, Petilianus episcopus Donatista adversus catholicos conquerebatur dicens: In una plebe Januarii collegae nostri praesentis, in una dioecesi, quatuor sunt constituti contra ipsum, ut numerus scilicet augeretur. Similiter, num. 121, Verissimus, alius episcopus Donatista, qui Tacaratensis civitatis episcopum se dicebat, ubi catholicis erat episcopus Aspidius, conquerebatur et ipse dicens: Quatuor sunt in plebe mea, Datianus, Aspidius, Fortunatus, et Octavianus. Tunc catholici quoque, ut impactam calumniam propulsarent, ostenderentque [Col. 0968C] adversariis super hac re non esse querimoniis locum, non omiserunt eos pro re nata nuntiare episcopos, quos et ipsi Donatistae in dioecesibus similiter addiderant schismatis promovendi gratia: ac propterea in eadem actione 1, num. 121, Victorianus episcopus catholicus plebis Mustitanae dixit: Habeo Felicianum Mustitanum, et Donatum Turensem contra me: et similiter num. 126, Asmunius episcopus catholicus Tigualensis dixit: In dioecese mea duo sunt, Gaianus et Privatus. Animadvertendum porro hosce episcopos utriusque partis, quos novos dixerim, et addititios, in nominali appellatione, qua singuli vocati ac recensiti fuere in illa collatione, non simplici episcoporum nomine enuntiatos fuisse, sed etiam cum adjuncto loci cui praesidebant, 105 uti, ex. gr., inter catholicos Octavianus ille et Fortunatus, de quibus Verissimus Donatista conquerebatur; quorum alter Ressianensis episcopus, alter Casensis postea nuncupati fuere, sicut in ipsius editoris nota apud sanctum Optatum; et uti inter Donatianos Donatus ille qui vocatur Turensis [Col. 0968D] ab ipso catholico episcopo Victoriano, et Privatus, qui fortasse ille fuit qui in eisdem Gestis Auzagensis dicitur; et sicut omnes alii in illa collatione praesentes, quorum nullus apparet absque loci nomine, cujus episcopus diceretur.

At fuerintne addititii illi novique episcopi, in locis quibus praefecti erant, ejusdem conditionis, ejusdem gradus, ejusdem auctoritatis cum primis veterum sedium episcopis, in quorum dioecesibus erant constituti? Addam quoque: fuerintne plebes illae, quae hisce addititiis episcopis concreditae conspiciuntur? fuerintne tot novae dioeceses ejusdem ordinis cum primaevis illis, in quarum sinu consistere videbantur? Hoc quidem visum plerisque, quibus dioeceseon Africanarum ingentem numerum colligere placuit ex tot episcoporum nominibus, qui cum adjuncto loci episcopalis eorum curae in Africanae Ecclesiae Actis conspiciuntur. Ut vero meam ipse sententiam confidenter [Col. 0969A] aperiam, quin aliquid detractum velim auctoribus seu propugnatoribus alterius, quos me fateor revereri; neque illam episcoporum in Africanis provinciis multiplicationem, fuisse dixerim tot novarum Ecclesiarum erectionem intra dioeceseon antiquarum fines; neque illos addititios novosque episcopos, saltem quoad maximam eorum partem, ejusdem conditionis, ejusdemque auctoritatis, cujus episcopi veterum cathedrarum, quae ante Donatiani schismatis propagationem in Africa exstabant. Petilianus ille, episcopus Donatianae partis, in collationis actione 1, num. 165, catholicis exprobrabat quod, absentibus nobis, aut in locis, aut in civitatibus, aut in dioecesibus passim multas imagines erigunt, ut numerosi esse videantur. Ut ut voluerit petulans ille rabula pro more suo catholicis insultare, numquam sane ausus esset tam procaciter illis exprobrare multas imagines, seu dioeceseon, seu episcoporum; si illae novae fuissent verae dioeceses veteribus comparandae, et illi pleni juris episcopi sicut caeteri qui longam antecessorum seriem numerabant. [Col. 0969B] Praeterea, num. 181, Alypius episcopus Ecclesiae catholicae, in eadem collatione, cum audisset recitata nomina multorum episcoporum ex parte Donati cum eorumdem plebibus, dixit: Scriptum sit istos omnes (Donatianorum episcopos) in villis, vel in fundis esse episcopos ordinatos, non in aliquibus civitatibus. Quid vero ad haec sequenti numero Petilianus? Sic etiam tu, reposuit illico schismaticorum princeps, multos habes per omnes agros dispersos. Immo crebros ubi habes, sane et sine populis habes. Quis hic veras et proprii nominis dioeceses ullo modo putaverit, sive in catholicorum, sive in Donatistarum parte, ut illae fundorum vel villarum numero censerentur, et ut earum episcopi ex dioeceseon tenuitate veluti sine populis essent?

Sed quaenam horum episcoporum conditio, quaenam auctoritas? Iterum confidenter dicam, addititios novosque hujusmodi episcopos in villis et fundis constitutos, et per omnes agros dispersos, quoad maximam [Col. 0969C] saltem eorum partem, fuisse simplices auxiliares episcopos quibusdam in locis ab episcopis primariis constitutos, veluti presbyterorum loco, qui prius ibidem fuissent, quique tunc necessitatibus populorum, schismatis causa, non essent satis; ut efficacius videlicet illi atque enixius, pro superioris ordinis dignitate, rem catholicam procurarent. Alia praesto sunt ex eadem 106 actione 1 Gestorum collationis, quae hoc mihi non obscure suadere videntur. Cum enim, num. 182, Rogatianus episcopus Idassensis Donatianae partis dixisset: Non habeo adversarium; scilicet, non habeo in dioecesi mea episcopum alium ex parte catholicorum; Aurelius episcopus catholicus Ecclesiae Macomadiensis illico eidem reposuit: Habeo presbyterum in Ecclesia Florentinum. Episcopi fuerunt tres catholici, jam decesserunt: non potuimus adhuc ordinare. Ecclesia igitur Idassensis, Rogatiani episcopi Donatistae, pars erat dioecesis Macomadiensis Aurelii episcopi catholici; et quod ait: Habeo presbyterum in Ecclesia Florentinum, satis ostendit, et Ecclesiam [Col. 0969D] illam ad se pertinere, et presbyterum hunc sibi subesse, et a se illuc missum fuisse, illumque auctoritate ipsius ibidem in Idassensi plebe praesidere. Quod vero sequitur: Episcopi fuerunt tres catholici; illic scilicet ante hunc presbyterum Florentinum: hoc ostendit episcopos illos a se vel a praedecessoribus suis fuisse ibidem positos, non uti dioecesanos episcopos, sed uti auxiliares Ecclesiae suae Macomadiensis, et loco presbyterorum qui ibidem in Idassensi plebe fuissent ante illos tres, sicuti post illos tres alius presbyter, Florentinus praedictus, inibi missus fuerat, qui illius locum teneret, ac plebem illam pro ipso regeret, donec episcopus alius ordinaretur, qui idcirco, non minus ac ille presbyter, locum teneret ipsius Aurelii episcopi, et illius auctoritatem, veluti non proprius sed auxiliarius episcopus, ibidem exerceret.

Sed adest alter locus sub numeris 187 et 188. Victor episcopus Rotariensis, partis Donati, similiter [Col. 0970A] conclamavit: Adversarium non habeo. Responsum illi fuit ab uno ex catholicis episcopis: Episcopum illic habuimus. Occidistis illum, et invasistis. Victor vero alius, episcopus Azurensis catholicus, illico Donatistae reposuit: Dicit se non habere adversarium. Ego Ecclesiam illic habeo, quod te non fugit. Sed si Victor Azurensis habebat Ecclesiam in asserta Rotariensi dioecesi alterius Victoris episcopi Donatistae; ergo episcopus ille catholicus qui illic praesidebat, et occisus fuit a Donatistis, praesidebat in Ecclesia seu plebe quae ad Victorem Azurensem spectabat; et ideo episcopus ille a Donatistis occisus, qui fortasse Rotariensis dicebatur, nequaquam episcopus propriae dioecesis, sed tantummodo auxiliaris episcopus fuerat catholici episcopi Azurensis Victoris.

Tertium adhuc affero locum ex numeris 203 et 204 ejusdem actionis primae, ubi recitatum fuit nomen cujusdam Donati episcopi, ex parte schismaticorum, qui se episcopum subscripserat a Medianis Zabuniorum, ubi nullus omnino exstabat Donatista; et ubi [Col. 0970B] episcopus ipse, ita ab eodem loco dictus, numquam praesens affuerat. Responsum itaque primum illi fuit a Victore episcopo catholico in hunc modum: Probet se accessisse ad unam domum quam dixit. Deinde Novatus, episcopus et ipse catholicus Ecclesiae Sitifensis, continenter addidit: Scriptum sit Medianas Zabuniorum habere presbyterum. Ipse hodie tenet plebem et basilicam. Unitatem habet. Nullus illic est Donatistarum. Supra corpus episcopi catholici presbyterum ordinavi, et Deo volente ordinabitur illic episcopus. Episcopus autem Donatistarum in eodem loco non est. Quid inde igitur inferendum? Quid est illud, quod ait episcopus Sitifensis: Supra corpus episcopi catholici presbyterum ordinavi, qui hodie tenet plebem et basilicam in Medianis Zabuniorum, nisi aperte innuere Medianas Zabuniorum ad episcopum pertinuisse Ecclesiae Sitifensis Novatum, qui propterea supra corpus episcopi vita functi 107 qui ibidem praesidebat, id est illico post mortem illius, auctoritate sua ordinaria illic [Col. 0970C] presbyterum ordinavit, qui tunc tenebat illam plebem et basilicam? Si vero presbyterum Novatus hic ordinavit pro defuncto episcopo, utpote in loco sibi subjecto; quid aliud esse poterat episcopus ille, nisi quod erat etiam presbyter post ipsum et ipsius loco ordinatus, id est episcopus ordinis, minime vero jurisdictionis propriae, ideoque simplex episcopus auxiliaris Novati Sitifensis, qui et ipse nihilominus, sicut caeteri, titulum habuerit illius loci quem rexisset? Satis hucusque, ni fallor, ad evincendum auxiliariorum episcoporum disciplinam in Ecclesia Africana quarto et quinto saeculo viguisse; eorum nimirum qui ab episcopis in dioeceseon suarum locis collocabantur, et locorum eorumdem nomine nuncupabantur non minus ac primarum suarum sedium antistites.

Non negaverim tamen irrepsisse etiam abusus in ipsa catholicorum Africana Ecclesia quoad hujusmodi episcoporum institutiones, ita ut reapse et in minimis ac exiguis locis, absque peculiari quodam delectu, episcopi passim, uti vidimus, contra disciplinam [Col. 0970D] canonum ordinarentur; atque etiam non semper pro populorum aut necessitate aut utilitate, sed nonnumquam pro plebium poscentium ac pro quorumdam presbyterorum seu ambitione seu importunitate: quibus abusibus remedium ponere eadem Africana Ecclesia in pluribus conciliis, tum ante tum post collationem illam Carthaginensem habitis, satagebat, ut constat praesertim ex canone 5 concilii Carthaginensis anni 390, apud Labbeum, curis Coleti, tomo II, col. 1245, necnon ex numeris 53, 56 et 98 Codicis Canonum Ecclesiae Africanae, qui exstat Graece et Latine apud eumdem Labbeum, ibidem, col. 1251. Neque diffitendum quoque decursu temporis aliquas ex his dioeceseon antiquarum portionibus, quae peculiaribus auxiliariis episcopis concreditae fuerunt, in dioeceses quasdam proprii nominis evasisse; in quas postea, aut parvam, aut nullam demum auctoritatem priores episcopi conservarint; ita ut qui eas regendas [Col. 0971A] susciperent, non amplius auxiliares episcopi essent aliorum episcoporum, sed episcopi jurisdictionis propriae, ad instar illorum, a quibus primitus originem duxissent. Hoc non una de causa, et legitima quidem, evenire potuit; a qua tamen expendenda hic supersedeo, ne nimium evagari videar in argumento, de quo nonnulla fortasse inferius atque ad rem opportuniore loco.

Interim non omittenda sancti Leonis Magni auctoritas in epistola quam direxit ad episcopos Africanos provinciae Mauritaniae Caesariensis seu ut alibi ad universos episcopos per Africam constitutos, quae est 12, in editione Veneta Balleriniorum, et ad annum pertinet 446. Excreverat fortasse supra modum abusus in Africa, post Carthaginensem collationem anni 411, multiplicandorum episcoporum in parvis obscurisque locis, non sine maxima episcopalis dignitatis jactura. Ipsi episcopi veterum aliquarum dioeceseon querimonias super hac re ad apostolicam sedem tulerunt; et ipsi, ut videtur, ex iis erant quibus amplius liberum non fuisset proprio nutu ac voluntate [Col. 0971B] ab ordinandis episcopis abstinere, qui jam in parvis illis locis praedecessores habentes, et sede propria constituta, neutiquam auxiliariam, sed dioecesanam auctoritatem exercebant. Quid igitur sanctus pontifex in citata epistola? »Illud sane, aiebat capite 10, quod ad sacerdotalem pertinet dignitatem, inter omnia volumus canonum statuta servari, ut non in quibuslibet locis, neque in quibuscumque castellis, et ubi ante non fuerunt, episcopi consecrentur: cum ubi minores sunt plebes, minoresque conventus, 108 presbyterorum cura sufficiat; episcopalia autem gubernacula nonnisi majoribus populis, et frequentioribus civitatibus oporteat praesidere; ne, quod sanctorum Patrum divinitus inspirata decreta vetuerunt, viculis et possessionibus, vel obscuris et solitariis municipiis tribuatur sacerdotale fastigium; et honor cui debent excellentiora committi, ipsa sui numerositate vilescat. Quod nunc in sua dioecesi Restitutus episcopus factum esse causatus est, et rationabiliter [Col. 0971C] postulavit, ut si episcopi eorum locorum, in quibus non debuerant ordinari, humana conditione decesserint, loca ipsa ad jus ejusdem antistitis cui olim propria vel contigua fuerunt, revertantur. Et inutile est ut sacerdotalis dignitas inconsiderata ordinantis facilitate superflua multiplicatione minuatur.« Haec sanctus pontifex ad episcopos Africanos. Quis porro non videat sanctum pontificem, sumptis in prima textus parte ex veteribus conciliis, et maxime ex Sardicensi canone 6 superius allato, tum sensibus, tum etiam verbis, cohibere voluisse nimiam illam in Africanis Ecclesiis facilitatem ordinandorum episcoporum in locis tanto honore haudquaquam dignis? Qui quidem episcopi cum a sancto pontifice veluti comparentur presbyteris in locis eisdem minoribus, in quibus ait presbyterorum curam sufficere; recte datur intelligi non aliam quam presbyterorum auctoritatem habuisse episcopos ipsos, qui ita abusive eligerentur pro minoribus locis, absque ullo scilicet detrimento auctoritatis episcoporum in [Col. 0971D] quorum dioecesibus fuissent constituti; quod episcoporum mere auxiliariorum proprium est, potestatem ordinis habentium, minime vero jurisdictionis, nisi quam libuisset illis dioecesano episcopo impertiri. Quod vero de episcopo Restituto secundo loco loquitur, qui tunc apud illum conquestus fuerat hujusmodi episcopos etiam in sua dioecesi locum habuisse, et rationabiliter postulabat, tam pro se, ut videtur, quam pro aliis, ut illis decedentibus qui in locis erant in quibus non debuerant juxta canones ordinari, loca ipsa ad priorum episcoporum jus reverterentur, quibus olim propria fuerant vel contigua; jam videtur de iis locis dicere, qui decursu temporis, et quadam in eisdem locis episcoporum serie suffragante nec renitentibus fortasse iis quorum intererat, in peculiares demum novos episcopatus evaserant cum imminutione veteris dioecesis; in quos propterea primaevi episcopi jus veluti amisissent, ideoque superiori Romani [Col. 0972A] pontificis auctoritate indigerent, ut loca ipsa decedentibus illis, in antiquum jus proprium vindicarent.

His itaque ita dictis de auxiliaribus episcopis utriusque generis, qui priscis Ecclesiae saeculis obtinuerunt, de iis scilicet qui nulli loco peculiari addicti, vel episcopi simpliciter appellabantur absque ulla loci additione, vel etiam episcopi loci illius ubi ad nutum episcopi principalis auxiliares erant, uti episcopi Romae aut urbis Romae, sicut vidimus; ac de iis quoque, qui ab episcopis dioecesanis peculiaribus quibusdam locis addicebantur, et eorumdem locorum nomine passim appellabantur: his, aiebam, ita dictis, prima propositionis pars hoc capite enuntiata satis ex ecclesiastica disciplina priorum Ecclesiae saeculorum fulcita videtur; quod nempe Niceas seu Nicetas episcopus Aquileiensis probabiliter dictus fuerit Romatianae civitatis episcopus, quia antequam episcopalem Aquileiensem sedem conscenderet, episcopus auxiliaris fuerit Aquileiensis Ecclesiae ad portum Romatium seu Romatinum situs. Adhuc tamen probabilior [Col. 0972B] conjectura nostra evadit, si quam disciplinam auxiliarium episcoporum in Ecclesia 109 priscis saeculis generalem hactenus hinc inde collegimus, eamdem in Aquileiensi quoque Ecclesia obtinuisse ex ipsis quae supersunt, Aquileiensis Ecclesiae monumentis ostendamus; quod nunc praecipue faciendum.

Ad bibliothecam Photii iterum accedamus oportet, qui in superius citatis codicibus 182 et 280 Eulogii patriarchae Alexandrini opus recenset in sex libros divisum adversus Novatianorum sectam, quae suo adhuc tempore, sexto nimirum cadente saeculo, Dei Ecclesiam non uno in loco divexabat. Dum Photius Eulogiani operis deperditi excerpta nobis servavit, notitiam quoque in eisdem excerptis reliquit Commentariorum quorumdam Novatianae sectae similiter deperditorum, quos Eulogius ipse, libro VI data opera confutaverat. Jam diximus, in his Commentariis Macedonium quemdam, urbis Romae episcopum nuncupatum, a Novatianis traductum fuisse veluti fidei [Col. 0972C] desertorem in certamine habito coram Ecclesiae persecutoribus; dum e contrario Novatianus cum suis, Christiana fide fortiter asserta, victor evasisse perhibetur. Quinam vero ii, qui Novatiano adhaerebant, et cum eo fortiter in certamine se habuisse jactabantur? Commentarii illi nobis exhibent Novatiani socios episcopos tres, Marcellum nempe et Alexandrum, quos vocant episcopos Aquileiae , et Agamemnonem episcopum Tiberidis, aut Tiburis (vulgo Tivoli). Addebant iidem Commentarii, Photio referente, tres illos episcopos imposuisse Novatiano manus, ut pontificatu Romae perfungeretur adversus Cornelium papam; eosque una cum ipso habitasse aediculam ab ipsis exstructam; quod iis qui idolis immolassent uti, simulque sacris operari, recusarent. Habemus igitur hic duos una simul et eodem tempore episcopos, Marcellum et Alexandrum, qui Aquileiae episcopi dicuntur, non secus ac Macedonius urbis Romae. Quidquid sit de facti seu factorum veritate, uti antea in Macedonio notabamus; personae [Col. 0972D] quidem, earumque nomina ac loca, necnon et munia, etiam in figmentis, a confictione ut plurimum vacant, ut figmenta ipsa facilius credibilia reddantur.

Clarissimus tamen de Rubeis in Monumentis Ecclesiae Aquileiensis, capite 4, num. 7, totus est, ut a serie episcoporum Aquileiensium, quam ipse digessit, duos hos episcopos Marcellum et Alexandrum penitus excludat. Neque ipse contendam in seriem Aquileiensium episcoporum hos duos habendos; quamquam admodum incerta ac perturbata sit, et non sine hiatibus ac lacunis, Aquileiensium episcoporum series illis temporibus ad Theodorum usque, quem Arelatensi synodo contra Donatistas anno 314 subscriptum videmus, uti ipse scriptor eruditissimus animadvertit. Nihilominus, non sint quidem de Aquileiensium episcoporum serie episcopi illi Marcellus et Alexander: non sine causa certe Aquileienses episcopi dicti fuere, atque veluti uno eodemque tempore in eadem [Col. 0973A] Ecclesia episcopatum gerentes; et causa nulla probabilior, nulla magis conformis eorum temporum disciplinae, quam ita dictos, quia in amplissima Aquileiensi dioecesi una simul fuerint auxiliares episcopi illius qui tunc Aquileiensium summus esset antistes, quisquis demum ille fuerit. Hoc vero inde ipse confirmo, unde eos De Rubeis ab Aquileiensi Ecclesia excludere conabatur. Ait ipse, quod Theodoretus libro III Haereticarum Fabularum, capite 5 asserat, tres illos Novatiani ordinatores fuisse , scilicet oppidulorum, antistites. »Atqui non oppidulum, subdit vir clarissimus, non civitatulam, sed amplissimam civitatem exhibent, ac laudibus ornant Aquileiam uno consensu scriptores 110 ejus aetatis.« Optime quidem, ut Marcellus et Alexander ab episcoporum Aquileiensium catalogo arceantur: sed optime quoque, ac valde apposite, ut iidem intelligantur in Aquileiensi Ecclesia episcopi auxiliares a primario antistite hac illac per Dioecesem latissime patentem missi, et in oppidulis fortasse etiam siti; qui tamen non [Col. 0973B] titulo oppidulorum horumce ignotorum nuncuparentur, sed amplissimae ac celeberrimae civitatis, cujus episcopo inserviebant. Christiana res profecto tunc temporis exigebat maxime ut episcoporum ministerium fidelibus frequenter in persecutione positis non deesset: et adhuc distabat Ecclesia ab illa pacis securitate, in qua postea constituta prospicere potuit decori episcopalis fastigii, decernens in synodo Sardicensi aliisque, ut non ita passim in pagis vel parvis urbibus, multoque minus in viculis et possessionibus, vel obscuris et solitariis municipiis episcopi collocarentur, uti antea vidimus.

Pergit De Rubeis, et Cornelium papam inducit narrantem in epistola ad Fabium Antiochenum, apud Eusebium, Hist. Eccles. libro VI, capite 43, duos a Novatiano deploratae salutis homines missos , , quae verba ipse interpretatur in angustam, et minimam Italiae partem; ex qua Romam tres perducerentur episcopi, qui manus [Col. 0973C] ipsi imponerent. »An vero, subdit Aquileiensium Monumentorum scriptor, an vero Aquileiae et Tiburis loca, quae tam longe lateque distant, intra partem Italiae angustam et minimam contineri, quispiam dixerit qui sana mente polleat?« Non equidem dixerim Aquileiae et Tiburis loca intra partem Italiae angustam et minimam contineri, seu etiam, ut Vallesius ibi, et Coustantius in Epistolis Romanorum pontificum interpretantur, exiguam ac vilissimam: dicam tamen veterem Eusebii Historiae interpretem Rufinum, ab ipso Vallesio in notis etiam ad caput hoc laudatum; Rufinum, inquam, ex editione Cacciarii, libro VI, capite 33, Cornelianae epistolae verba ita reddidisse, ut non angustam et minimam, neque exiguam ac vilissimam, sed potius remotam Italiae partem diceret, ex qua acciti fuerunt tres illi episcopi Novatiani ordinatores. Dicam quoque verba illa Graeca, quae nunc in textu apparent Cornelianae epistolae, quaeque De Rubeis ad litteram vertit in angustam et minimam Italiae partem, accuratius fortasse, et magis [Col. 0973D] ad auctoris mentem, versa fuisse apud Cacciarium ipsum in notis ad hunc locum, ut daretur intelligi ex minimis Italiae angulis tres illos episcopos a Novatiano vocatos fuisse. Quis vero inficietur Aquileiam ac circumjacentem ditionem sitam esse in remota Italiae parte, tum ratione habita ad Romanam urbem veluti in medio Italiae positam, tum ex seipsa, quae ad septentrionem, orientem versus, extrema Italiae est? Quoad angulos autem, quo nomine loca veniunt aut minora aut etiam minima in extremis plerumque provinciarum sita, quae quidem in quacumque regione, etiam amplissima ac celeberrima, numquam desunt; angulos certe etiam Aquileiensium regio habuisse dicenda est; loca nempe, et ab Aquileiensi urbe dissita, et conditione situque humilia, et nullo nomine clara, ubi fortasse et tempore persecutionum Christiani facilius ac tutius delitescerent, et episcopi minores, ut ita dicam, consisterent, ad religionis fideique res apud [Col. 0974A] Christianos ipsos procurandas, loco episcopi totius regionis, qui ubique praesto esse non poterat. Angulos igitur hujusmodi et ipsa Aquileiensis provincia habuerit, et Romae finitimus Tiburtinus ager, unde episcopi illi tres a Novatiano fraudulenter acciti fuere. Quin etiam 111 et litteralem ipsam Graeci textus, qui in omnibus editionibus circumfertur, interpretationem admittamus; et angustam et minimam Italiae partem cum De Rubeis, immo exiguam ac vilissimam cum Vallesio atque Coustantio proferamus, unde tres illi episcopi Romam deducti fuerunt: non inde sequitur quod Aquileiae ac Tiburis dignitas hujusmodi sit vocabulis, contra rei veritatem, indignissime minuenda: sed quod et urbes illae, quamvis celeberrimae, habuerint in earum circumjacenti ditione angustas ac minimas partes, immo exiguas ac vilissimas, ubi episcopi eo tempore fuerint, quos simplices ac rerum ignaros, uti eos appellat Cornelius papa, facile potuerit per nuntios suos, perditos ac vaferrimos homines, decipere Novatianus. Quis, [Col. 0974B] exempli gratia, non angustam ac minimam Italiae partem, immo exiguam ac vilissimam, respectu Aquileiae ejusque florentissimi agri, dixerit tunc temporis fuisse aut littoralia aestuariorum, aut in ipsis aestuariis insulas multas, nulla tunc certe celebritate donatas; quam tantummodo postea obtinuerunt, cum e Romani imperii ruinis res Veneta ex aquis quodammodo illorum aestuariorum emersit? Quis non eo nomine intelligat saltuosas etiam hinc inde, ac pene inaccessas regionis partes, quas etiam nunc Utinensis nostra dioecesis ex Aquileiensi conflata, Germaniam versus et Noricum, complectitur? Nulla igitur difficultas est, ratio nulla quae obsit, quominus Marcellus et Alexander, Aquileienses episcopi appellati, reapse Aquileienses episcopi fuerint eodem tempore, nimirum auxiliares episcopi in Aquileiensis Ecclesiae locis dissitis atque remotis constituti pro Aquileiensi episcopo, qui tunc universam regeret late patentem Aquileiensem regionem.

[Col. 0974C] Aiebam vero superius, quidquid sit de facti, seu factorum veritate, quae in Commentariis illis enuntiantur. Convenit enim inter eruditos, non duos illos Aquileienses episcopos in Commentariis Novatianae sectae apud Photium memoratos, et fortasse neque Tiburtinum, sed alios tres, imposuisse Novatiano manus; quorum duos iidem eruditi nominant, Trophimum, atque Evaristum. Fortasse neque hi duo Aquileienses episcopi Marcellus et Alexander ex parte Novatiani umquam fuerint, neque conventus una cum illo Romae celebraverint, uti Commentarii asserunt. Aquileienses hos duos cum Tiburtino Commentarii illi proculdubio adhibuerunt, ut ex amplissima et fere apostolica Aquileiensi Ecclesia, atque ex alia Romae proxima, Novatianae sectae honorem et auctoritatem quodammodo conciliarent, eo prorsus modo quo falso etiam ostentabant Novatianum veluti catholicum Romae episcopum ab Alexandrina Ecclesia habitum fuisse, uti ex eodem Photio intelligimus. Praestat interim hanc labem ab Aquileiensi Ecclesia [Col. 0974D] depulisse, ratione etiam ab ea diversa qua de Rubeis usus fuit; salvis scilicet Aquileiensis ejusdem Ecclesiae episcopis Marcello et Alexandro, qui una simul ea aetate Auxiliares in eadem Ecclesia episcopi fuerint, quorumque munus inibi eodem tempore gestum, minime pugnat, uti vidimus, cum historicis monumentis illorum temporum, quinimmo cum arte falsariorum optime facit: et nunc ad alia procedendum.

Inter praeclariora Ecclesiae Aquileiensis monumenta, exstat concilium Aquileiae habitum anno 381, adversus Palladium et Secundianum in Dacia Cisdanubiana episcopos, Arianae impietatis sectatores; quod videre est in Conciliis Labbei, curis Coleti, tomo II, col. 1163, et inter Opera sancti Ambrosii a Maurinis monachis adornata. Hujus concilii celebritas, non in numero quidem episcoporum, sed in eo maxime sita est, quod insigniores illius aetatis doctrina ac sanctitate 112 viri Occidentalis Ecclesiae [Col. 0975A] convenerint, quorum plerique in sanctorum album relati, publico in Ecclesia cultu potiuntur. Episcopi illi fuerunt numero 32, et paucis exceptis, ex superiori Italia pene omnes; quorum primus Valerianus episcopus Aquileiensis, dein Ambrosius Mediolanensis, qui totius concilii moderator, et episcoporum omnium veluti anima ac lingua fuit. Quod vero in hoc consilio apposite ad rem nostram animadvertendum venit, illud est, complures adfuisse episcopos, qui proculdubio aliorum episcoporum, aut praesentium aut absentium, auxiliares episcopi erant; quoniam ubi alii cum propriae sedis nomine appellantur, hi episcopi tantum dicuntur, absque ulla loci indicatione cui addicti fuissent. Horum episcoporum omnium, qui concilio interfuerunt, syllabum habemus, seu subscriptiones, in eodem concilio, sub numero 76, inter Opera divi Ambrosii, et in fronte ipsius concilii in Labbeana Collectione citata; quem syllabum, seu subscriptiones, prae oculis habere praestat, ut facta demum collatione cum aliis infra ponendis, [Col. 0975B] nulla de his episcopis, qui vere episcopi fuerint, licet absque propria sede, dubitandi ratio relinquatur: nonnulli enim allucinati sunt, episcopos hos pro presbyteris accipientes, uti videbimus.

Episcoporum et presbyterorum, qui concilio interfuerunt nomina: hic est Syllabi titulus, seu Subscriptionum enuntiatio. Syllabus deinde sequitur, utrobique, paucis immutatis, hoc modo: »Valerianus episcopus Aquileiensis, Ambrosius episcopus Mediolanensis, Eusebius episcopus Bononiensis, Limenius episcopus Vercellensis, Anemius (al. Armenius) episcopus Sirmiensis Illyrici, Sabinus episcopus Placentinus, Abundantius episcopus Tridentinus, Philaster episcopus Brixianus, Constantinus (al. Constantius) episcopus Arausicus, legatus Gallorum; Theodorus episcopus Octodorensis, Dominus (al. Domninus) episcopus Gratianopolitanus, Amantius episcopus Niciensis, Maximus episcopus Emonensis, Bassianus episcopus Laudensis, Proculus episcopus Massiliensis, [Col. 0975C] legatus Gallorum; Heliodorus episcopus Altiniensis (al. Altinensis), Felix episcopus Jadertinus (al. Jadrensis), Eventius episcopus Ticiniensis (al. Citiniensis), Exsuperantius episcopus Dertonensis, Diogenes episcopus Genuensis, Constantius episcopus Scisciensis (al. Sciscianensis legatus Gallorum), Justus episcopus Lugdunensis, alius legatus Gallorum; Felix legatus Afrorum, Numidius legatus Afrorum, Evagrius presbyter et legatus, Artemius, Almachius, Januarius, Jovinus, Macedonius, Cassianus, Marcellus, Eustathius, Maximus, Chromatius presbyter.« En syllabum eorum qui Aquileiensi concilio interfuerunt, episcoporum atque presbyterorum. At postremi illi, qui absque episcopi titulo indicantur, quique cum duobus legatis Afrorum, similiter absque episcopi titulo nominatis, undeni sunt, fueruntne episcopi, an presbyteri? Ad titulum presbyter, qui in syllabo datur Chromatio, tunc sane presbytero Aquileiensi, ultimo loco posito, in citata editione Veneta Conciliorum annotatum legimus, ab editore ut videtur: [Col. 0975D] forte presbyteri; ita ut juxta illum intelligendum sit una cum Chromatio presbyteros eos esse omnes qui ante illum simplici nomine enuntiantur; qui propterea, una voce post omnes posita, presbyteri dicti fuerint. Res tamen non ita se habet: et evidenter constat episcopos omnes fuisse, solis exceptis Chromatio Aquileiensi et Evagrio legato, qui presbyteri peculiariter in syllabo vocantur: constat vero ex concilii ipsius exordio, quod hujusmodi est. »Syagrio 113 et Eucherio viris clarissimis consulibus, III nonas Septembris (al. nonis Septembribus) Aquileiae in Ecclesia considentibus, cum episcopis (al. considentibus episcopis) Aquileiensium civitatis Valeriano, Ambrosio, Eusebio, Limenio, Anemio, Sabino, Abundantio, Artemio, Constantio, Justo, Philastrio, Constantio, Theodoro, Almachio, Domnino, Amantio, Maximo, Felice, Bassiano, Numidio, Januario, Proculo, Heliodoro, Jovino, Felice, Exsuperantio, [Col. 0976A] Diogene, Maximo, Macedonio, Cassiano, Marcello, et Eustathio episcopis; Ambrosius episcopus dixit, etc.« Ita concilii Gesta exordium habent. Non idem porro hic ordo nominum, ut in syllabo, prout conferenti apparet; neque hic presbyteris duobus in syllabo nominatis, Evagrio et Chromatio, locus est. Cum episcopis vero propriae sedis in syllabo enuntiatis includuntur etiam undecim alii, quorum propria tantum nomina ex syllabo deprehendimus: et hi omnes, veluti episcopi proprie dicti, una cum illis indiscriminatim et indistincte, non semel, sed bis, in capite nempe et in fine hujus exordii episcopi appellantur. Praeterea non ultimo hic loco omnes qui sine sede erant, ut in syllabo, apponuntur, sed permixtim cum aliis qui propriam sedem habebant, uti cuilibet patere potest ex intuitu nominum alio charactere data opera signatorum. Hi omnes igitur, scilicet tum duo legati Afrorum, tum alii novem, erant episcopi, licet nullius essent propriae sedis. Accedit quod aliquis eorum, cum sententiam dicere in concilio [Col. 0976B] aggressus est, a Gestorum exceptoribus episcopi nomine indicatus fuit, uti, ex. gr., Felix legatus Afrorum, de quo ita in Gestis numero 16: Felix episcopus et legatus dixit; necnon et Januarius unus ex novem, de quo ibidem numero 64: Januarius episcopus dixit. Presbyteri vero duo Evagrius et Chromatius, cum aliquid in concilio effati sunt, semper presbyteri titulo ab exceptoribus ambo signati fuere, uti ex. gr., numero 11: Evagrius presbyter et legatus dixit; et numero 45 et alibi quoque: Chromatius presbyter dixit. Iterum igitur concludendum, undecim illos qui in syllabo seu subscriptionibus posteriori loco numerantur, duos scilicet legatos Afrorum Felicem atque Numidium, et novem reliquos, Artemium, Almachium, Januarium, Jovinum, Macedonium, Cassianum, Marcellum, Eustathium, Maximum, nequaquam simplices presbyteros, sed episcopos veri nominis exstitisse, licet nullius propriae sedis essent episcopi.

Hi porro qui nullam sedem habebant, quinam [Col. 0976C] episcopi fuissent, nisi auxiliares aliorum episcoporum propriae sedis, quibus aut difficilis esset, aut late patens excolendus Dominicus ager? Missis duobus legatis Afrorum, de quibus nunc nostra non interest; non immerito conjectaverim novem alios ad episcopos pertinuisse majorum sedium, qui huic concilio interfuerunt; ad Valerianum praecipue Aquileiensem, et ad Ambrosium Mediolanensem, qui primi tunc in Italia metropolitico etiam jure gaudere coeperant. Quod ad Aquileiensem Ecclesiam spectat, Jovini certe nomen ad clerum hujus Ecclesiae spectatissimum pertinebat in archidiaconi munere, tum anno 370, quo Rufinus in Ecclesia Aquileiensi baptismum suscepit, uti ex ejusdem lib. I Invectivarum num. 3; tum etiam anno 373, quo Hieronymus ad Chromatium et Eusebium fratres, necnon ad eorumdem amicum Jovinum litteras ab Oriente dedit, uti ex ejusdem epistola 7 editionis Vallarsii. Anno vero 399, quo Rufinus Invectivarum libris componendis manum admovit, ut eruditi animadvertunt, Jovinum [Col. 0976D] ipsum, Chromatium, atque Eusebium, 114 citato num. 3, jam tunc opinatissimos et probatissimos Dei episcopos appellabat. Jam pridem igitur archidiaconus ille Jovinus episcopatus honore auctus fuerat, qui jam cum aliis duobus probatissimus tunc atque opinatissimus in episcopali dignitate habebatur. Quid mirum propterea, quod idem ipse Jovinus, qui prius sub Valeriano anno 370 et 373 archidiaconus erat Aquileiensis Ecclesiae, jam anno 381 auxiliaris ipsius Ecclesiae sub eodem Valeriano episcopus fuerit, et concilio cum aliis episcopis praesens astiterit?

Inter episcopos absque sede, qui huic concilio interfuerunt, praeter Jovinum, sunt etiam Januarius et Maximus, prout ex adductis e concilio locis apparet. Maximus vero quidam inter Aquileienses episcopos in catalogis exhibetur post Valerianum, Chromatium, Augustinum, atque Adelphum; et statim post eumdem Maximum Januarius, qui successorem habuit Secundum [Col. 0977A] Nicetae nostri proximum antecessorem. Ante annum 444, Maximum obiisse, et ad annum saltem 447 Januarium vitam perduxisse ostendit De Rubeis in Monumentis Ecclesiae Aquil. capite 15. Fuerintne Maximus hic atque Januarius iidem ipsi qui, inter episcopos absque sede, Aquileiensi concilio interfuerunt sub Valeriano; quique auxiliares tunc Valeriani episcopi in Ecclesiae Aquileiensis administratione, dein post Chromatium, Augustinum, atque Adelphum, sedem ipsam tenuerint, alter post alterum proxime? Hoc etiam valde probabile puto: neque conjecturae huic meae officere posse arbitror utriusque aetatem. Si enim tum Maximi tum Januarii fuisse ponamus triginta annorum aetatem anno 381, quo concilium Aquileiense celebratum est, cuique ipsi interfuerint episcopali gradu donati, jam anno 443 Maximus, si tamdiu vixit, annum attigisset 92; et Januarius anno 447 annum et ipse complesset 96. Gravissima quidem, neque consueta, utrorumque fuisset aetas: verumtamen nullatenus improbabilis, neque facile rejicienda. [Col. 0977B] Quam enim centenariam prope aetatem in aliis episcopis illius vel proximi aevi admiramur, puta in Hosio Cordubensi, in Remigio Rhemorum antistite, in Simpliciano sancti Ambrosii successore, in presbytero Salviano, et aliis, cur in duobus episcopis Aquileiensibus Maximo et Januario non aeque suscipiamus?

Adest nihilominus cur eamdem in utroque nulla vi adhibita, si lubeat, minuamus. In re namque, quae tota disputabilis est, patet conjecturis locus, ut difficultas, si fieri potest, quaelibet auferatur. Ante annum 444 obiisse Maximum diximus cum De Rubeis, quia eodem anno Aquileiensis episcopus erat Januarius, ad quem, ut probat idem eruditissimus vir, eodem ipso anno epistolam dederat sanctus Leo papa, quae nunc est in editione Veneta Balleriniorum ordine prima, licet nomen Januarii expressum non habeat. Quis vero inde conjiciat Maximum obiisse anno 443, et non potius anno 440, aut 435? Obiisse vero Maximum aliquot annis ante indicatam illius epistolae epocham [Col. 0977C] anni 444, evincit, ni fallor, altera divi Leonis epistola ad eumdem expresso nomine Januarium, data anno 447, quae in editione citata est ordine 18, in qua ita eum alloquitur: »Lectis fraternitatis tuae litteris vigorem fidei tuae, quam olim noveramus, agnovimus.« Omissa nunc criticorum lite super hac epistola, satis hic dixerim placere mihi clarissimi viri sententiam supracitato capite 15 validissime, ut opinor, propugnatam, qua, alia rejecta ejusdem prorsus dictionis epistola, quae secunda ibidem est, et ad Septimum, seu Septimium episcopum Altinensem 115 inscribitur, hanc ad Januarium solam admittit. Quid porro illud, olim noveramus, in hac epistola usurpatum, respectu vigoris fidei episcopi Januarii, si non longe ante annum 447, et anno saltem 440, quo ipse Leo pontificatum Romanum inivit, etiam Januarius Aquileiensem sedem tenuisset? Retrocedat igitur necesse est annus emortualis Aquileiensis episcopi Maximi; qui propterea obierit octuagenario quidem major, sed certe aliquot annis nonagenario minor.

[Col. 0977D] Quid nunc vero de Januario, cujus aetas, etiamsi non excesserit annum datae ad ipsum secundae a Leone epistolae 447, nonagesimum sextum annum attigisse dicenda est? Aliud hic proferendum, quod Januario aeque ac Maximo bene cedat; quodque quinquennio et ultra minuat utriusque aetatem si opus sit. Annum aetatis trigesimum ambobus dedimus anno 381, quo episcopi in Aquileiensi concilio sederunt; arbitrantes nimirum eodem circiter anno utrumque ad episcopatus honorem assumptum; sufficiebat enim trigesimus annus, sicuti hodie, etiam ex eorum temporum communiori disciplina, ut quisque ad episcopatum ordinaretur, uti ex Neocaesariensis concilii canone 11; licet per Siricium papam, non multo post Aquileiense concilium, in epistola decretali ad Himerium episcopum Tarraconensem, cap. 9, apud Coustantium, quadragesimus quintus fuerit constitutus; et licet quinquagesimus statuatur in Constitutionibus [Col. 0978A] apostolicis, libro II, capite 1, quae tamen Constitutiones tunc temporis, ut criticorum plerique animadvertunt, nondum fortasse in Ecclesia, generaliter saltem, innotuerant. Trigesimus vero annus pro episcopali consecratione non ita tunc erat in Ecclesiae positus disciplina, ut saepe etiam vel trigesimo juniores ad episcopale fastigium non elevarentur, si necessitas praesertim postularet, aut singulare vitae meritum suffragaretur. In Ecclesiastica Historia abundant hujusmodi exceptionum exempla, quae originem ducunt a divo Paulo apostolo, qui satis juvenem, immo adolescentem Timotheum episcopum ordinaverat; unde inter alia illum monebat ut ita in omnibus se gereret prudentia atque doctrina, quod nemo adolescentiam suam contemneret. Adhuc juvenes propterea, Eusebio teste Hist. Eccles. libro VI, capite 30, Ecclesiarum in Ponto episcopi ordinati fuerunt Origenis auditores Gregorius Thaumaturgus, ejusque frater Athenodorus. Similiter Acholius episcopus Thessalonicensium, teste Ambrosio epistola 16 ad Anysium. De Paulo [Col. 0978B] quoque Constantinopolitano episcopo idem refert Socrates Hist. Eccles. libro II, capite 6, ac de Athanasio Alexandrino Theodoretus libro I, capite 25. Immaturitatem aetatis, in qua coactus propemodum fuerat episcopatum accipere, vehementer accusabat Gaudentius etiam Brixiensis sermone 16 in Cominiana ejusdem Operum editione. Antonius ille, quem in Fussalensi Castello suae dioecesis episcopum constituerat Augustinus, et ipse juvenis erat, immo adolescens, ut idem testatur epistola 209 superius citata, qui in Ecclesia Hipponensi lectoris tantum officio functus fuerat. Scimus praeterea ex Nicephoro, Hist. Eccles. libro III, capite 29 Eleutherium, non amplius quam viginti annos natum, in Illyrico episcopum delectum fuisse; ex Hincmaro, apud Baronium, ad annum 470, Remigium anno aetatis vigesimo secundo ad episcopatum Rhemensem veluti raptum fuisse; et ex Ennodio, in Vita Epiphanii Ticinensis, Epiphanium ipsum anno aetatis octavo et vigesimo episcopum ordinatum. Post exempla hujusmodi, tum Orientalis tum [Col. 0978C] Occidentalis Ecclesiae, quae etiam aut non multum aut prope nihil ab aetate distant Valeriani 116 episcopi Aquileiensis, et concilii in Aquileiensium civitate celebrati anno 381; quis accusari umquam poterit critices laxioris, si alicujus difficultatis minuendae gratia, cum pauca suppetant explorata ac certa, cum multa aut dubia sint aut obscura, cumque ex alia parte nihil obstet, nullique fiat aut injuria aut vis; quis, inquam, accusari poterit critices laxioris, si opinari velit ab eodem Valeriano episcopo ordinationem episcopalem accepisse Maximum et Januarium circa annum 381, ut ejus essent auxiliares per dioecesim episcopi, cum ipsi annum aetatis agerent non amplius quam vigesimum quartum, aut vigesimum quintum? Ita nimirum Maximus vix octuagenarius in Aquileiensi sede obiisset, et Januarius fortasse nonagesimum non excessisset annum; quod a communi vivendi ratione prope nihil abhorret.

Tres igitur in Aquileiensi concilio anni 381 deprehendimus [Col. 0978D] auxiliares episcopos, quos ad Aquileiensem Ecclesiam pertinuisse admodum credibile est, Jovinum, Maximum, Januarium. De sex aliis nihil ausim dicere; cum eorum nomina nihil mihi nunc suppetant. Conjectaverim nihilominus, generatim loquendo, praeter tres nominatos, alios quoque ex eorum numero ad Aquileiensem Ecclesiam pertinuisse, cum longe lateque patuerit dioecesis ipsa, sane amplissima, et inter Occidentis illustriores, atque tunc temporis maxime populosa, nondum scilicet ad Italiae perniciem ingressis per Aquileiensem agrum agminibus Barbarorum; cumque probabile admodum sit Aquileienses praesules pluribus in locis propriae dioecesis episcopos constituisse qui eorum vices gererent, et ibi potissimum, ubi postmodum decursu temporis nonnullae cathedrales ecclesiae surrexerunt, quae suffraganeae hujus primae sedis dictae fuerunt. En itaque novum quasi problema quoad Aquileiensem nostram [Col. 0979A] Ecclesiam, respectu habito ad auxiliares ejus episcopos, quod singillatim enucleari meretur; quodque idcirco novis exhibitis monumentis, novisque conjectationibus praestare curabo.

A primis tamen illis temporibus quarti vel quinti saeculi, in quorum expendendis, quae respectu Aquileiensis Ecclesiae supersunt, ecclesiasticis monumentis hactenus incubuimus; non gradum quidem, sed potius saltum facere juvat ad sequiorem aetatem duodecimi saeculi, ac decimi tertii. Et sane, quas consuetudines antiquiorum saeculorum ex coaevis scriptoribus, ob monumentorum defectum quae injuria temporum perierunt, haurire non possumus; quam saepe optime conjicimus ex vestigiis earumdem, quae nobis subsequens aetas servavit illaesa! Ita nimirum factum fuisse arbitror de auxiliaribus Ecclesiae Aquileiensis episcopis, qui primum hac illac per dioecesim amplissimam constituti, demum locum dederunt veris cathedralibus ecclesiis suffraganeis, quae ibi erectae fuerunt, ubi hi consistere ante solebant. Quaenam itaque adsunt [Col. 0979B] vestigia in cathedralibus suffraganeis Ecclesiae Aquileiensis, quae indicent nobis illic olim exstitisse constitutos episcopos mere auxiliares Ecclesiae Aquileiensis, antequam ad distinctae cathedrae dignitatem eaedem elevarentur?

Monumenta, inter alia, duo supersunt autographa in tabulario capituli olim patriarchalis Aquileiensis, nunc archiepiscopalis Utinensis; alterum ad annum pertinens 1183, alterum vero ad annum 1260, quae hic dabimus appendicis loco in fine hujus dissertationis; quorumque omnium primus meminit clarissimus Utinensis Ecclesiae praepositus Franciscus Florius in suo libello ita inscripto, Discorso preliminar alla Vita del beato Beltrando patriarca d' Aquileja, quem publici juris fecit in altera illius Vitae editione anni 1791, pag. 25 et 26. 117 Singulare quoddam, quod ex his duobus monumentis accipimus, ipso eruditissimo viro nobis praeeunte, illud est, quatuor nempe suffraganeos episcopos Ecclesiae Aquileiensis hic recenseri veluti ejusdem Ecclesiae canonicos natos, uti appellant; [Col. 0979C] utpote qui semper essent et illarum sedium episcopi, et metropolitanae Ecclesiae canonici. Hi vero erant episcopus Concordiensis, episcopus Tergestinus, episcopus Emoniensis, episcopus Justinopolitanus. Priores duos exhibet monumentum primum, posteriores alterum. Concordiensis et Tergestinus in monumento primo apparent inter Aquileienses canonicos per eorum vicarios, quos ipsi ad implendum munus canonicale in Ecclesia Aquileiensi data opera constituebant, eo prorsus modo quo et patriarcha, et comes (qui comes, ex illorum temporum usu, Ecclesiae Aquileiensis advocatus erat). Haec porro vicariorum praesentia pro his episcopis in Ecclesia Aquileiensi probat, Concordiensis ac Tergestinae sedis hoc fuisse proprium, ut earum episcopi habitualiter, uti aiunt, de Aquileiensis Ecclesiae clero censerentur, veluti ipsius canonici; et non minus ac patriarcha ipse, et comes, qui similiter perpetui Ecclesiae Aquileiensis canonici censebantur, et canonicorum munia per [Col. 0979D] eorum vicarios obibant. Idem dicendum videtur de episcopis Emoniensi ac Justinopolitano, qui in documento altero exhibentur, et non quidem per vicarios, sed per se ipsos praesentes cum aliis canonicis Aquileiensibus ad quemdam actum capituli, qui de canonicorum numero in posterum providebat. Jam documentum primum auctoritatem praebet secundo, ut intelligamus Emoniensem quoque et Justinopolitanum episcopos, non minus ac Concordiensem et Tergestinum, canonicos natos Ecclesiae Aquileiensis. Ipsa vero secundi documenti verba non obscure idem videntur asserere: quod caeteroquin, quatenus opus esset, ex aliis quoque anterioribus documentis ejusdem Ecclesiae, ibidem a praelaudato viro clarissimo et Aquileiensium antiquitatum peritissimo indicatis, abunde confirmatur.

Novum quidem non est in Ecclesiastica disciplina, quod cathedralium ecclesiarum episcopi, canonici [Col. 0980A] eodem tempore fuerint alicujus insignis Ecclesiae etiam extra propriam dioecesim positae, maxime vero suae ecclesiae metropolitanae. In Gallia episcopi Andegavensis ac Pictaviensis, necnon et archiepiscopi Senonensis ac Bituricensis canonici erant ecclesiae Sancti Martini Turonensis, uti ex Thomassino, Vetus et Nova Eccl. Discipl. parte I, libro III, capite 64, numero 3. In Anglia vero metropolitanae ecclesiae Cantuariensis erant canonici, ex eodem Thomassino ibidem, num. 7, omnes et singuli suffraganei episcopi illius provinciae. Pro memoratis archiepiscopis et episcopis Gallicanis, ratio canonicatus eorum in Ecclesia Turonensi non alia fuisse videtur, quam sanctitas loci, ex celebritate ac merito sancti Martini Turonum episcopi, omnium suae ac posterioris aetatis scriptorum laudibus clari. Pro episcopis vero Cantuariensis provinciae in Anglia, ratio tota illius loci ejusdemque circumstantiarum peculiaris fuit, quae apud eumdem Thomassinum videri potest. At quoad Aquileiensem Ecclesiam spectat, ubi quatuor indicati episcopi canonici, [Col. 0980B] omnes erant episcopi provinciae Aquileiensis, et ubi omnino non patet quando hi quatuor esse coeperint, et illarum simul suffraganearum episcopi, et metropolitanae canonici; conjicere licebit id peculiariter indicare antiquam horum episcoporum Aquileiensem originem; ac propterea eorumdem in Aquileiensi Ecclesia canonicatus initium repetendum valde probabiliter ab eo tempore quo quatuor hi episcopi simpliciter auxiliares episcopi 118 erant Ecclesiae Aquileiensis, in iis ipsis fortasse locis constituti, ubi postea cathedrales episcopi propriae sedis propriaeque jurisdictionis decursu temporis exstiterunt. Tunc porro, cum auxiliares episcopi essent Ecclesiae Aquileiensis, dubium nullum est eos de Aquileiensis Ecclesiae gremio, uti aiunt, fuisse, et ad majorem clerum ejusdem Ecclesiae pertinuisse, unde quoque ex communi ecclesiastico censu stipendia acciperent ad vitae sustentationem, et ad munera ipsis concredita obeunda. Nemo itaque negaverit, eos jam tunc reapse [Col. 0980C] fuisse ejusdem Ecclesiae canonicos, etsi non nomine tenus (quod canonicorum nomen nono aut decimo saeculo antiquius non sit), re tamen atque substantia. Quid vero si canonicorum inducto nomine, canonici et ipsi Aquileiensis Ecclesiae, sicut et caeteri apud eamdem per se ipsos ac jugiter degentes, appellati fuerint, et tales etiam reapse censerentur, veteri retenta consuetudine quae eorum originem testabatur, et retenta fortasse etiam sua parte stipendiorum, quae aliis ejusdem Ecclesiae canonicis essent communia? En igitur quomodo ex monumentis quae supersunt inferioris aevi Aquileiensis Ecclesiae, vetus quodammodo emergat ejusdem Ecclesiae disciplina, quam non satis perspicue, ob coaevorum monumentorum inopiam, licuisset educere aliunde. En quomodo auxiliares episcopos, quos secundi generis dicebamus, hinc inde nimirum in variis praecipuarum dioeceseon locis constitutos, etiam in Aquileiensi Ecclesia priscis saeculis exstitisse conjicimus, et probabiliter in iisdem etiam locis, ubi hi episcopi canonici olim perpetui [Col. 0980D] ejusdem Ecclesiae habebantur.

Sed res adhuc est clarius novis aliis animadversionibus, novisque conjectationibus explicanda. Quam late patuerit Aquileiensis episcopi cura aliquis fortasse requirat? Adeundus hac super re eminentissimus cardinalis Norisius in dissertatione de Synodo v, capite 9, § 4. Audiendus etiam clarissimus De Rubeis, qui in monumentis Eccles. Aquil., capite 20, numero 3, et in dissertationibus Variae Eruditionis, capite 22, numero 2, Valeriano et Chromatio episcopis Aquileiensibus, scilicet quarto saeculo ad finem vergente et quinto ineunte, Istriam tribuit Aquileiensi metropolitae, item Ecclesiam Tridentinam, necnon Sabio nensem in Raetia II, item Augustanam fortasse in Vindeliciis; quin etiam Celeianam, Emonensem, Scarabantiensem, Tiborniensem in Norico et in Pannonia, ac totam insuper Venetiam qua late patebat ad fines usque Insubriae atque Aemiliae. Quod ad Noricum [Col. 0981A] spectat, Marcus Hanzisius tomo I Germaniae Sacrae, capite 12, apud eumdem De Rubeis candide ac confidenter aiebat, »quod Ecclesiae Norici originem accepere ab Aquileiensi: quod vel ipse locorum situs suadere videtur, contigui enim sunt Norici Aquileiensibus.« Illud vero quod de Ecclesiis Norici Hanzisius fatebatur, de aliis quoque dicendum est in Istria tunc positis et in Pannoniae partibus, eoque magis in Venetia; ut omnes originem similiter acceperint ab Aquileiensi. Patet hinc amplitudo Aquileiensis Ecclesiae, antequam caeterae orirentur quae ab ea duxerunt initium: necesse est enim ut Aquileiensis episcopi cura per haec omnia ubique loca sese diffuderit, priusquam peculiares Ecclesiae proprii nominis ibidem instituerentur. Hinc facile quisquam inferre poterit, unum Aquileiensem antistitem curae tam late patenti sufficere minime potuisse; illumque propterea, vel a primis per eas regiones Christianae fidei incunabulis, episcoporum auxiliariorum ope indiguisse; et eorum non modo qui apud eumdem veluti stabili [Col. 0981B] mansione consisterent ejus nutibus semper parati, sed qui etiam hac illac 119 peculiaribus dissitisque regionibus praesiderent, quasi tot dioecesibus secundariis et ipsi praepositi; quae tandem in dioeceses proprii nominis suique juris, aliquae citius, aliquae serius, evaserunt, ac ita primitivas suffraganeas ejusdem Aquileiensis Ecclesiae dioeceses constituerunt.

Jam vero quid referunt hac super re etiam, quae supersunt, Acta ad Ecclesiae Aquileiensis exordia pertinentia? Acta intelligo sanctorum Aquileiensium martyrum, Hermagorae, primi, apostolico aevo, Aquileiensis episcopi, et Fortunati ejusdem diaconi, quae exstant in Julio Bollandiano tomo III, pag. 251 editionis Antuerpiensis. Acta haec rejecta omnino fuerunt a clarissimis viris Papebrochio ac Tillemontio: sed critice profecto nimium severiori, uti admonent ipsi Bollandiani socii, qui Papebrochio successerunt, in Commentario praevio ad haec eadem Acta, et fusius quoque atque accuratius De Rubeis in Monumentis, capite 1 ac 3, ubi eadem singillatim expendit [Col. 0981C] atque tuetur, concludens, nihil hactenus a criticis viris proferri potuisse, quod Actorum Hermagorae praecipua capita elidat, eorumque fidem convellat; ea vero quae in eisdem Actis vindicari difficillime possunt, adjectas probare sequiore aevo interpolationes, quae sinceritatem Actorum non evertunt. In his porro Actis, capite 1 num. 4, haec ad rem nostram, post ea quae hactenus dicta sunt, opportuna leguntur. »Tunc iter faciens (sanctus Hermagoras) cum beato Marco ad urbem Romam, ibique a beato Petro accipiens baculum pontificatus, et velamen sacramenti cum benedictione, factus est proton episcopus provinciae Italiae, et regressus est ad urbem civitatis Aquileiae, et Ecclesiae suae moderationem composuit; et Seniores et levitas inibi ordinavit: et post haec ad civitatem Tergestinam presbyterum et diaconum direxit; et per alias civitates similiter faciebat. Haec agebat in urbe civitatis Aquileiae, quae est ex civitatibus Italiae prima.« Hanc Actorum illorum particulam, quam [Col. 0981D] peculiari animadversione perpendit idem de Rubeis citato capite 3, interpolatione vacuam, saltem quoad substantiam, cum eodem censere juvat. Videas hic porro quam late patentem episcopalis curae provinciam omnium primus susceperit Hermagoras in hac Italiae parte, quae tunc proprie Italiae nomine censebatur, uti ex laudato viro clarissimo intelligimus; et qua patebat iter ad conterminas trans Alpes regiones, ubi quarto et quinto saeculo protensam novimus Aquileiensium metropolitanorum jurisdictionem. Videas quoque quam sollicite sibi ad opus Ministerii et seniores et levitas ordinare studuerit Hermagoras. Videas demum ministros ejusmodi ab eodem missos per civitates; nominatim vero ad civitatem Tergestinam, quae fortasse omnium prima Aquileiensis protoepiscopi pastoralem sollicitudinem experta fuit, cujusque praesules posterioribus saeculis vidimus Aquileiensis Ecclesiae canonicos natos. Hic quidem [Col. 0982A] in Actis sermo est de presbyteris atque levitis a divo Hermagora ad civitates directis. Sed hi fortasse presbyteri erant etiam episcopali gradu donati, aut certe fuerunt non multo post ab Hermagorae successoribus; cum Christianorum messis undique uberior in dies evaderet. Patet hinc luculentius ex ipso Aquileiensis Ecclesiae exordio, quod nobis haec Acta referunt, auxiliariorum ipsius Ecclesiae episcoporum necessitas in tam ampla Aquileiensium antistitum cura; et roboratur opinio, quae auxiliarios hujusmodi episcopos in iis locis praecipue collocat, aut certe non longe ab iis, ubi postmodum lapsu temporis suffraganeae proprii nominis propriique juris Ecclesiae surrexerunt.

Quaerat nunc aliquis etiam de origine 120 Ecclesiarum suffraganearum, prout nunc appellantur; maxime vero de suffraganeis Aquileiensis Ecclesiae? Confidenter aperiam meam sentiendi rationem super hac re. Metropolitanas Ecclesias veri nominis atque juris sero in Occidente ortas non negaverim; et cum viris clarissimis Aquileiensem sub Valeriano, Mediolanensem [Col. 0982B] sub Ambrosio episcopis, modico inter utramque temporis intervallo, metropolitanarum primas in Occidente habitas fuisse dixerim. Metropolitanarum tamen effigiem quamdam, seu potius primordia quaedam, in majoribus dioecesibus, etiam ante Valeriani et Ambrosii aetatem, in Occidente ipso praeluxisse opinor: nam ad instar metropolitanarum Ecclesiarum videntur mihi fuisse Ecclesiae illae, quarum antistites hac illac per proprias dioeceses, amplioris, ut ita dicam, ambitus ac difficilioris excursus, auxiliares sibi episcopos, veluti suffraganeos constituebant, qui eorum in gregis cura ibidem agerent vices. An non ad instar Metropolitanae Ecclesiae cum suffraganeis suis, vel ipso Ecclesiae secundo saeculo, fuerit in Galliis Ecclesia Lugdunensis sub Irenaeo episcopo, de quo Eusebius Ecclesiasticae Historiae libro v, cap. 23 et 24? Paroecias Galliae hic nominat Eusebius, quas Lugdunensis episcopus Irenaeus regebat: . Paroecias porro illas in Galliis sitas sub Irenaei vigilantia, non a presbyteris [Col. 0982C] curatas fuisse, sed ab episcopis, quos Irenaeus ipse fratres appellabat, quibusque, Eusebio teste, ipse praeerat, contra Massuetium, Quesnellum, et Coustantium, ita probavit invicte ac luculenter, opinionem secutus Petri de Marca, Henrici Valesii, Guillelmi Beveregii, ac Stephani Baluzii, clarissimus noster Franciscus Florius in eruditissima sua dissertatione de Martyribus Lugdunensibus, capite 5, ut nihil hic addere necesse sit majoris confirmationis gratia. Quidni igitur metropolitani episcopi speciem vel ipso secundo saeculo gesserit in Galliis Irenaeus, et veluti suffraganei ipsius fuerint caeteri paroeciarum Galliae episcopi, quibus ipse praeerat? Quidni caeteris paroeciarum Galliae episcopis ideo praefuerit Irenaeus, quia Lugdunensis Ecclesia veluti mater fuerit aliarum in Gallia Ecclesiarum; et quia Irenaeus ipse, ejusque praedecessor, sanctissimus senex ac Christi martyr Pothinus, auxiliares ibidem constituerint episcopos, qui demum episcopi propriae sedis decursu temporis [Col. 0982D] singuli evaserunt, ac aliarum et ipsi Ecclesiarum sequentibus saeculis institutores fuerint ac parentes? Idem profecto dicendum arbitror etiam de amplissima Aquileiensi ac vetustissima Ecclesia, quae praeter Venetiae fines late patentes, Istriam complectebatur et Noricum, et Pannoniae quoque partem obtinebat. Metropolitanae speciem tulit haec ipsa Ecclesia, etiam antequam Metropolitanae vocabulo uteretur, juraque metropolitica omnia exerceret; et suffraganeas appellare quodammodo poterat Ecclesias Venetiae Istriae Norici atque Pannoniae, ubi primum et Christi nomen ipsa invexerat, et episcopos auxiliares ipsa locaverat; qui demum fuerunt episcopi peculiarium dioeceseon distinctarum, quae suffraganeas veri nominis constituerunt ejusdem ad metropoliticam dignitatem evectae, et in quas ipsa propterea jure quodam suo originario metropoliticam auctoritatem non tam extendit, quam potius conservavit. Originem itaque [Col. 0983A] primitivam suffraganearum Ecclesiarum exploratam habemus, quam repetere necesse est ab illa, ut ita dicam, materna auctoritate, quam in eas Ecclesiae principes profitentur, a quibus suffraganeae ipsae sumpserunt exordium.

Ut vero modum etiam aliquatenus investigemus, quo suffraganeae illae 121 quodammodo emerserunt, incongruum non erit e rebus notis ignotas conjicere, ac per analogiam quamdam episcopatuum suffraganeorum cum paroeciis nostris secundi ordinis, eorum ortum imaginari non dissimilem fuisse ab ortu earumdem paroeciarum, quae certe non ita longe a nostra aetate prodierunt, et saepe etiam conspicientibus nobis in dies exsurgunt. Illud propterea quod in dioecesibus quibuscumque contigit, atque contingit, vetustis ecclesiis, baptismalibus dictis, seu plebanis, quoad paroeciarum multiplicationem, quae in earum sinu facta fuit; illud idem contigisse existimo in majoribus dioecesibus, quoad multiplicationem episcopatuum intra earum fines. Vidimus nempe baptismales [Col. 0983B] ecclesias in agris positas longo tempore praefuisse multis ecclesiis seu capellis, succursalibus appellatis, quae quidem presbyteros proprios habebant, plene tamen obnoxios auctoritati presbyterorum ecclesiarum baptismalium; donec secutis inde divisionibus, episcoporum indultu ac voluntate, presbyteri ipsi succursalium proprii juris facti fuere, ac ita multae intra unius paroeciae territorium emerserunt paroeciae minores ex partibus avulsis a veteri ecclesia baptismali; quae proinde auctoritatem pristinam in eas amisit, servata tantum praerogativa primatus, et quadam honoris significatione, quam filias semper exercere decet erga matrem. Non itaque dissimili modo, ut videtur, amplae veteres dioeceses, earumque episcopi, auxiliares episcopos habuere hinc inde positos in potioribus locis regionum suarum, ibique veluti succursales ecclesias superioris ordinis ab his auxiliaribus episcopis administratas, plene tamen cum episcopis ipsis sibi subjectas. Decursu vero temporis, [Col. 0983C] ac multiplicata fidelium segete, aliisque ortis necessitatibus, auxiliares isti episcopi cum suis territoriis, sive annitentibus populis, indulgenteque ipso episcopo principali, sive conciliorum accedente providentia, sive demum auctoritate Romani pontificis, cujus summa semper in his rebus per universam Ecclesiam, maxime vero in Occidentis partibus, fuit potestas, peculiares quasdam constituerunt dioeceses intra ambitum dioeceseon antiquarum, et ex partibus avulsis ab ipsis primariis dioecesibus; ita ut in eodem ipso locorum spatio, ubi olim unicus erat episcopatus et una ibidem vera auctoritas, plures deinde facti sint episcopatus ab Ecclesia principe separati, suique juris; ut antiquae Ecclesiae titulus tantum superioris remaneret, ac ea obsequii signa eidem rependerentur a novis, quae naturaliter deferri solent, ac debentur iis, a quibus origo ducitur. En itaque etiam modum, quo suffraganeae Ecclesiae primitivae in Christiano orbe surrexerunt; ut ita propemodum etiam Aquileiensis Ecclesiae suffraganeas efformatas fuisse intelligamus [Col. 0983D] in Venetia atque Istria, sicut etiam in Norici partibus et Pannoniae; et quidem non uno tempore singulas, sed aliquas citius, serius alias, quasdam ante invectam in Occidente quarto circiter cadente saeculo metropoliticam provinciarum ecclesiasticarum formam, quasdam etiam postea: ut nihil interim proferamus de suffraganeis alterius generis atque originis, quas subsequens tulit aetas, pro locorum ac temporum necessitate, novarumque metropoleon erectione, sicut etiam pro varietate humanarum rerum, quibus non raro sancta Ecclesia studio pacis ducta morem gerere consuevit.

Quaerat demum quispiam, quibus etiam honoris significationibus suffraganeae Ecclesiae, maxime vero Suffraganeae Aquileiensis provinciae, coluerint antiquitus metropolitanam? Clarissimus Mabillonius praefatione in saeculum v Benedictinum, num. 22, indicat nobis Folcum quemdam archiepiscopum 122 [Col. 0984A] Rhemensem saeculi decimi, qui episcopos suffraganeos suos, filiorum vocabulo, appellabat. Hoc quamquam singulare fuerit hujus archipraesulis, qui, eodem scribente Mabillonio, aut primus fuit aut certe inter primos, qui, metropolitici juris obtentu, filios vocaverit episcopos suffraganeos; et quamquam hoc idem abhorreat ab Ecclesiae disciplina, qua semper factum fuit ut episcopi minimorum etiam locorum, et simplicis quoque nuncupationis, ab episcopis quibuscumque fratrum vocabulo dicerentur, sicuti etiam Romani ipsi pontifices consueverunt, qui vel minimum episcoporum fratris vocabulo semper appellaverunt: hoc, inquam, nihilominus indicium est, tum maximae auctoritatis quam antiquitus in suffraganeos suos, veluti filiarum Ecclesiarum antistites, metropolitani episcopi exercebant, tum honoris eximii quo a suffraganeis metropolitani ipsi episcopi colebantur, qui idcirco veluti parentes institutoresque suffraganearum Ecclesiarum censebantur. De Aquileiensibus vero suffraganeis ut aliquid innuam, breviter notissima [Col. 0984B] memorabo, et apud De Rubeis, aliosque rerum Aquileiensium exploratores satis vulgata; nimirum suffraganeos istos, a priscis usque temporibus, tum electionis confirmationem, tum manuum impositionem a metropolitano accepisse; cui etiam, peculiari formula ipsorum manu exarata ac sacramento firmata, fidem atque obedientiam pollicebantur. Addam, suffraganeos Aquileienses, singulis annis, ad limina metropolitanae Ecclesiae accedere solitos fuisse in festo sanctorum martyrum patronorum Hermagorae et Fortunati; necnon apud eumdem metropolitanum episcopum frequenter diversatos, eidemque in solemnibus peragendis, honoris et obsequii gratia, astitisse, uti constat ex innumeris pene solemnium diplomatibus, aliisque monumentis, in quibus singulorum nomina qui intererant recensentur. Hujusmodi diplomata ac monumenta non primaevae quidem vetustatis sunt: pleraque nihilominus annum millesimum antecedunt, aut proxime sequuntur; et [Col. 0984C] nullus dubito, quin non modo illius aevi, sed etiam praecedentium saeculorum referant disciplinam. Haec obiter sufficiat attigisse, quae ad illustrationem faciunt eorum quae hactenus dicta sunt de auxiliaribus primum, deinde suffraganeis Ecclesiae Aquileiensis episcopis.

Nunc itaque, ut ad conclusionem primae partis hujus sexti capitis veniamus, in qua propositum erat ostendere, Niceam seu Nicetam episcopum Aquileiensem ideo probabiliter Romatianae civitatis episcopum a Gennadio appellatum, quia, antequam episcopalem sedem Aquileiensem conscenderet, episcopus auxiliaris fuerit Ecclesiae Aquileiensis ad portum Romatium seu Romatinum situs; nunc itaque, aiebam, ut ad conclusionem tandem veniamus, quid non satis probabile in rem nostram dictum fuit, sive generalem auxiliarium episcoporum duplicis instituti disciplinam priscis saeculis in Ecclesia vigentem respiciamus, sive peculiarem ejusdem prorsus modi in ipsa Aquileiensi Ecclesia ex peculiaribus monumentis ostensam? Probabilitas sane hujus auxiliaris Niceae [Col. 0984D] seu Nicetae episcopatus ex his fontibus ducta nullam patitur exceptionem. Quid autem in re tam dissita atque obscura ubi nihil satis compertum atque exploratum, ubi conjecturis tantummodo patet locus; quid umquam sperari potest, quod merae probabilitatis modum excedat? In rebus porro hujusmodi, ubi quod verum et indubium sit assequi non est datum, satis habemus, si saltem simillima vero, probabilia, ac rationi conformia proferamus. Nihil interim negotii facessat, quod Nicetas noster, post auxiliarem episcopatum ad portum Romatinum gestum, supremam regiminis curam in Aquileiensi ipsa 123 cathedra obtinuerit. Cum episcopi mere auxiliares dioecesim propriam ac proprium titulum non haberent, non erat contra canones, si vacante prima sede episcopali, ad eamdem occupandam assumerentur: immo cum ipsi uti episcopi auxiliares, praecipua membra essent cleri ecclesiae principalis, seu presbyterii [Col. 0985A] episcopalis; juxta canones erat, quod ipsi quoque praecipue ad vacantem episcopalem sedem ascenderent. Cum itaque dixerim, Nicetam nostrum auxiliarem ad portum Romatinum episcopatum commutasse postea cum cathedra Aquileiensi; hoc nimirum dixi, quod ecclesiasticae illorum temporum disciplinae non adversabatur; quod etiam viri docti de aliis similiter auxiliaribus episcopis autumarunt; et quod praesertim de nonnullis Romanis pontificibus priorum saeculorum, ad tollendas quasdam locorum ac temporum difficultates, excogitarunt clarissimi rerum hujusmodi investigatores, Petrus Coustantius, Epistolae Rom. Pontif. pag. 3 et 6 editionis Parisiensis, et Franciscus Blanchinius, tomo II Anastasii, in Notis Historicis ad Vitam sancti Eleutherii papae, pag. 142; quod hic obiter innuisse sufficiat.

Unum addere praestat, quoad locum Romatii, seu Romatini portus, ubi Niceam seu Nicetam nostrum probabiliter sedisse diximus, priusquam Aquileiensem capesseret episcopatum. Ex primo duodecimi saeculi [Col. 0985B] monumento superius indicato habemus, Concordiensem episcopum, unum ex iis fuisse inter hujus metropolitanae episcopos suffraganeos, qui canonici nati Aquileiensis Ecclesiae dicebantur: quod ideo factum conjiciebamus, quia Concordienses quoque episcopi, veluti successores fuerint eorum auxiliarium episcoporum, qui priscis temporibus eo loci sedebant pro episcopo Aquileiensi; quique propterea, cum de Aquileiensi presbyterio tunc essent, perseveraverint in eodem recenseri (canonicorum quoque assumpto nomine, cum idem in Ecclesia primum insonuit), etiam postquam in cathedralem veri nominis sedem evecti fuerunt, peculiari dioecesi constituta ex parte avulsa ab Ecclesia matre. Cum vero hodiernus portus Romatius seu Romatinus, vulgo dictus Portus-Gruarius, vix duobus milliaribus distet ab excisa Concordia, quae itidem ad Romatium fluvium sita est, per quem rectum ultro citroque iter; cum portus Plinii Romatinus ad ostium illius fluvii steterit per quod in aestuarium [Col. 0985C] labitur, et portus olim fuerit Concordiensis civitatis; auxiliares episcopos Aquileienses in hac Venetiae parte sitos, qui procul dubio totius regionis ab eodem fluvio peragratae curam hinc inde gerebant, ad Romatium seu Romatinum portum sedisse probabile est, et probabilius fortasse ad Romatinum Plinii portum, quamdiu stetit, ante ipsius et Concordiensis civitatis eversionem, uti locum eorum fortasse vigilantiae opportuniorem, et ita ab eodem loco Romatinos seu Romatianos episcopos communiter appellatos: quamvis postea, cum cathedralis ibidem sexto saeculo emersit proprii nominis atque jurisdictionis, suffraganei illi novi episcopi nomen assumpserint Concordiensium episcoporum ab urbe illius loci principe, quae licet tunc excisa, et a propria dignitate delapsa, non ita tamen fortasse, sicuti hac nostra aetate, dejecta erat atque prostrata, ut spe aliqua splendoris pristini recuperandi non teneretur; et interim nomen satis celebre in fastis veteribus obtinebat, quod episcopali novae cathedrae decorandae dignius videretur. [Col. 0985D] Haec de prima probabili causa, cur Niceas seu Nicetas, episcopus Aquileiensis, dictus fuerit a Gennadio Romatianae civitatis episcopus: nunc ad secundam.



124CAPITIS SEXTI PARS ALTERA.

Secundo loco propositum erat ostendere Niceam seu Nicetam episcopum Aquileiensem ideo fortasse appellatum etiam fuisse Romatianae civitatis episcopum, et ita a Gennadio quoque Massiliensi, caeterisque qui eumdem exscripserunt, inter scriptores ecclesiasticos nuncupatum; quia probabiliter ad portum Romatium seu Romatinum sederit non infrequenter, cum Aquileiensis Ecclesiae clavum teneret. Id itaque probandum est fieri potuisse, atque a Nicea seu Niceta episcopo Aquileiensi probabiliter etiam factitatum, tum ex ecclesiastica illorum temporum disciplina, tum etiam ex historicis monumentis, quae Aquileiae tunc ac totius Venetiae statum nobis exhibeant. Quid vero [Col. 0986A] si nihil repugnet de eodem enuntiari, et auxiliarem prius fuisse episcopum Niceam seu Nicetam ad portum fortasse Plinii Romatinum pro episcopo Aquileiensi, et eumdem postea, episcopum factum Aquileiensis Ecclesiae, in portu Romatino novo, seu potius in ejusdem nominis civitate, non infrequenter etiam diversatum? Confidentius itaque rem secundo loco propositam investigabimus, ut unicuique liceat, vel alterutram seligere, vel etiam utramque, si lubeat, amplexari. Quid autem si neutra placuerit? At dummodo non inde in dubium revocetur, Niceam seu Nicetam Gennadianum esse reapse Niceam seu Nicetam nostrum, episcopum Aquileiensem, pro quo hactenus dimicavimus; interim libenti animo super hac difficultate exspectabimus meliora. Nunc ad rem propositam accedendum.

Sententia eruditorum est, quam prolixe valideque propugnat Michael Antonius Frances in suo de Cathedralibus libro, capite 2, num. 37 et sequentibus, ad pacem usque a Constantino Magno Ecclesiae datam, [Col. 0986B] nullam in toto orbe Christiano aedem sacram exstitisse, quae vere ac proprie cathedralis ecclesia dici posset, quaeque veluti peculiaris episcopi sedes esset, ad distinctionem aliarum ecclesiarum, quae inferioris ordinis censerentur ac dignitatis; cum omnibus, quae tunc essent, ecclesiis, sive locis, pro sacris fidelium synaxibus peragendis, prout persecutionum tempora patiebantur, aeque praeesset episcopus, vel per se, vel per alios, quin ulla vere ac proprie dici posset ecclesia ac sedes episcopalis, uti posteriorum temporum politia ac consuetudine factum fuit. Praestat ipsum audire ita citato loco scribentem. »Firmissime judico, non ex eo praecise quod in aliqua urbe fuerit episcopus, et in ea aliqua fuerit ecclesia aedificata, ideo sequitur quod ipsa fuerit illius civitatis cathedralis, licet erecta sit ab illius loci episcopo . . . . . Dubitari fas non est, prius fuisse in Ecclesia catholica episcopos, quam fuerint ecclesiae cathedrales erectae . . . . . Constat, quod illis primis temporibus initio nascentis Ecclesiae, [Col. 0986C] episcopi in omnibus Ecclesiis erant, non tamquam in cathedralibus, cum cathedrales tunc temporis non essent . . . . . Liquet ecclesias cathedrales moderniores fuisse, et multo post episcopatus, unde originem trahunt: nec rectam deduci argumentationem ab episcopatus erectione ad ecclesiam cathedralem eo tempore erectam, ante divisionem Ecclesiarum.« Haec ex Michaele Antonio Frances delibata sunt, qui tamen fusius rem persequitur toto eo capite, et alibi quoque; ut confidenter etiam asseveret, ante pacem a Constantino Ecclesiae datam, prorsus nullam in rerum natura cathedralem fuisse.

Haec eadem de cathedralibus novissime 125 tradiderunt etiam eruditi monachi Benedictini congregationis Cisterciensis, auctores Italici operis Mediolani editi quatuor voluminibus in forma quarti, uti aiunt, cui titulus Delle Antichita Longobardico-Milanesi; ita enim habent dissertatione 31, num. 12: »Quanto affermar possiamo si è, che le chiese cattedrali ebber origine soltanto dopo incominciato il quarto [Col. 0986D] secolo. I Cristiani avanti quest' epoca, durante la burrasca delle persecuzioni, hanno costumato per l'esercizio è il culto della religione adunarsi col loro vescovo è clero nei cimiteri, nelle grotte, ed in altri solinghi ritiri. Allorchè poi tornava la bonaccia, ciò eseguivano nelle case o in que' luoghi a tal fine deputati, che il nome di chiese e basiliche hanno sortito. Checchè dunque dicano in contrario molti e dotti, scrittori, ma troppo forse prevenuti della loro opinione, le cattedrali, le metropolitane, le distinzioni e le preminenze sono di data posteriore, ed effetti dir si denno della pace alla chiesa compartita dall' imperator Costantino: pace che non ispuntò se non dopo l' incominciamento del quarto secolo.« Haec illi. Cardinalis vero De Luca, de Praeeminentiis, disc. 3, num. 15, ultra quoque progreditur, et cathedrales ecclesias, quoad usum saltem et accommodationem hujus appellationis, longe etiam post pacem a Constantino datam [Col. 0987A] invaluisse scribit; cum nempe, pluribus hac illac per dioeceses ecclesiis aedificatis tum in urbibus tum in agris, divisisque plebibus, necesse fuit illam distinguere ecclesiam quae veluti caeterarum mater fuisset, et ubi tandem episcopus pace favente sedem quodammodo sui regiminis collocasset. »Hoc nomen, ait ille, seu vocabulum cathedralis, longe post Ecclesiae tranquillitatem usu haberi coepit, quando parrochialibus, aliisque inferioribus ecclesiis per civitates et reliqua loca dioecesis constructis, contradistinguere oportuit illam ecclesiam matricem, quae episcopi cathedra erat, et a qua reliquae inferiores tamquam filiales normam acciperent, eique subjectionem profiterentur.« Cathedrales itaque Ecclesiae, quoad rei veritatem atque substantiam, nonnisi, quarto saeculo inchoato, aut etiam jam adulto esse coeperunt, ac fortasse etiam tardius; et certe alibi citius, alibi serius originem habuere, pro locorum diversitate, ac pro vario celeritatis gradu quo res Ecclesiae juxta opportunitatem circumstantiarum prospere se habere potuerunt: [Col. 0987B] quoad nomenclaturam vero longe etiam tardius communiter innotuere in ecclesiastica politia.

Quorsum autem haec de ecclesiis cathedralibus hactenus praenotata? Haec nimirum ideo de cathedralibus ecclesiis dicta habeantur, ut quaenam prioribus illis saeculis fuerit disciplina, etiam quoad loca ubi episcopi considerent, cognoscatur. Cathedrales enim ecclesiae, et fixae episcoporum sedes in civitatibus aut locis ubi cathedrales ecclesiae essent constitutae, pari ubique gradu processerunt, uti citato superius loco animadvertunt etiam Benedictini monachi, aientes: »Questa fu l' epoca, in cui cominciarono a stabilirsi nelle città le sedi vescovili, fissando il vescovo la dignità cattedrale a quella chiesa che scelta avesse a tal onore.« Si nulla porro cathedralis ecclesia ante pacem a Constantino datam, immo si longe post Ecclesiae tranquillitatem cathedralis vocabulum usu haberi coepit; nulla quoque fixa episcoporum sedes in civitatibus ante id tempus; et fortasse diu etiam post [Col. 0987C] Ecclesiae tranquillitatem sedes eorum fixae in civitatibus esse coeperunt. Hinc vero sequitur, quod etiamsi major episcoporum pars a primis usque temporibus 126 nomen haberent praecipuae civitatis illius provinciae seu regionis ubi eorum episcopalis cura versaretur; non ideo in ea semper civitate, quasi in fixo ac stabili residentiae loco, uti postea loquendi modus invaluit, commorarentur; sed in minoribus etiam locis, aut pro libito aut pro opportunitate, aut pro quadam prudenti oeconomia, quandoque consisterent: atque ita quoque, ut non infrequenter postea dubitatio orta sit, cujus praecipue loci dicendus esset episcopus hic aut ille; nec non ut plurimi, non civitatum atque locorum, sed provinciarum aut populorum nomine, et dicerentur, et sese ipsimet appellarent atque subscriberent.

Abundat ecclesiastica historia hujusmodi exemplis. Eruditus Fogginius in suo opere de Romano divi Petri Itinere et Episcopatu, exercitatione 14, ubi de primis Florentinorum Apostolis, animadvertit quod sanctus [Col. 0987D] ille Paulinus, unus ex Thusciae apostolis, de quo disputant Thusci scriptores cujus ibidem proprii loci episcopus fuerit, »idem ille sit, ac Paulinus Lucensis episcopus, quem totius fere Thusciae episcopum fuisse facile est credere, quamquam suae solum urbis, in qua obiit, et forte, utpote opportuna aut frequentata magis, diutius degebat, episcopum faciant Lucenses.« En igitur, juxta Fogginium, episcopum totius fere Thusciae, qui nullum in illa regione locum habebat, quem nos diceremus propriae residentiae, quamquam fortasse diutius Lucae degeret; quique solummodo sequiori aetate Lucae episcopus dictus fuit, quia ibidem diem clausit supremum. Exstat apud Eusebium, Hist. Eccles. libro VII, capite 26, epistola sancti Dionysii episcopi Alexandrini, inscripta ad Basilidem Pentapolitanum episcopum, seu ut Graeca habent verba, episcopum Parochiarum quae per Pentapolim sunt. Nulla hic certe loci mentio, ubi Basilides episcopus Pentapolitanae [Col. 0988A] regionis, quasi in suo ordinariae residentiae loco commoraretur, et a quo nomen episcopatus acciperet: quamquam hic probabiliter, non episcopus proprii juris in Pentapolitana regione, sed auxiliaris esset tantummodo pro episcopo Alexandrino, qui plenam obtinebat in eadem regione potestatem, uti superius admonuimus.

Ut vero ad posteriora etiam pacis tempora descendamus; in episcoporum subscriptionibus ad concilium Nicaenum, quae habentur tomo II Conciliorum Labbei, curis Coleti col. 55 et sequentibus, legitur Joannes Persidis, id est episcopus in Persarum regno, absque ullo peculiaris sedis ac residentiae titulo in aliqua Persidis civitate. In subscriptionibus episcoporum ad concilium Constantinopolitanum generale II, apud eumdem Labbeum, ibidem, col. 1134, leguntur Agapius et Bagadius episcopi dicti provinciae Arabiae, similiter absque loci nomine ubi sedem episcopalem haberent. Inter episcopos concilii Chalcedonensis apud ipsum Labbeum Conciliorum tomo IV, ejusdem [Col. 0988B] editionis col. 855, legitur Joannes Sarracenorum gentis episcopus, et similiter Eustathius gentis Sarracenorum episcopus, et uterque absque nomine alicujus sedis aut loci, qui veluti caput esset eorum episcopalis curae. Haec nunc sufficiant exempla ad rem quam agimus illustrandam; quod nempe priscis Ecclesiae saeculis nullum episcopi in propriis dioecesibus haberent locum, qui, nostrorum temporum more, locus esset constantis eorum residentiae, sicuti nullam habebant cathedralem ecclesiam proprie dictam; licet iidem, ut plurimum, nomen acciperent civitatis praecipuae aut celebrioris loci sui episcopatus, uti etiam prima habemus exempla Ecclesiarum Asiae episcoporum in libro Apocalypseos, necnon et aliorum in Actibus apostolicis, ac in divi Pauli Epistolis.

127 Prima fortasse quae in ecclesiasticis monumentis mentio appareat ecclesiarum cathedralium, et episcopalis mansionis, seu uti loquimur residentiae, apud easdem, ad Ecclesiam attinet Africanam, et annum attingit [Col. 0988C] 398, quo duo celebrata fuere Carthaginensia concilia sub Aurelio Carthaginensi episcopo, quibus etiam interfuit Augustinus. In horum porro priori apud Labbeum, curis Coleti, tomo II, col. 1438, ita canone XIV statuebatur: »Ut episcopus non longe ab Ecclesia hospitiolum habeat.« In subsequenti vero, ibidem, col. 1455, ita canone 5 decretum fuit: »Placuit, ut nemini sit facultas, relicta principali cathedra, ad aliquam Ecclesiam in dioecesi constitutam se conferre, vel in re propria diutius quam oportet constitutum, curam vel frequentationem propriae cathedrae negligere.« Hi duo itaque canones Africanae Ecclesiae anni 398, qui nobis exhibent praeceptum episcopis datum habendi hospitium suum, hoc est domum habitationis, non longe ab ecclesia, necnon denominationem cathedrae principalis ac cathedrae propriae, ad indicandam ecclesiam dioecesis praecipuam apud quam manere debuissent, discrimine facto ab aliis sacris aedibus minoribus quae in dioecesi essent; quique simul testantur pristinam episcoporum libertatem permanendi [Col. 0988D] quocumque vellent loco in propria dioecesi, ac transeundi quoque ad quamcumque libuisset dioecesis Ecclesiam: hi canones, inquam, epocham quoque signant quarti labentis saeculi, quo cathedralium ecclesiarum mentio coepit in ecclesiastica politia, et quo simul episcopis lex ferebatur mansionem stabilem faciendi, hoc est residentiam statuendi, apud easdem.

Quamquam vero vetus unius Ecclesiae saeculi aut unius aetatis disciplina nequeat confundi cum alia alterius saeculi aut aetatis, licet proxime sese contingant; quoniam error esset vetusta saecula generatim accipere sub unico aspectu, et nullo facto discrimine alterius ad alterum, nullaque habita ratione variationum quae in iisdem identidem occurrerunt: eadem quoque disciplina quae illius saeculi aut illius aetatis nomen obtinet, non ita illius saeculi aut aetatis propria est, ut aliquo modo non etiam et saeculum et aetatem [Col. 0989A] attingat quae jam proxime praecesserunt, ac simul etiam non sese protendat ad saeculum et aetatem quae proxime subsequuntur; atque error propterea pariter esset, aut certam Ecclesiae disciplinam quae quodam saeculo aut quadam aetate praevaluit, circumscribere velle, eamque veluti coarctare chronologicae durationi ejusdem saeculi sive aetatis; aut etiam nolle animadvertere, variationem disciplinae quae tali saeculo aut aetati tribuitur, alibi citius contigisse, alibi serius sicut antea innuebamus, alibi integre pleneque, alibi quoque non sine aliqua exceptione quae disciplinam quodammodo unius saeculi aut aetatis cum altera recens inducta componeret ac misceret. Haec dixisse juvet, ut pateat amplissimum esse conjecturis locum ad ea quae diximus, seu de cathedralium institutione post Ecclesiae pacem, seu de more consequenter non ante id temporis in Ecclesia inducto, ut apud cathedrales ecclesias, in primariis dioeceseon civitatibus plerumque constitutas, episcopi sedem suam stabilem ponerent. Quid igitur si dicamus etiam Aquileienses [Col. 0989B] episcopos sero tandem in Aquileiensi civitate sedem stabilem collocasse, ut ab eadem absque loci diversitate universim nomen acciperent; et interim potuisse quandoque ab aliquibus non improprie appellari etiam Romatinae seu Romatianae civitatis episcopos, a loco ubi non infrequenter iidem consisterent, cathedrali ecclesia vere ac proprie dicta nullibi adhuc constituta?

Non dixerim sane Aquileiensem civitatem, amplitudine loci populique 128 frequentia illustrem, sacra aede sub episcopis Nicetae antecessoribus caruisse; sicuti neque domo aut domibus ecclesiasticis caruit, ubi et episcopus degeret cum ibidem commoraretur, et clericorum coetus, quem cum episcopo esse decet. Quae superius dicta sunt de monasterio virorum quod Aquileiae erat, necnon de monasterio virginali, abunde probant sacram aedem Aquileiae jam pridem exstitisse, in qua et coetus coiret Christianorum, et solemnia ecclesiastica haberentur, et episcopus sacra faceret. [Col. 0989C] Praeterea ex divo Athanasio in Apologia ad Constantium imperatorem, num. 3 ac 15, intelligimus, Fortunatiani episcopi tempore, cujus ille hospes fuerat Aquileiae, aedem sacram ibidem de novo exstrui coeptam, et quidem, ut inde conjicimus, in alterius antiquioris locum, quae jam tunc multitudini non sufficeret; atque in eadem, quamvis nondum absoluta, sed quia forsitan diruta erat vetus ut nova amplior ibidem exsurgeret; in eadem, inquam, habitam fuisse collectam, cui ipse quoque Athanasius interfuit, et Augustus Constans praedicti Constantii frater tunc Aquileiae et ipse degens: quod ad annum pertinet 348, uti apud De Rubeis in Monumentis, capite 6, num. 5. In concilio quoque Aquileiae habito anno 381, sub Valeriano episcopo, Fortunatiani successore, quod superius expendebamus, Ecclesia Aquileiensis civitatis nominatur, in qua 32 episcopi ejusdem concilii Patres consederunt; quae propterea eadem ipsa censenda est, quae Fortunatiani tempore Athanasio teste exstruebatur, quaeque unica fortasse in ea civitate [Col. 0989D] tunc erat, quia nulla distinctionis nota ibidem signatur. Digna sane illa sacra aedes fuit, quae princeps haberetur in universa Aquileiensi dioecesi, tum ob civitatis splendorem, tum etiam procul dubio ob structurae majestatem, quae amplitudini ac dignitati urbis impar non fuerit, multoque magis ob concilii in ea habiti praestantiam, quod, etsi non generale, generalis certe loco censeri potest, et celebritatem maximam inde accepit, quod summi Occidentalis Ecclesiae proceres eminentesque tum sanctitate tum doctrina viri in eo convenerint. Hoc tamen satis non est, ut Ecclesia illa, more nostrarum, cathedralis habenda esset; neque ut civitas Aquileiensis ita stabilis ea tempestate jam evaserit residentiae locus Aquileiensium episcoporum, ut liberum ipsis non foret, aut pro libito, aut pro opportunitate, aut etiam pro vicissitudinum ratione, alibi etiam libere commorari, aliisque uti sacris aedibus, quae jam tunc in minoribus [Col. 0990A] etiam civitatibus, necnon in pagis ac villis populosioribus, non infrequentes essent.

Affuerunt vero Aquileiensibus episcopis, et quidem saepe saepius, et plane dixerim plusquam caeteris episcopis totius Italiae; affuerunt, inquam, causae cur ab Aquileiensi civitate sese subducerent, et pacatiora ac securiora quaererent alibi domicilia in amplissimae propriae dioecesis finibus. Ut ut porro concedamus Aquileienses episcopos ad Valerianum usque, Aquileiae potissimum consedisse; post Valerianum, dicere ausim, Aquileienses episcopos Nicetae nostri antecessores, non Aquileiae potissimum, sed alibi frequentius quam Aquileiae, commoratos fuisse. Primus post Valerianum Chromatius fuit; qui anno 388, eodem ipso quo Valerianus decessit, ordinatus Aquileiae perhibetur a divo Ambrosio episcopo Mediolanensi, juxta morem duarum illarum Ecclesiarum, ut sese invicem earumdem antistites ordinarent, in civitate nimirum et ecclesia illius qui esset ordinandus. Novimus vero ex Historiis, ac Muratorius refert in Annalibus Italiae, [Col. 0990B] eodem ipso anno Aquileiensem civitatem obsidionem passam fuisse ab exercitu Theodosii Magni Augusti, qui tyrannum 129 Maximum insectabatur Aquileiam ingressum cum copiis suis, ut ibi se tueretur post acceptas clades in praeliis antea commissis. Incertum quidem an ante vel post Chromatii ordinationem haec obsidio Aquileiae contigerit: certum tamen obsidionem hanc brevem fuisse, Theodosium urbem ingressum, captum Maximum, ac tertio ab urbe lapide imperatoris sententia capite obtruncatum, mense Julio aut Augusto ejusdem anni, ut varie tradunt historici. Cum post Maximum, Valentiniano principe enecato, tyrannidem arripuisset Eugenius, idem Theodosius ex Oriente iterum per Illyricum anno 394 in Italiam veniens cum magna militum copia, Juliarum Alpium munitas ab hoste vias sibi aperuit, atque ad Aquileiensem agrum pervenit, ubi ingens Eugenii exercitus situs erat. Ibi igitur commissum praelium fuit, quod exitium et mortem novo tyranno, novam ac [Col. 0990C] plenam Theodosio victoriam attulit, qui proximam Aquileiensem urbem ingressus, ibi etiam a divo Ambrosio, qui data opera Mediolano Aquileiam venit, salutatus fuit. En igitur Aquileiensem agrum, non amplius quam sex annorum spatio, ingenti militum copia bis exundantem; bisque ibi ita pugnatum adversis aciebus, ut non minus quam de Occidentali imperio inter legitimum principem et usurpatores duos actum fuerit. Verum non ita multo post, anno scilicet 400, atque ab Eugenii internecione sexto, majoribus iterum Aquileiensis regio infortuniis fuit obnoxia. Quis enim ignorat primam illam Gothorum Alarico duce Italiae invasionem, quae tunc non tam dominii acquirendi, quam abducendae praedae causa facta fuit? Patuit vero omnium primus Aquileiensis ager Barbarorum faucibus voracissimis, quos propterea nihil omisisse credendum est, ut, cum Aquileiensium rerum jactura, jamdiu conceptam rerum omnium cupiditatem explerent. Quid porro in his angustiis Chromatius episcopus? Nil certe mirum ab Aquileiensi [Col. 0990D] civitate et agro illum et semel et bis etiam secessisse; atque secunda praecipue hac vice moram etiam diuturnionem eo loci protraxisse, quem sibi praetulerit incolendum; ac ita etiam, ut ejus loci episcopus, potius quam civitatis Aquileiensis, quodammodo videretur. Romatium vero portum seu Romatinum ad fluvium ejusdem nominis, locum reapse fuisse secessioni Chromatii tunc temporis opportunum, sive illius portus nomine locum intelligamus qui nunc Portus-Gruarius supra Concordiam, sive alium post Concordiam, a Plinio memoratum, ad fluvii ejusdem ostium, unde in aestuarium labitur, quod probabilius quoque videtur; locum hunc, inquam, secessioni Chromatii opportunum fuisse, tum ad bellicas Romanorum turbas vitandas, tum ad Barbarorum fugiendos incursus, facile quisque, ni fallor, intellexerit, qui Romanas vias tunc celebres noverit, maxime vero illam, sive Flaminiam dixeris, sive Postumiam, quae ab Aquileia per [Col. 0991A] Venetiam atque Aemiliam ad primas Italiae urbes, ac demum ad ipsam orbis metropolim ducebat; et a qua, tum Romatius seu Romatinus portus, tum fluvius, ad laevam ejusdem viae ab Aquileia venientibus, quasi ignotus aut minus certe a Barbaris tunc alio tendentibus expetitus, distabat. Videatur tabula Italiae antiquae, quam edidit Muratorius in fronte tomi primi Scriptorum Rerum Italiacarum; necnon alia Venetiae superioris et inferioris, sive terrestris et maritimae, quam edidit Filiasius tomo III suarum Memorie storiche de' Veneti primi e secundi. Inde igitur probabiliter etiam Chromatius episcopus Aquileiensis, non Romanus quidem, uti animadvertebat ipse quoque De Rubeis, sed Romatinus, aut Romatianus episcopus dictus fuit.

Anno 407, aut 408, mortalem vitam 130 cum coelesti gloria Chromatius commutavit. Alaricus vero Gothorum dux, rebus ut videtur ad modicum saltem cum Honorio Augusto compositis, in Norico consistebat; Aquileiensium tamen finibus incumbens, et [Col. 0991B] novam Italiae inhians ruinam. Brevi desiderii compos efficitur: nam eodem ipso anno in Italiam descendens, Aquileiensem agrum iterum terrore concussit; licet Aquileiam, caeterasque Venetiae urbes tunc praeterierit, ut recto itinere Romam peteret, quam demum anno sequenti 409, aut, ut aliis visum, 410, fame prius oppressam, cepit, crudeliterque depopulavit. Successerat interim Chromatio Augustinus, cujus episcopatus anni varie in Catalogis et in Chronicis exhibentur. Augustino deinde successit Adelphus, Adelpho Januarius, Januario Maximus, Maximo Secundus, Secundo denique noster Nicetas, ut apud De Rubeis in Monumentis apparet. Augustino vero sedente, refert Dandulus in Chronico, libro v, capite 1, parte XII, quod »urbis Aquileiae proceres ad Aquas veniunt Gradatas; et in littore castellum spectabile construxerunt, quod ab aquarum nomine Gradus appellatur.« Hoc sibi perfugium Aquileienses optimates condiderunt non procul a patriis laribus adversus [Col. 0991C] Barbaborum incursus, quibus fere semper omnium primus Aquileiensis ager patebat. Perseveravit igitur, etiam post Chromatium, Aquileiensibus episcopis secessionis occasio et necessitas ad loca tuta atque pacata; ita ut facile conjicere possimus, etiam Chromatii successores non infrequenter extra Aquileiensem civitatem diversatos fuisse, ac probabiliter ad eumdem portum Romatinum in interno aestuarii Concordiensis littore situm ad Romatini fluvii ostium. Nec interim defuerunt Aquileiensibus, praeter extranea Barbarorum, etiam domestica, ut ita dicam, incommoda, quae episcopis Aquileiensibus secedendi causas identidem ministrarent. Cum enim, Honorio Augusto defuncto, Occidentale imperium arripuisset tyrannus Joannes, atque propterea ad eumdem depellendum castra ex Oriente movisset Theodosius Junior imperator, iterum Aquileiensis ager, anno circiter 424 aut 425, militaribus copiis exundavit; atque Aquileia ipsa, quae Joanni invasori parebat, obsessa et capta, in Theodosii potestatem redivit, ubi etiam paulo post idem [Col. 0991D] Joannes meritas rebellionis poenas persolvit.

Sed jam ad potissimam causam, quam secedendi ab Aquileiensi civitate et agro habuit Aquileiensis episcopus, proximus Nicetae decessor, Secundus, anno 452, accedamus oportet. Is nempe est annus, quo famigeratus ille Hunnorum rex Attila, in concussionem gentium natus, uti aiebat Jornandes seu Jordanus, et flagellum Dei merito nuncupatus, ex Pannonia in Italiam erupit cum immensa Barbarorum multitudine; atque Aquileiensem agrum primo impetu invasit, Aquileiamque dira obsidione vexatam, demum cepit, expilavit, incendit, indeque progrediens, abductisque captivis, eamdem intulit cladem Concordiae, Altino, ac caeteris Venetiae civitatibus, quarum primae numquam postea ad pristinam dignitatem surgere potuerunt. Quid Secundus Aquileiensis episcopus in his rerum angustiis egerit, ubi fuerit, quo confugerit, omnino incertum. Secedendi tamen ab [Col. 0992A] Aquileiensi civitate et agro, hanc fuisse Secundo episcopo occasionem ac necessitatem omnium maximam, nemo negaverit: quin etiam, non secedendi modo, sed alibi quoque longe ab Aquileiensi civitate et agro diutius permanendi. Portus vero Plinii Romatinus, ad ostium fluvii neque ita procul a Concordia situs, tutus refugii locus esse non poterat, ob ingentem Barbarorum multitudinem, qui in Concordiae civitatis excidio nequaquam putandi sunt reliquisse immunem portum 131 ejusdem ad Romatium fluvium situm, ubi multa proculdubio necesse erat congesta fuisse ex mercibus omnis generis undequaque advectis, quae eorum praedandi cupiditatem incitarent. Quinimmo portum ipsum Romatinum ad ostium fluvii situm, eamdem tunc subiisse cum Concordia, cujus erat portus, fortunam, et ita, ut aquis demum, nemine cohibente, libere exundantibus penitus interiret, ac veluti evanesceret, sicut aliis etiam contigit clarissimis olim locis ac civitatibus prope aquas sitis, verosimillimum esse videtur. Tantam Aquileiensis provinciae cladem, [Col. 0992B] ac tantarum civitatum excidium luxit proculdubio episcopus Secundus, ac demum anno 454, ut scribit Dandulus apud De Rubeis, moerore fortasse plusquam aetate confectus, naturae concessit.

Eodem ipso anno pro secundo Nicetas noster Aquileiensium episcopus renuntiatus perhibetur. Sed quid tunc Aquileiensis civitas, adhuc, ut ita dicam, incendiis fumans, suorumque civium sanguine madens habitatoribus orbata, et ab omni decoris pristini majestate delapsa? Saltem primis propterea Aquileiensis episcopatus sui annis, non immerito conjectandum, Nicetam nostrum, non quidem in Aquileiensi civitate, sed potius alibi moram traxisse, ubi major perterriti paventisque populi, qui Barbarorum servitutem evitasset, copia confluxerit. Neque tunc insulae in aestuariis positae, tam subito abundare incolatibus ac populo potuerunt, ut ibi sedem ponere Aquileiensis episcopus facile posset, aut duceret expedire; neque Gradense castellum sub Augustino [Col. 0992C] episcopo conditum, ex Dandulo, uti vidimus, et munimini temporaneo potius quam stabili incolatui accommodatum, tale erat, quod sustinendae multitudini satis esset. Novus vero Romatinus portus, qui Gruarius dictus fuit, et citra Concordiam positus, jam tunc fortasse, pro fluvii ac loci opportunitate, coeperat et populo et opibus abundare, et quamdam novae civitatis speciem exhibere, quae Aquileiae atque Concordiae vicem veluti gereret. Quidni igitur, a primo capessiti episcopatus Aquileiensis tempore, in hoc portu Romatino sedem veluti fixerit Nicetas Aquileiensis episcopus, donec Aquileiensis civitas, statu rerum in meliora converso, saltem aliquatenus convalesceret; et exinde dictus interim fuerit episcopus civitatis Romatianae, et ita etiam a Gennadio appellatus? Jam vero civitatis etiam nomen, potius quam portus, loco illi ad Romatium seu Romatinum fluvium sito, Nicetae ac Gennadii tempore conveniebat, atque ideo Romatianam illam dixit Gennadius ipse civitatem; civitatem nempe, quia ad [Col. 0992D] instar novae civitatis post Concordiam dirutam consurgebat; Romatianam vero, quia a Romatiano flumine alluebatur. Quidni etiam ad novum hunc portum Romatinum, seu civitatem Romatianam, saepe diverterit Nicetas, etiam postquam Aquileiensis civitas aliquantisper e propriis ruinis extulerat caput; ad locum nempe, qui in dies cresceret, et frequentem ac multam praeberet operandi materiam episcopo dioecesis; et inde quoque ea Romatianae civitatis episcopi appellatio in Niceta nostro percrebuerit?

Ut vero, quod de Niceta Aquileiensi ex illorum temporum vicissitudine, et ex Aquileiensis civitatis jactura non invite conjectamus, etiam exemplo aliquo tum ejusdem tum subsequentis aetatis illustretur, Mediolanensis Ecclesia praesto est Aquileiensi affinis, cujus civitas ex Attilana feritate idem subiit cum Aquileia fatum, licet non ita exitiale, utpote quae, toto pene populo salvo ac sospite, post ruinas atque [Col. 0993A] incendia cito potuit ad dignitatem pristinam revocari. Eusebius nempe sanctissimus tunc illius civitatis episcopus, audita Aquileiensium clade, 132 et appropinquantem videns etiam Insubriae seu Liguriae superioris civitatibus Hunnorum exercitum, Mediolano egressus cum clero ac populo, ad montana loca hostibus aut incognita aut impervia se recepit, ibique substitit, donec barbarus dux eloquentia victus sancti Leonis papae, Italia relicta, ad patrias in Pannoniam sedes remeavit. Videri potest hac super re clarissimus Oltrocchius in recenti opere, cui titulus: Ecclesiae Mediolanensis Historia Ligustica, libro III, capite 1; et digna sane est quae legatur Homilia quaedam sancti Maximi episcopi Taurinensis, quam habuit Mediolani coram Eusebio ipso, occasione peractae reparationis illius templi, quod Attilano incendio una cum aliis civium aedibus conflagraverat; quae homilia integra primum prodiit in Romana sancti Maximi Operum splendidissima editione 1784, ubi est ordine 94. Eusebius quidem Mediolanensis, licet [Col. 0993B] aliquando Mediolano profugus, numquam alio quam Mediolanensis episcopi titulo appellatus fuit: verum neque secus appellari poterat, qui jam ante Attilanam cladem Mediolanensium esset episcopus, qui post brevem emigrationem Mediolanum regressus cum clero ac populo totus reparandae aedi sacrae ac urbi restituendae ibidem incubuit; quique numquam alio divertendi occasionem habuit aut necessitatem ad annum usque 462, quo ad superos evolavit, juxta chronologicam synopsim episcoporum illius Ecclesiae quae exstat in fine Oltrocchiani operis indicati. Eadem sane, quae episcopo Aquileiensi fuit etiam Mediolanensi occasio secedendi ab urbe suarum provinciarum principe: sed longe alia exstitit Aquileiensis civitatis conditio in eadem aerumna, ut propterea episcopus Aquileiensis Nicetas, qui secundo succedebat fere proxime post illius civitatis excidium, alibi fortasse debuerit potius quam Aquileiae episcopatum auspicari, alibi etiam frequentius diversari, et probabiliter ad novum portum Romatinum, unde, [Col. 0993C] ex diutino aut saepius repetito incolatu, appellationem episcopi Romatianae civitatis acciperet.

Ipsa Mediolanensis Ecclesia aliud nobis exhibet exemplum, et singulare quidem ac valde allato insignius, quod attinet ad alteram sexti saeculi partem, et Longobardorum respicit in Italiam irruptionem. Haec siquidem gens, cum ad morum ac indolis nativam feritatem adderet tum ethnicae superstitionis labem, tum Ariani erroris professionem (quae duo utraque vetus odium in Christianos et catholicos perurgebant), totam metu concussit Italiam, cum haec Alpibus appropinquantem intellexit, non tam eorum exercitum, quam integram pene nationem, novarum in sinu suo sedium appetendarum cupidam. Scribit Paulus diaconus de Gestis Langobardorum, l. II, c. 10, Aquileiensem episcopum tunc temporis Paulum, seu Paulinum, pavore perculsum, Aquileiensem civitatem deseruisse, et in Gradum insulam se recepisse cum thesauris Ecclesiae suae, ut novorum hospitum [Col. 0993D] primos occursus, seu potius novorum hostium primos impetus declinaret: quod et ab aliis quoque episcopis factitatum novimus, quibus evadendi opportunitas non deesset. Singulare vero Mediolanensis tunc episcopi sancti Honorati, in illis rerum angustiis illud perhibetur; quod una cum clero majori Ecclesiae suae Mediolano discedens, totamque relinquens propriam dioecesim, ad oram Liguriae maritimam descendit, Genuamque ingressus, ibi sedem fixit, ubi non modo eodem vivente, sed etiam in aliquot successoribus suis per annos 70 et amplius continenter perduravit; qui successores etiam, tum Mediolanensis, tum simul ipsius Genuensis Ecclesiae episcopi fuisse creduntur, cum nullius peculiaris Genuensis episcopi 133 tunc temporis constituti exstet memoria. Idem Oltrocchius citato opere ac loco rem totam aperit, multa eruditionis ac diligentiae laude. Quod itaque episcopis Mediolanensibus contigit altero post [Col. 0994A] Nicetam saeculo, ut a propria sede, causis ita exigentibus, longo tempore extorres, episcopi quidem essent Mediolanensis Ecclesiae, sed simul etiam episcopi essent ac dicerentur Ecclesiae Genuensis, ubi sedem fixerant; quid mirum factum fuisse etiam in Niceta, ut Aquileiensis, et ipse episcopus, nihilominus nuncuparetur episcopus civitatis Romatianae, a loco ubi fortasse post Aquileiensis civitatis jacturam episcopatum fuerat auspicatus, et ubi sederit non infrequenter? Hoc inter utrumque discrimen adest; quod Mediolanensis episcopus Genuae sedens, et Genuensem etiam regens Ecclesiam, duarum distinctarum Ecclesiarum episcopus erat, quae tunc propter rerum adjuncta sub uno praesule unitae, cessante postea unionis causa, proprium singulae episcopum uti antea, receperunt: Aquileiensis vero episcopus Niceas seu Nicetas, etiam in portu Romatino sive Gruario non infrequenter degens, et inde Romatianae civitatis episcopi nuncupationem obtinens, ejusdem propriae Aquileiensis dioecesis unice erat episcopus, ad quam [Col. 0994B] etiam Romatinus portus tunc pertinebat, nondum scilicet suffraganea Concordiensi peculiari Ecclesia ac dioecesi constituta ex parte avulsa ab Aquileiensi Ecclesia matre.

Verum Concordiensis hujusce dioecesis meminisse non possumus, quin ex ea novum aliud exemplum sumamus, et quidem nostro tempore vigens, et sub omnium oculis atque auribus positum, ut magis magisque confirmetur quod de Niceta Aquileiensi conjectamus. Concordiensis civitas, clarissima olim atque celebrata Romanorum colonia, paucis nunc aedibus, paucisque habitatoribus constat, uti jam supra monuimus: et quamvis cathedralem aedem habeat multa ac venerabili antiquitate insignem, necnon vetus episcopium prope eam situm, episcopum tamen suum nonnisi statis paucisque per annum, non diebus quidem, sed horis tantummodo videt; qui propterea permanentem ac fixam sedem habet in proxima civitate Portus-Gruarii, ubi alia adest sacra aedes quae cathedralis locum tenet, aliudque episcopium [Col. 0994C] cum curia episcopali ac seminario clericorum, et ubi presbyterium episcopale consistit. Hujus dioecesis episcopus, Concordiensis semper episcopus in Actis publicis appellatur, prout reapse est; at frequentior, immo communis loquendi usus, tum intra dioecesim ipsam, tum extra in finitimis populis eumdem semper dicit episcopum Portus-Gruarii, a loco nimirum ubi permanenter sedet, et unde in dioecesim universam episcopalis illius cura dimanat. Simili prope modo contingere potuit Nicetae nostro Aquileiensi, qui, quamvis Aquileiensis sane episcopus, diceretur nihilominus etiam episcopus civitatis Romatianae, a loco nempe ubi non infrequenter sederit post Aquileiae excidium; et ita prorsus, ut velut episcopus civitatis hujus Romatianae innotuerit Gennadio, scriptori procul ab Aquileiensi provincia posito, qui propterea multa scriberet etiam prout vulgi fama ferebat, et tunc maxime cum Aquileiae antiqua celebritas desiisset.

[Col. 0994D] Praeter allatum autem Concordiense exemplum, eadem ipsa Aquileiensis Ecclesia praesto est consimili facto, quod praeterire non licet. Constat Aquileienses antistites, diu sedem stabilem in civitate Fori-Julii tenuisse, octavo praesertim saeculo atque nono, prout De Rubeis in Monumentis ostendit capite 36. Quid vero si ex Forojuliensi Aquileiensium antistitum domicilio, et ipsi quandoque episcopi Forojulienses, potius quam 134 Aquileienses, dicti fuerint; et Aquileiensis Ecclesia denominationem acceperit Ecclesiae Forojuliensis? Ita porro factum fuisse novimus: nam Gregorius papa II, in quadam sua epistola ad Donatum Gradensem antistitem, et Marcellum ducem Venetiarum, quam refert Baronius ad annum Christi 729, num. 4, licet aliquot annis anterior esse debeat, ut idem De Rubeis citato loco evincit; Gregorius, inquam, papa II, Aquileiensem episcopum, seu patriarcham, illius temporis, Serenum [Col. 0995A] nomine, qui in civitate Fori-Julii degebat, Forojuliensem antistitem nominat: et Carolus Magnus, qui in suis Testamentariis tabulis anni 811, ab Eginardo in ejus Vita relatis, capite 33, eleemosynarum beneficio cumulavit ex Thesauro proprio, unam supra viginti metropolitanas ecclesias regni sui; Carolus, inquam, Magnus in tabulis illis, nulla facta Aquileiae mentione, Forum-Julium pro Aquileia nominavit; quod scilicet in civitate Fori-Julii Aquileienses metropolitae etiam tunc residerent. Adeatur super hac re praelaudatus De Rubeis in Monumentis, capite 46 num. 1, et in dissertationibus Variae Eruditionis, capite 20 num. 3. Si igitur ex Forojuliensi episcoporum Aquileiensium domicilio, saeculi octavi ac ineuntis noni, Forojulienses antistites eo tempore iidem dicti fuere, atque Aquileiensis eorum Ecclesia sub Fori-Julii nomine indicata; quid mirum quod saeculo quinto etiam Niceas seu Nicetas, Aquileiensis pariter antistes, ex mansione aliquando probabiliter habita in novo portu Romatino, seu potius Civitate Romatiana, episcopus [Col. 0995B] civitatis Romatianae vulgo dici potuerit, et ita quoque a Gennadio aliisque post eum scriptoribus nuncupari? Sed haec jam satis, ad id quod erat hac sexti capitis parte altera inquirendum.

Unum hic addere juvat ex dictis hactenus tum in priori tum in altera hujus capitis parte: nimirum minime improbabile esse, Niceam seu Nicetam episcopum Aquileiensem, et Auxiliarem prius fuisse episcopum pro antecessore suo Secundo, seu etiam pro alio Aquileiensi episcopo ante Secundum, ad portum Romatinum, qui Romatinus portus idem ille fuerit a Plinio indicatus, et ad ostium Romatini fluvii situs; et eumdem postea, post Secundi mortem ad Aquileiensem Ecclesiam regendam assumptum, ad portum Romatinum non infrequenter etiam sedisse, qui portus tunc novus ille fuerit ad eumdem Romatinum fluvium situs, et cis Concordiam positus, quique propterea communiter tunc, ideoque etiam a Gennadio, non portus quidem, sed potius civitas Romatiana convenientiori [Col. 0995C] vocabulo appellatus fuerit. In re tam dissita atque obscura satis damus, dum probabilia afferimus; haec autem probabilia satis superque sunt, ubi quod praecipuum erat disputationis in tuto est positum: quod in praecedentibus capitibus factum fuisse confidimus.


[Col. 0995C]
CAPUT VII.

Clarissimi Zabei, contra Aquileiensem Niceae seu Nicetae Gennadiani episcopatum, momentis fit satis. Occurritur quoque auctoritati et animadversionibus clarissimi viri Michaelis Denis.

Post assertum in praecedentibus capitibus Aquileiensem Niceae seu Nicetae Gennadiani episcopatum, qui scopus est praecipuus hujus nostrae disputationis; post expensam atque explanatam difficultatem Romatianae civitatis, 135 quae causa fuit potissima cur in aliam iret sententiam clarissimus Zabeus, ut eumdem Niceam seu Nicetam, non Aquileiensem, sed Dacum [Col. 0995D] esse contenderet cum viris eruditissimis superioris aetatis, quibus tamen compertum non fuit illius opusculum nuper detectum de Symbolo ad competentes, in quo idem Nicetas Aquileiensis episcopus exhibetur, et ex quo in primis Dacum illum non fuisse deprehendimus; ordo postulat, et rei gravitas ipsa requirit, ut ea quoque momenta expendamus, quae adversus hujus Niceae seu Nicetae Aquileiensem episcopatum ab ipso Zabeo in sua dissertatione eidem opusculo anteposita prolata sunt. Dissertationem suam tribuit Zabeus in partes duas; in quarum prima ea congerit quae externa sunt, ut ipse ait, ad suam fulciendam opinionem; in altera vero penitiora scrutatur, ex ipso nimirum Explanationis Symboli opusculo ea colligens, quae parentem suum, non Aquileiensem, sed Dacum ostenderent, ex illius sententia. Multa jam ex utraque dissertationis parte Zabei momenta, et praecipua sane, incipientes ab ipso secundo [Col. 0996A] capite lucubrationis hujus, hactenus confutavimus; ut cuilibet patere arbitramur qui haec nostra non aegre penitus lectitaverit: nonnulla impugnavimus ex professo, pleraque vero prout hinc inde occurrebant viam nobis veluti praecludentia, quam aperire oportebat ut suo cursu libera flueret disputatio. Aliqua nihilominus restant, et maxime in altera dissertationis parte clarissimi viri, quae, ad integram sententiae nostrae confirmationem, peculiarem animadversionem requirunt. Ea itaque huic septimo capiti materiam dabunt; in cujus fine illis etiam locus erit, quae eruditissimum Vindobonensis bibliothecae praefectum auctorem habent.

Cum omnia pene externa, quae in priori parte dissertationis Zabei exhibentur pro Niceta Daco et contra Nicetam Aquileiensem, seu petita ex distinctione duarum civitatum, Aquileiensis atque Romatianae, seu ex Romatiana in Dacia sita cis Danubium, seu etiam ex testimoniis eruditorum virorum qui Romatianensem Gennadii Niceam seu Nicetam asseruerunt [Col. 0996B] illum fuisse qui divi Paulini Nolani episcopi amicitia claruit, ac propterea ab Aquileiensi nostro et loco et aetate distinctum; cum haec omnia, inquam, in praecedentibus capitibus soluta atque explanata jam fuerint, exordium ducimus hujus septimi capitis ab ea Zabei animadversione, quae prima est in dissertationis suae altera parte sub numero 1, ideoque prima ex illis penitioribus rebus, unde opinionem suam nititur confirmare. Romatianus Gennadii Nicetas, inquit Zabeus, librum scripsit de erroribus gentilitatis. Deinde haec addit: »Immo de illo errore verba fecit, qui nonnisi apud barbaras et efferatas gentes locum habere poterat. Sic enim legimus (in Gennadio): Secundus (liber) de gentilitatis Erroribus, in quo dicit (Nicetas) suo pene tempore Melodium quemdam patremfamilias ob liberalitatem, et Gadarium rusticum ob fortitudinem ab ethnicis esse inter deos translatos. Jam vero quid opus erat ea praedicari Aquileiae, ubi a tempore divi Marci evangelistae idolorum templa dirui coeperunt, et idola ipsa a profanis aris everti? [Col. 0996C] Reliquiae forte aliquae gentilitatis et saeculo quinto ibi supererant; sed paucissimae certe, neque tales, in quibus serpere stolida haec opinio posset, qua crederetur fortitudinem corporis esse causam cur quis ex homine fieret deus. Aquileiam enim cum nominamus iis temporibus, de illa urbe loquimur quae inter Italiae urbes post Romam cultissima fuit, quae scientiis litterisque florebat, et magnorum 136 virorum praedicatione qualibet in aetate fuerat erudita. Praecesserat Nicetae Aquileiensi Rufinus . . . Rufinus autem et ipse Symbolum explicavit, ut notum eruditis omnibus est . . . Jam vero Rufinus ita loquitur de Dei veri unitate, et existentia, ut vel silens moneat sua in regione et suo tempore gentilitatem non eguisse diligenti impugnatione. Anne dicemus eam annorum decursu virium accessionem fuisse nactam, et sedente Niceta adolevisse? Verum hoc adversatur historiae. Tres enim ad episcopos Aquileienses supersunt divi Leonis Magni epistolae, quarum postrema est ad [Col. 0996D] beatum Nicetam, ex quibus docemur presbyteros in illis regionibus exstitisse non paucos, et religionem Christianam multo ibi in honore fuisse. Aderant insuper Aquileiae monasteria, in quibus viri doctrina et pietate insignes morabantur, et voce atque scriptis Christianitatis incolumitati atque incremento consulebant . . . In tanta itaque lucis et eruditionis amplitudine, quomodo credi potest ignorantiam adeo trium phasse, ut homines plures adduceret ad ea credenda quae in secundo sancti Niceae libro confutantur? Adeo parum quinque saeculorum decursu Christianam religionem a divo Marco praedicatam profecisse dicemus?« Hactenus Zabeus in prima sua animadversione, ducta ex penitioribus hujus argumenti indiciis, contra Aquileiensem Niceae seu Nicetae Gennadiani episcopatum: et erudite quidem, atque eloquenter.

Ut vero huic animadversioni respondeamus, annotandum est primo, neque barbararum atque efferatarum [Col. 0997A] gentium tantummodo fuisse, sed ethnicarum quarumcumque, etiam culte honesteque viventium, ut eos nonnumquam inter deos referrent, qui aliqua, aut sociali virtute prout est liberalitas, aut corporis dote prout est fortitudo, excelluissent; neque barbararum aut efferatarum gentium nomen ullo modo convenire Dacorum populo cis Danubium posito, ubi Romesiana, Remesiana, Remissiana, seu Romatiana civitas sita erat, et ubi haec acta dictaque fuisse, potius quam Aquileiae, Zabeus existimat: hic namque populus Romanae ditionis Romanique cultus erat, immo Romanae originis, utpote qui ab iis descenderet Romanorum coloniis ex altera Danubii parte ab Aureliano principe evocatis, prout dictum fuit capite secundo. Praeterea, non de errore, sed de erroribus gentilitatis librum scripsit Gennadianus Nicetas; id est de superstitioso idolorum cultu, ac de falsitate ethnicae religionis, non uno ex capite, sed undequaque acceptae. Quid ergo mirum si ad vetera hujus pseudoreligionis monstra validius exagitanda, cum [Col. 0997B] ad apotheosim etiam insectandam atque irridendam venisset, qui unus est ex putidioribus gentilitatis erroribus atque deliramentis, recenti quoque ridiculo exemplo, data occasione, uti voluerit duorum illorum Melodii patrisfamilias ac Gadarii rustici, qui suo pene tempore fuerunt ab ethnicis ob liberalitatem et ob fortitudinem inter deos translati? Hoc nimirum in ore Nicetae ad inanitatem ac levitatem ethnici cultus uberius demonstrandam faciebat; quod erat illius libri argumentum: neque hoc interim ostendebat, hujusmodi stolidam opinionem, qua crederetur fortitudinem corporis esse causam cur quis ex homine fieret deus, serpere in ea ipsa potuisse aut civitate aut regione ubi Nicetas concionem habebat. Sed quoniam Zabei animadversio eo spectat ut omnino inutilem statuat in Aquileiensi praesule quinti saeculi praedicationem adversus idololatriam, prout patet ex alia quoque animadversione hujus secundae partis dissertationis ejus, sub numero 14, in ipsum Explanationis 137 [Col. 0997C] Symboli opusculum, ut inde concludat Nicetam Gennadianum, qui gentilitatis errores perstrinxit in apposito libello, quique eosdem exagitavit etiam in ipsa Symboli Explanatione, non esse Nicetam episcopum Aquileiensem, sed potius Nicetam Dacum sancti Paulini Nolani amicum; res est paulo latius explicanda.

Quamvis itaque ethnica superstitio ex Evangelii praedicatione, etiam tribus prioribus saeculis inter ipsos Caesarum exertos gladios pro eadem tuenda, multum et dignitatis et ponderis per quotidianam Christianorum copiosam accessionem amisisset, ita ut Tertullianus, in Apologetico, capite 17, exprobrare gentilibus fidenter potuerit, quod licet hesterni, ut ipse aiebat, Christiani essent, omnia tamen ethnicorum loca suo tempore jam impleverant, urbes, insulas, castella, castra ipsa, tribus, decurias, palatium, senatum, forum, omnia uno verbo, solis idolorum templis exceptis: quamvis haec eadem ethnica superstitio ex pace Ecclesiae data a Constantino imperatore, quarto saeculo [Col. 0997D] ineunte, extremum veluti ictum acceperit, ita ut Christiana religio in toto Romano orbe locum subacti undique erroris occupaverit, et religio Romani imperii facta esset: non ita tamen tunc, ac diu etiam postea, haec sola ac tranquilla regnavit, ut non jugiter cogeretur adversus multitudinem hominum dimicare, qui etiam in tanta Evangelii luce pristinae superstitionis tenebras tenaciter diligebant. Hujus multitudinis ethnicorum undique consistentium toto quarto Ecclesiae saeculo, et etiam in primariis orbis Ecclesiis ab ipsis apostolis institutis, abundant in coaevis monumentis indicia; eaque praesertim nobis exhibent ipsi sanctissimi Ecclesiarum antistites illius aetatis, in quorum lucubrationibus quae supersunt ethnica superstitio ab iisdem exagitata, adhuc proculdubio vigens, nec viribus destituta omnino conspicitur. Hic interim nobis sufficiat meminisse imperii Juliani Augusti, necnon et conatuum Symmachi senatoris pro ara Victoriae [Col. 0998A] sub Valentiniano ac Theodosio Augustis; ut apertum fiat, quam multi tunc essent, quantique adhuc valerent idolorum cultores.

Quid nunc de saeculo quinto? Quintum saeculum veluti aperuerunt tot illae calamitates, quae Romanum imperium a fundamentis primum concutientes, illius demum ruinam in Occidente, barbaris undique praevalentibus, properarunt. Quis autem ignorat ethnicorum illius temporis in toto orbe clamores adversus Christianam religionem, et pro publico idolorum cultu restituendo, cujus cessationi omnia tribuebant incommoda, quibus imperium afflictabatur? Hinc nempe origo egregii operis divi Augustini de Civitate Dei, hinc etiam origo historiarum Orosii adversus paganos; quae duo Opera, duo nova fuerunt diversi generis Apologetica illis circumstantiis opportuna pro Christiana religione, ad depellendam invidiam quam oblocutionibus suis undique eidem conflabant ethnicae superstitionis cultores magno adhuc numero ubique praesentes, et ad Christianorum hominum confirmandam [Col. 0998B] etiam in tot adversis voluntatem ac fidem. Patet igitur ethnicorum multitudo etiam quinto saeculo ineunte, cum jam undique exstarent per universum orbem Ecclesiae, necnon etiam florerent tum praestantissimis doctrina ac sanctitate episcopis, tum praeclarissimis virtutum omnium exemplis, tum etiam sanctissimis institutis. Verum quidem est, Theodosii atque Honorii legibus clausa fuisse idolorum templa, ac prohibita publica sacrificia, ideoque cultum etiam illum quemcumque idololatriae proprium, unde ethnicorum religio constabat: at leges ipsae nec plenum ubique terrarum sortiebantur 138 effectum, et silere nonnumquam debuerunt ante ipsos oculos Augustorum a quibus latae fuerunt. Theodosio juniore imperante, adulto scilicet saeculo quinto, adhuc vigebat in ipsa urbe regia Constantinopoli ethnica superstitio: ipsius namque merito datum fuit, quod idolorum templa funditus everterentur, adeo ut nullum pristinae superstitionis vestigium remaneret. Ipse quoque templum in [Col. 0998C] ea urbe dicatum daemoniis, appellatumque Tychaeum, vero Deo in Martyris Ignatii honorem dedicavit, locatis ibidem ipsius reliquiis ex coemeterio translatis quod erat extra portam Daphniticam, ut scribit Evagrius Scholasticus libro I, capite 16, anno 451, ut Muratorius monet in Annalibus Italiae, Marcianus Augustus legem tulit adversus paganos, quae exstat in codice Justinianeo, libro VII, de Paganis. At anno 467, quo Anthemius imperator urbem Romam ingressus fuit, adhuc ibi Lupercalia celebrabantur in honorem dei Februarii, ut liquet ex epistola Gelasii papae I, adversus Andromachum senatorem, quae exstat in Conciliis Labbei, cura Coleti, tomo V, col. 359. Liquet insuper ex eadem epistola, etiam tempore pontificatus ejusdem Gelasii, qui ab anno 492 usque ad 496 Ecclesiam gubernavit, multorum studium viguisse in ipsa urbe Roma pro Lupercalium instauratione, quae sublata non diu ante fuerant. Non negaverim quidem in eadem epistola reprehendi a pontifice maximo Christianos qui hujusmodi paganam Lupercalium [Col. 0998D] celebritatem tuebantur, et restitui curabant: verum ex eadem epistola similiter constat, tunc quoque in ipsa Romana urbe non defuisse paganos homines, qui in hac celebritate Christianis veluti anteibant, quique etiam absque Christianorum societate Lupercalia inter se agere potuissent. Ait enim in fine illius epistolae idem Gelasius pontifex: »Postremo quod ad me pertinet, nullus baptizatus, nullus Christianus hoc celebret, et soli hoc pagani, quorum ritus est, exsequantur. Me pronuntiare convenit, Christianis ista perniciosa et funesta indubitanter existere.« En distinctionem a Gelasio adhibitam, Christianorum et paganorum. Christianis spectacula hujusmodi non convenire contendit: Paganos vero nominat qui talia tunc agebant, et quos cum impedire non posset, solos saltem, absque Christianorum accessu, agere volebat. Pagani igitur, etiam Gelasii pontificis tempore, Romae adhuc exstabant, qui Lupercalium lasciviam [Col. 0999A] sectabantur, et Christianum etiam populum ad eorum imitationem alliciebant.

Romam vero cum dicimus, de qua Ecclesia loquimur? De ea nimirum tam felici Ecclesia, cui totam doctrinam apostoli cum sanguine suo profuderunt; uti non minus magnifice quam veraciter effatus fuerat Tertullianus de Praescriptionibus, capite 36. De ea Ecclesia loquimur cujus a Petro successionem episcoporum continuam absque ullo hiatu, ad ostendendam illibatae doctrinae traditionem, Irenaeus, Augustinus, aliique Patres haereticis jam objecerant. De ea Ecclesia loquimur quae sanctorum martyrum immenso numero gloriabatur, quae praestantissimis sanctissimisque viris jam tunc abundaverat. De ea Ecclesia loquimur, de qua Innocentius papa I epistola 25, apud Coustantium, editionis Parisiensis col. 856, ad Decentium Eugubinum jam scripserat, quod per sacerdotes a venerabili apostolo Petro ejusque successoribus constitutos Ecclesias instituerat in omnem Italiam, Gallias, Hispanias, Africam atque Siciliam, et insulas [Col. 0999B] interjacentes. Si talis porro ac tanta Ecclesia ab ipsis apostolorum principibus erudita, tanta gloria illustris, tantis meritis cumulata, totque Ecclesiarum mater; si haec, 139 inquam, Ecclesia etiam quinto labente saeculo paganos homines in sinu suo et intra Urbis moenia habebat, contra quorum insanas superstitiones ac turpitudines necesse erat ut Gelasius pontifex Christianum populum commoneret; non est cur clarissimus Zabeus scribere possit, repugnare omnino, quod Aquileiae, Nicetae tempore, quinto nimirum saeculo jam provecto, fuerint idololatrae qui mererentur ab eodem apposita oratione perstringi, et contra quos admonendi essent fideles; propterea quod Aquileia iis temporibus inter Italiae urbes post Romam cultissima fuit, atque scientiis litterisque florebat, et quia Aquileia a divo Marco religionem Christianam acceperat, et magnorum virorum praedicatione qualibet in aetate jam fuerat erudita; ut inde concludat, Nicetam hunc Gennadianum, auctorem libri de Erroribus gentilitatis, [Col. 0999C] atque alterius Explanationis Symboli, non esse Aquileiensem nostrum Nicetam, sed potius Nicetam Dacum Paulini Nolani amicum. Sed jam propius ad Aquileiensem Ecclesiam nunc accedamus oportet; ipsam deinde, sed post aliquem etiam a recto itinere excursum, commodius inspecturi.

Roma iter facientes Aquileiam versus, gradum sistamus Ravennae, quae altera tunc regia urbs erat, populo opibusque potens, ubi imperii Occidentalis aula posita, et ubi ipsa Augusta familia medio circiter hoc quinto saeculo fere semper commorabatur. Potissimum hujus urbis atque Ecclesiae decus sanctus Petrus Chrysologus tunc florebat, universamque Ecclesiam illustrabat vitae sanctitate, atque doctrinae praestantia. Si porro illius sermones intueamur, et eos maxime quos habuit in Symbolum apostolorum, et alium quoque cui titulus de Kalendis Januarii, quae varia gentium superstitione polluebantur, qui est ordine 155 in editione Sebastiani Pauli, liquido ex eisdem intelligemus fuisse paganos idolorum cultores etiam in illa Italiae parte, [Col. 0999D] et in ipsa Ravennatensi ejus dioecesi, qui zelum sancti praesulis exercebant, tum pro illorum conversione, tum etiam pro Christianorum in fide ac disciplina vitae constantia. Pauca delibare praestat ex his sermonibus, ne gratis asseruisse videamur. »Hinc est quod veniens ex gentibus impositione manus, et exorcismis ante a daemone purgatur, et aperitionem aurium percipit, ut fidei capere possit auditum, ut possit ad salutem prosequente Domino pervenire.« Ita sanctus Petrus Chrysologus sermone 52. Exstabant ergo gentiles Ravennatensibus noti, qui ad ecclesiam aliquando veniebant; si de eorum in ecclesiam ingressu, ac de caeremoniarum valore quae erga eos adhibebantur, sanctus episcopus data occasione fideles suos alloquebatur. Quod vero gentiles in Ravennatensi agro positi reapse ad ecclesiam venirent, ea insuper quae sequuntur ostendunt. »Ergo de cordibus vestris expurgate perfidiae coenum, ut pura per vos fidei fluenta percurrant: [Col. 1000A] incredulitatis fruteta in vobis radicitus amputate, ut excrescant ad alta credulitatis vestrae robusta plantaria . . . Deum suum qui vult scire, nesciat gentium deos: qui deos dicit, contradicit Deo. Servire uni libertas est, captivitas multis.« Ita sermone 51 in Symbolum apostolorum: »In Deum vos hodie merito confitemini credidisse, quando deos, deasque, sexu dispares, numero confusos, turba populares, viles genere, fama turpes, impietate maximos, primos scelere, crimine singulares, ipsis etiam sepulcrorum suorum vultibus accusatos, laetamini vos fugisse: quia miseriae, doloris, et infelicitatis est, tantos et tales habuisse servulos, quantos vos et quales dominos hactenus pertulistis: 140 sed ad unum vivum, verum, solum, sed non solitarium Deum vos perve nisse gaudete, dicendo: Credo in Deum Patrem.« Haec ipse sanctus praesul sermone 57 in idem Symbolum apostolorum. Ad quos vero haec utriusque sermonis verba, nisi ad catechumenos seu competentes, qui ad Ecclesiam ex gentilitate veniebant? Ad catechumenos [Col. 1000B] profecto seu competentes, qui essent filii Christianorum, nequaquam dicere potuisset sanctus praesul, fugisse deos deasque, quos hactenus dominos pertulissent, quique tales ipsi servulos habuerint. Mitto plura alia quae afferre possem loca ex hujus sancti praesulis sermonibus in Symbolum apostolorum, qui multi sunt, et ex quibus omnibus colligitur, ut animadvertit Dominicus Mita, vetus Sermonum Chrysologi editor et illustrator. »Sanctissimum archiepiscopum nostrum quamplurimos baptizasse infideles adultos, tum barbaros, tum Italos ac Ravennates, qui adeo sanctis exemplis, et sacra hujusce pastoris doctrina ad fidem suscipiendam invitabantur.«

Quod autem necesse haberet sanctus episcopus etiam Christianum populum commonere, ne se sineret abripi ab idololatrarum exemplo, ne se eorum spectaculis immisceret, sequentia, ex supracitato sermone de kalendis Januarii, evidenter ostendunt. »Hinc est, fratres, hinc est quod hodie gentiles deos suos foeditatibus [Col. 1000C] exquisitis, excogitato dedecore, et ipsa turpitudine turpiores videndos trahunt, distrahunt, pertrahunt, quos faciunt non videndos, etc.« Deinde sequitur. »Haec diximus, fratres, ut proderemus causam quare gentiles hodie faciant deos suos talia committere quae sustinemus, et faciant tales qui videntibus et horrori sint et pudori: faciant ut eos aliquando et ipsi qui faciunt, horreant et relinquant, et Christiani glorientur a talibus se liberatos esse per Christum: si modo non eorum ex spectaculis polluantur, si eorum non inquinent thura tactu, si hujusmodi fugiant de assensione discrimen: quia factis semper est aequalis assensus, Apostolo probante, cum dicit: Non solum qui faciunt ea, sed etiam qui consentiunt facientibus.« Ita Chrysologus. Quis porro ex his aliisque supra relatis sancti praesulis verbis, non satis intelligat, et paganos exstitisse in ejus dioecesi, et multos etiam exstitisse; contra quos Christiani commoneri deberent, et ex quibus quamplures etiam non infrequenter ad Christianam fidem accederent?

[Col. 1000D] A Ravennatensi Ecclesia ad Taurinensem suam in Subalpinis sanctus Maximus ejusdem circiter aevi episcopus invitat nos ut modicum divertamus, inde postea Aquileiense iter via recta repetituri. Exstant siquidem et hujus sancti praesulis sermones, ex quibus aperte intelligimus multam in illis regionibus paganorum copiam tunc fuisse, maxime vero inter rusticos in pagis ac villis constitutos. Lectorem igitur non pigeat illius verba perpendere. »Ergo viam Domino parare jubemur, nostrae equidem fidei puritate, qua non tantum idola vana, atque superstitiosa figmenta adversemur, sed et in fratribus ea detestemur, et corrigamus.« Ita sermone 58, qui est 7 de Nativitate sancti Joannis Baptistae, in novissima editione Romana. Quid idola vana et superstitiosa figmenta hic sanctus Maximus nominasset, quae fideles adversari deberent, si haec in illis regionibus non exstitissent? Quid ea in fratribus detestanda, immo et corrigenda fideles [Col. 1001A] suos docuisset, si pagani reapse, quos fratres appellat, inter eos non fuissent? Adversus paganorum lustrationes, quae in dioecesi 141 sua adhuc obtinebant, ita sermone 77, qui est 2 de sanctis martyribus Alexandro et sociis: »Et quia audivimus lustrum a nonnullis sacrilegis mitti solere exemplo sanctorum, objurgemus impios, castigemus errantes . . . Caeterum, si videntes hoc tacemus, silentes et patimur, reos nos statuimus, si non operatione sceleris, attamen dissimulationis assensu . . . Quoties mandavit Deus idolorum sacrilegia destruenda, et numquam ad hanc partem solliciti esse volumus? Semper dissimulavimus, semper sprevimus. Postea nos admonuit imperiale praeceptum. Videte quanta Divinitatis sit derogatio haec humanae potestatis adjectio . . . Principes quidem tam boni Christiani leges pro religione promulgant, sed eas exsecutores non exerunt competenter.« Haec sanctus Maximus; ubi indicatam videas imperialem legem, atque eam fortasse quam supra memoravimus, Marciani Augusti, latam anno 451; ubi quoque testatam [Col. 1001B] accipias hujusce legis remissam atque incompletam observantiam, non secus atque aliarum praecedentium Augustorum, prout itidem notabamus ad harum legum inefficacem vim ostendendam pro omnimoda exstinctione ethnicae superstitionis.

Duo alii adsunt sermones hujus sancti episcopi, nempe 96 et 97 sub hoc titulo: De Idolis auferendis de propriis possessionibus; ex quibus constat idolorum cultum plurimum tunc temporis in illis regionibus, et maxime inter rusticos, uti superius admonuimus, obtinuisse. Memorantur enim hic arae ligneae, simulacra lapidea, congruens ministerium: hic aruspex, hic dianaticus, hic habitus ipsorum describitur. Sed pauca ex utroque sermone verba afferamus, quae in argumentum nostrum digna sunt quae perpendantur. »Ante dies commonueram charitatem vestram, fratres, ut tamquam religiosi et sancti idolorum omnem pollutionem de vestris possessionibus auferretis, et erueretis ex agris universum gentilium errorem. Fas enim non est, ut qui Christum habetis in cordibus, Antichristum [Col. 1001C] in habitaculis habeatis; cum vos Deum adoretis in Ecclesia, vestri diabolum venerentur in fanis. Nec se aliquis excusatum putet, dicens, Non jussi fieri, non mandavi . . . . . Tu igitur, frater, cum tuum sacrificare rusticum cernis, nec prohibes immolare, peccas; si non data copia, attamen permissa licentia . . . Grande igitur malum est idololatria; polluit exercentes, polluit habitantes, polluit intuentes, penetrat ad ministros, penetrat ad conscios, penetrat ad tacentes. Immolante enim rustico inquinatur domnedius, etc.« Haec ex priori sermone. Ex altero vero sunt quae sequuntur. »Non parum tractatu Dominicae superioris profecisse vos credimus; siquidem praedicatione nostra ab omni idolorum inquinamento corda vestra purgavimus . . . . . Caeterum, qui scit in agro suo idolis immolari, nec prohibet, quamvis ipse longe in civitate consistat, pollutio tamen illum nefanda continget. Et licet aris assistat rusticus, ad domnedium contaminatio exsecranda regreditur. Particeps enim ejus [Col. 1001D] efficitur, si non conscientia, certe notitia.« Hactenus sanctus Maximus. Quot igitur essent pagani, quamque late patens ethnica superstitio in Taurinensi dioecesi medio circiter quinto saeculo, immo medio jam elapso, quo sanctus Maximus episcopatum gerebat, ex zelo ipsius insectandae hujus superstitionis tum sermonibus appositis, tum data etiam pro re nata opportunitate loquendi, abunde apparet. Nunc vero a Subalpinis regionibus ad Aquileiensem Ecclesiam recto itinere procedamus.

142 Iter autem agentes, media circiter via, paululum sistere nos compellit Ecclesia Brixiensis, quae habet quod nobis proferat super paganismo suae regionis ex sermonibus sancti sui episcopi Gaudentii, qui quarto desinente et quinto ineunte saeculo floruit: obiit enim juxta aliquos anno 410, juxta alios vero anno 427, uti ex praefatione Pauli Galeardi ad ejus Opera Patavii edita Cominianis typis. Quid igitur nobis [Col. 1002A] exhibent hi sermones? Tractatus quartus de Lectione Exodi haec habet: »Vos igitur, neophyti, qui estis ad beatae hujus ac spiritualis Paschae epulas invitati, videte quomodo ab omni pollutione escarum quas superstitio gentilis infecerit, vestras animas conservetis. Nec sufficit ut a mortifero daemonum cibo vitam suam custodiat Christianus; sed ut omnia abominamenta gentilium, et omnes idololatriae tramites, sicut quaedam serpentis diaboli venena diffugiat. Partes enim idololatriae sunt veneficia, praecantationes, suballigaturae, vanitates, auguria, sortes, observatio ominum, parentalia, inquam, unde idololatriae malum extulit caput erroris. Nam gulae suae causa primum coeperunt homines prandia mortuis praeparare, quae ipsi comederent; post hoc etiam sacrificia ausi sunt eis sacrilega celebrare . . . . . Cavete, quaeso, ab his omnibus, etc.« Tractatus vero 13 ejusdem sancti episcopi Gaudentii die Natali Domini, haec alia exhibet: »An existimatis quod Deum diligat tepidus ac negligens Christianus, qui idola in [Col. 1002B] possessionibus suis coli permittit; qui fanum daemonis et aram diaboli stare in contumeliam Dei patitur?« Exhibent itaque nobis sancti Gaudentii Brixiensis sermones paganorum cultum aetate sua etiam in Brixiensi dioecesi, maxime vero in possessionibus, inter rusticos nempe in pagis ac villis, prout nuper vidimus in Subalpinis: nec talem quidem cultum, qui dici posset ethnicae superstitionis aspernandae quaedam reliquiae, sed talem qui idola adhuc haberet omnium oculis exposita, qui aras et fana, qui sacrificia quoque animalium unde escae fortasse venales, qui caeteras insuper foveret abominationes; de quibus omnibus necesse erat ut Christiani identidem ab episcopo monerentur. Hac quoque notitia non inopportune per viam instructi, et a Brixiensi agro digressi, ecce jam adsumus Aquileiae; quae scopus est totius nostri per varias Italiae partes, seu itineris seu excursus.

Ut primum vero Aquileiensem dioecesim ingredimur, [Col. 1002C] ecce nobis obvius sanctus Aquileiensium episcopus Chromatius, auctor Sermonum seu Tractatuum, qui supersunt, in Matthaeum; qui Ecclesiam Aquileiensem, quarto labente saeculo, gubernavit ad annum usque septimum seu octavum saeculi quinti. Quid porro de paganis, qui aetate sua in Aquileiensium finibus essent, nobis prodit sanctus Chromatius? Non quidem ex professo de paganismo loquitur ipse, qui forte et alia scripsit quae ad nos minime pervenerunt; sed ubi data occasione paganos nominat tractatu 7 in Matthaeum capite 1, qui exstat in Bibliotheca Veterum Patrum Andreae Gallandii, tomo VIII, haec pauca notatu dignissima habet. »Habemus adversarios et gentiles qui fidei nostrae adversantur, qui nos interdum tempore persecutionis ad nefanda sacrificia cogunt.« Haec verba profecto gentiles ostendunt in Aquileiensi ipsa dioecesi, ubi Chromatius loquebatur, quarto exeunte et quinto incipiente saeculo, prout indicant ipsae voces, quae tempus locumque disserentis respiciunt. Nec ita vero exiguos [Col. 1002D] numero eos ostendunt, ut reliquiae forte aliquae gentilitatis et paucissimae certe dici possent, veluti 143 Zabeus existimat: neque enim paucissimi numero tales esse poterant, qui vel nominari deberent veluti adversarii nostri, nostraeque fidei adversi, multoque minus qui nos persecutionis tempore ad sacrificia cogere valerent, prout hic accidere posse putabat Chromatius. Luculentiora nihilominus exstant quae dicenda veniunt, quaeque petenda sunt ex eodem fonte, ad quem nos advocat ipse clarissimus Zabeus.

Hic nimirum ad Rufinum Aquileiensem nos provocat, qui coaevus Chromatio fuit et obiit anno 410, ut Fontaninus ostendit in Vita ipsius quam adornavit, assentiente etiam De Rubeis in Dissertatione sua de Rufino, capite ultimo: »Praecesserat, ait Zabeus, Nicetae Aquileiensi Rufinus . . . Rufinus autem et ipse symbolum explicavit . . . Jam vero Rufinus ita loquitur de Dei veri unitate et existentia, ut vel silens moneat [Col. 1003A] sua in regione et suo tempore gentilitatem non eguisse diligenti impugnatione. Anne dicemus eam annorum decursu virium accessionem fuisse nactam, et sedente Niceta adolevisse?« Rufinus quidem Aquileiensis Chromatio coaevus, et presbyterorum Aquileiensium coetui ab eodem aggregatus postquam ab Oriente digressus Aquileiam rediit, ut scribit idem De Rubeis in praecitata dissertatione, capite 14; Rufinus, inquam, probabiliter dum Aquileiae presbyterum ageret, quod usque ad obitum Chromatii fuit, Commentarium suum in Symbolum concinnavit, ab eodem nuncupatum Laurentio cuidam episcopo; quem unum fuisse ex episcopis Aquileiensi Ecclesiae addictis, et unum ex iis qui auxiliarem episcopo dioecesis operam praebebant, superius conjectavimus. Rufini proinde auctoritas in hoc Commentario, in iis quae Ecclesiam suam Aquileiensem spectant, plurimi est facienda: immo cum presbyter ipse Aquileiensis ad episcopum scribat Aquileiensi dioecesi addictum, ea ibidem scripsisse dicendus est, quae Ecclesiae suae [Col. 1003B] Aquileiensis usui maxime necessaria forent. At Rufini Commentarium hunc in Symbolum valde obiter legisse debuit Zabeus, qui ita de Rufino scripsit; aut certe illum legit aliis atque aliis cogitationibus occupatus. Tantum enim abest quod Rufinus in suo in Symbolum Commentario, prout Zabeus asserit,vel silens moneat sua in regione et suo tempore gentilitatem non eguisse diligenti impugnatione; ut Rufinus immo totus ibi sit in impugnanda quoque, et diligenter quidem, gentilitate, ubicumque sese offert occasio. Res est igitur enucleanda: quod dum facimus, Zabeo hic dupliciter respondemus; ostendentes nimirum, et Rufinum in suo Commentario impugnasse data opera etiam gentilitatem; et ejusmodi gentilitatem reapse Rufini tempore in Aquileiensi regione exstitisse, quae impugnari etiam ex professo ac diligentermereretur.

Rufini Commentarium in Symbolum prae manibus habeo, quem nobis exhibet clarissimus Rufinianorum [Col. 1003C] Operum editor et illustrator Dominicus Vallarsius. Quod primo dicendum venit contra animadversionem Zabei, illud est, Rufinum in Commentario suo parum aut nihil de Dei veri unitate et existentia disseruisse, et nihil certe quod ad unitatem existentiamque probandam atque demonstrandam faceret; ut proinde nullam ex hoc capite occasionem habuerit impugnandi gentilitatem. Dei veri existentia atque unitas, jam res erat ea aetate, et maxime apud illos majores nostros de qua non essent amplius Christiani homines muniendi adversus gentilitatem; et de qua gentiles ipsi, aut infideles quicumque qui contra sentirent, irridendi magis essent quam confutandi. Gentilitas nihilominus vel in ipso Commentarii sui exordio a Rufino data 144 opera impugnatur. Explanans enim, numero 3, priora Symboli verba: Credo in Deo Patre omnipotente, nonnihil immoratur in perpendenda prima voce credo, cujus propterea vim ostendit, ac necessitatem patefacit, adductis variis ex vita humana, atque ex communi agendi ratione aptissimis [Col. 1003D] similitudinibus: quod a se ideo factum dicit, ut paganorum objectioni obviam iret, qui nobis, ut ipse ait, nimiam credendi facilitatem opponunt. Ipsum itaque audiamus loquentem: »Haec autem idcirco in principiis praemisimus, quia pagani nobis objicere solent, quod religio nostra, quia rationibus deficit, in sola credendi persuasione consistat: et ideo ostendimus, nec agi, nec stare aliquid posse, nisi praecesserit vis credendi.« Hic certe Rufinus ab initio Commentarii sui et gentilitatem diligenter impugnat, et gentilitatem suo tempore in Aquileiensi provincia fuisse insinuat quae tam diligenti egeret impugnatione.

A numero tertio hujus Rufiniani Commentarii ad undecimum et duodecimum procedamus. Agit hic Rufinus de eo Symboli articulo, qui partum Virginis credendum proponit: Qui natus est de Spiritu sancto ex Maria virgine. In numero praecedenti attulerat oracula prophetarum, quae de ineffabili hoc mysterio [Col. 1004A] sunt, et contestationem evangelici sermonis, qui impletum asserit quod illa ante nuntiaverant aliquando futurum. In his porro duobus numeris, undecimo ac duodecimo, qui tres pene integras columnas constituunt Rufiniani Commentarii praecitatae editionis in-folio, uti aiunt, totus est Rufinus in confutanda gentilitate, cujus erat adversus Christi fideles partum Virginis irridere. Ita autem incipit: »Verum haec quia ex Scripturis propheticis asseruntur, possunt forte Judaeos, quamvis sint infideles et increduli, confutare. Sed pagani solent irridere nos, cum audiunt praedicari a nobis Virginis partum: propter quod paucis eorum obtrectationibus respondendum est.« Sequitur itaque Rufinus toto numero undecimo ac sequenti, et paganorum obtrectationibus invicte ac erudite respondet, prout paganis auctoritatem sacrarum nostrarum litterarum non agnoscentibus conveniebat; partim nimirum ratione, quantum in re tanta sat est; partim ad hominem loquens, capta scilicet occasione tot natalium monstruosorum atque incredibilium [Col. 1004B] ethnicae religionis, quibus tamen caeca gentilitas fidem non denegabat; partim vero exemplis ac similitudinibus obviis, quae rem supra humanum intelligendi modum positam, et rationi non adversam ostenderent, et insuper aliquatenus explicarent. Quomodo autem haec omnia in Rufini Commentario tam fuse digesta adversus gentilitatem Zabeus non viderit, prorsus, fateor, non intelligo.

Alterum quoque referre placet ex Commentario eodem locum, ubi Rufinus gentilitatem ex professo exagitat; et est sub numero 40, in quo agit de articulo Remissionem peccatorum. Totus in hac parte Rufini sermo est contra gentilitatem: en propterea quomodo ipse loquitur: »Solent cum irrisione adversum nos dicere pagani, quod ipsi nos decipiamus qui putemus crimina quae opere commissa sunt verbis posse purgari. Et aiunt: Numquid potest qui homicidium fecit homicidia non esse, et adulter non videri qui adulterium perpetravit? Quomodo ergo [Col. 1004C] hujuscemodi criminum reus sanctus vobis effici subito videbitur?« Respondet itaque Rufinus et huic paganorum objectioni adversus Christianorum fidem, ac deinde ita contra eos concludit: »Hoc modo fides nostra non invenitur naturalibus rationibus adversari, 145 dum remissio peccatorum, non gestis, quae mutari non possunt, sed animo quem de malo in bonum converti certum est, deputetur.« Rufinus igitur Aquileiensis ipse est qui clarissimo adversario nostro Zabeo ostendit, et se adversus gentilitatem in suo Symboli Commentario non semel nec jejune, sed pluries ac prolixe quoque sermonem habuisse, et gentilitatem ipsam propterea in Aquileiensium partibus talem aevo suo fuisse, quae tum ad eamdem assidue profligandam, tum ad Christianorum roborandam confirmandamque fidem, diligenti ac sedula impugnatione indigeret.

A Chromatio episcopo Aquileiensi et a Rufino presbytero usque ad Nicetam, ab anno nimirum 410 usque ad 454, Aquileiensia monumenta non suppetunt, [Col. 1004D] quibus ethnica superstitio in Aquileiensi dioecesi valeat demonstrari. Aquileiensium praesulum et presbyterorum lucubrationes post Chromatium et Rufinum usque ad Nicetam, si quae fuerunt, ad nos minime pervenerunt; parvis duobus aut tribus exceptis opusculis hac illac editis, de quibus quaerunt ac disputant eruditi. Sermo ille tantummodo 242 de Symbolo ad competentes, qui exstat in appendicibus Augustinianis, quique, ut superius capite 4 diximus, probabiliter spectat ad Augustinum episcopum Aquileiensem Chromatii successorem; solus hic sermo paganorum mentionem facit, unde fortasse colligi posset paganos ibidem etiam tunc exstitisse: ad articulum enim, Inde venturus judicare vivos et mortuos, ait: »Christianos judicat et paganos, justos et peccatores, fideles et impios.« Quid namque paganorum hic mentio ad competentes in Symboli explanatione, si pagani in ea regione non exstitissent, jam competentibus [Col. 1005A] eisdem noti, et ex quorum numero probabiliter competentium illorum aliqui jam fuissent; ut differentiam judicii divini inter eos ac Christianos intelligere possent ex simplici eorum indicatione, quemadmodum intelligebant inter justos et peccatores, fideles et impios, quibus numquam caruit area Domini? Sed haec obiter dicta habeantur, ne quidquam praetermittatur eorum quae in argumentum hoc afferri possunt.

Caeterum quid opus est monumentis ad conjiciendum, etiam post Rufini tempora, viguisse gentilitatem in Aquileiensium regione; quandoquidem Rufino superstite eam vidimus tam late diffusam, ut ipse quoque fusiori calamo eamdem impetere coactus fuerit? Nil mirum proinde gentilitatem, etiam post quadraginta et amplius annos, inter Aquileienses fuisse; ut et Nicetas ipse cogeretur, tum apposito libello, tum data occasione competentes alloquendi, sermonem in eamdem et convertere, et data opera instituere. Nonnisi lento nimirum gradu gentilitas penitus deleta fuit; quae non modo integrum quintum saeculum, sed [Col. 1005B] sextum etiam jam adultum ac labentem attigit in ipso Italiae sinu, ut mox videbimus. Praeterea Nicetae Aquileiensis tempore potuitne Aquileia melioris esse conditionis quam Roma sub Gelasio papa, quam Ravenna sub Chrysologo, et Augusta Taurinorum sub Maximo episcopis, qui eodem nimirum, et etiam posteriori tempore floruerunt, uti in singulis vidimus? Etsi fortasse non ita frequentes numero essent pagani Nicetae aetate in ipsa civitate Aquileiensi, abundabant procul dubio in Aquileiensi agro, inter rusticos nempe in pagis et villis constitutos; uti vidimus eodem tempore similiter abundasse in Subalpinorum agris, et non multo ante in possessionibus Brixiensium sub Gaudentio episcopo. Immo cum maxime inter rusticos ethnica superstitio quinto saeculo sedem haberet, mirum videri 146 non debet, si iidem idololatrae, caeteris naturaliter superstitiosiores, crassiorisque ingenii, ad portenta et ad monstra quandoque descenderent, ut levi etiam ex causa, suos praesertim [Col. 1005C] quos viderint aliqua virtute praestare, inter deos referre voluerint. Quidni igitur Nicetas in libello suo de Erroribus gentilitatis, ubi Melodii illius meminit atque Gadarii, quos suo pene tempore aiebat inter deos fuisse ab ethnicis relatos, exempla attulerit apotheosis cujusdam peractae a rusticis paganis Aquileiensis ipsius provinciae?

Verum liberaliter nimis a nobis actum fuit, cum diximus non ita fortasse frequentes Nicetae tempore fuisse paganos in ipsa civitate Aquileiensi; ex eo enim quod Aquileia iis temporibus inter Italiae urbes post Romam cultissima fuit, et scientiis litterisque florebat, uti verissime admonet Zabeus, ex eo quoque quod Aquileia, dum secundae res essent, veluti altera Roma in Italia haberetur, ut conjicimus ex historiis; inde inferre debemus, in eadem etiam abundasse paganos plusquam in reliquis inferioris ordinis ac dignitatis civitatibus. Clarissimus Innocens Ansaldus hanc nobis suppeditat animadversionem in eruditissimo suo opere, cui titulus: Multitudo maxima eorum qui prioribus [Col. 1005D] Ecclesiae saeculis Christianam religionem professi sunt, capite 16 pag. 343 editionis Taurinensis. Ait enim quod »illud qualecumque pugnae et contentionis genus, quod quarto fuit saeculo inter vices Christianae religionis, ac idololatriae, non a provinciarum ac regionum vel Orientis vel Occidentis oppositione, repugnantia, ac mobilitate derivatum est, sed a solis urbibus imperii praecipuis, quarum non exigua pars communicatione conditionis, negotiorum, ac munerum, adeo cum ethnicorum sacris implicata, involutaque erat, ut nisi difficillime non poterat illo ab impedimento expediri . . . Universum Romanum imperium jam Christianum factum ostendit (Bossuetus), dum Romae magna pars suorum adhuc teneretur studio deorum, quorum numini victorias, potestatem et gloriam se debere suam somniabat . . . Idem prope diceres de caeteris urbibus provinciarum dominis, ut Romanam magnitudinem et fastum, ita superstitionem [Col. 1006A] et vitia aemulantibus . . . Majora igitur obstacula in urbibus caeterarum dominis, quam in urbibus provinciarum, inque oppidis, et pagis, et vicis, cum passa fuerit religio, mirum esse non debet, si quarto etiam saeculo aemulam in urbe omnium principe habuerit idololatriam, quam prope jam exstinxerat in cunctis minoribus Romani imperii urbibus et locis.« Haec Ansaldus de quarto Ecclesiae saeculo, de quo sermonem habebat: quae quomodo et ad quintum etiam extendi optime possint, ex hactenus dictis super ethnica superstitione quinti saeculi, maxime in praecipuis Italiae urbibus, Roma atque Ravenna, satis elucet. Neque interim repugnat de Aquileia itidem dici posse, etiam paulo post Attilanam cladem, ac Niceta sedente, quod ipse de praecipuis imperii urbibus affirmabat: non enim illico per cladem illam ea urbs a propria dignitate dejecta fuit, sed paulatim; atque tunc maxime, cum novis post Nicetam supervenientibus calamitatibus, irriti demum cederent civium conatus ad eam in gradum pristinum restituendam. [Col. 1006B] Sed progrediendum adhuc in hoc argumento, quod primum est inter oppositiones Zabei, quibus data opera nitimur satisfacere, et quod pro rei gravitate meretur etiam diligenter expendi.

Ut ostendat Zabeus Nicetae Aquileiensis tempore opus non fuisse ea praedicari Aquileiae adversus gentilitatem 147 quae Nicetam suum praedicasse Gennadius asserit, ait, quod Aquileiae a tempore divi Marci evangelistae idolorum templa dirui coeperunt, et idola ipsa a profanis aris everti. Id certe lato quodam modo dici posse negaverit nemo, etsi nullum prodat Zabeus hujus rei testimonium; et quamvis magis probabile sit a primis illis trium priorum saeculorum Christianis deserta potius fuisse idolorum templa quam diruta, et idola despecta potius quam ab aris eversa, uti ex Tertulliani superius relatis verbis apparet. Quidquid vero fuerit Aquileiae, a tempore divi Marci ad Nicetam usque, de idolorum templis, atque de idolis, qua de re altum in historiis silentium; habemus ex Andreae [Col. 1006C] Danduli Chronico, libro VI, capite 1, prout superius quoque, capite 4, aliud agentes referebamus; habemus, inquam, quod Helias episcopus, seu patriarcha, ut ibidem appellatur, qui, sexto inclinante saeculo, Ecclesiam Aquileiensem regebat, templum quoddam paganorum in honorem Bethel in contiguo littore situatum in monasterium puellarum sub sancti Petri apostoli vocabulo transmutavit. Quod hic legimus Bethel, Belenum intelligi volunt eruditi nostrates apud De Rubeis Monumentorum capite 26, num. 2, quia Belenus celebre fuerat Aquileiensium numen. Sexto itaque inclinante saeculo adhuc in Aquileiensi agro, et non procul ab Aquileia ipsa, templum idolorum exstabat, quod in Christianum usum potuit transmutari. Perduravitne igitur usque ad id temporis in Aquileiensi agro etiam idolorum cultus? Scimus quidem quod templum idolorum alicubi superstes nequit certum esse indicium vigentis eodem tempore ibidem idololatrici cultus: verum secus fortasse sentiendum, ubi idololatrici cultus indicia eadem aetate inveniantur [Col. 1006D] non pauca, etsi non in ipso loco ubi templum exstasse scimus, in aliis tamen locis, nec ita longe positis, nec minus fama ac celebritate donatis.

Ut autem vestigiis nostris insistamus, quid nobis exhibet de cultu idololatrico, sexto currente saeculo, exempli gratia, civitas Ravennatium? Ex Cassiodorii Variarum libro I, epistola 6 constat in urbe Ravennate Theodoricum regem, non longe post initium saeculi sexti, amplum Herculi templum excitasse; ideoque Agapito praefecto urbis Romae praecepisse, ut marmorarios inde mitteret peritissimos ad illud opus perficiendum; ait enim: »In Ravennate urbe basilicae Herculis amplum opus aggressi, cujus nomini antiquitas congrue tribuit quidquid in aula praedicabili admiratione fundavit, magnitudini tuae studiosissime delegamus, ut . . . de Urbe nobis marmorarios peritissimos destinetis, etc.« Non deerant igitur initio sexti saeculi etiam in Ravennate regia urbe pagani [Col. 1007A] homines, qui veterem cultum idolorum sequerentur; cum Theodoricus rex, qui minime paganus erat, licet Ariana labe infectus, in eorum gratiam amplum Herculi templum in ipsa urbe regia excitavit, multaque impensa marmoribus etiam ornavit, ut in eadem epistola: Hercules namque Ravennatensium tutelare numen fuerat, ut ad hunc locum annotant eruditi Cassiodorii illustratores.

Post Ravennam, quid nobis de idololatrico cultu eodem saeculo sexto exhibet Roma? Helias Aquileiensis episcopus, qui templum idolorum ad Christianum usum convertit, jam anno 586 e vita migraverat, uti ex Monumentis De Rubeis, capite 29, et sedem Romanam post illius obitum sexto cadente saeculo sanctus Gregorius Magnus conscenderat, quam etiam sanctitate vitae, doctrina, ac zelo religionis, tam mirifice illustrabat. Exstat porro hujus sancti pontificis epistola circa annum 597, aut 598, data ad Agnellum episcopum 148 Terracinae, non ita procul a Romana urbe positae, in qua de idololatrico cultu adhuc illic [Col. 1007B] superstite se notitiam habuisse scribit, et miratur cur ipse hoc emendare distulerit, ac demum hortatur ut diligenter inquirat, et puniat. »Pervenit ad nos quosdam illic, quod dici nefas est, arbores colere, et multa alia contra Christianam fidem illicita perpetrare. Et miramur cur hoc fraternitas vestra districta emendare ultione distulerit. Eapropter scriptis vos praesentibus adhortamur, ut hos diligenti investigatione perquiri, et veritate cognita, tam in eis faciatis exerceri vindictam, quatenus et Deus placari possit, et aliis eorum ultio correptionis exemplum sit.« Haec epistola 18 libri octavi in novissima Operum sancti pontificis editione Veneta curis Gallicciollii. Fortasse Terracinenses illi Christiani erant, in idololatricam postea superstitionem seu delapsi, seu relapsi; et ideo in eos, tamquam in rem quae juris esset Ecclesiae, tam districte animadvertendum scribit sanctus Gregorius, ut in officium revocarentur. Quidquid vero sit: quod ad nos attinet, constat profecto in ipso Italiae sinu, quod supra dicebamus, et non ita longe a Romana [Col. 1007C] urbe, sexto labente saeculo, aut idololatriam proprie dictam, aut certe idololatricum cultum viguisse, pro quo exstinguendo tam sollicitus erat Romanus pontifex. Verum non Terracinae modo, sed in majoribus quoque insulis Italiae adjacentibus, Sicilia nempe, Sardinia, et Corsica, eodem sancti Gregorii aevo, idololatria proprie dicta exstabat, uti ex aliis ejusdem sancti pontificis epistolis evidenter apparet. Ne nimius sim in ipsius verbis afferendis, pro Siciliae insula recolatur epistola 62 libri tertii, quae est ad Eutychium episcopum Tyndaritanum, in qua eum hortatur ut in convertendis idolorum cultoribus perseveret, et in qua eum certiorem reddit sua se scripta misisse ad praetorem etiam Siciliae, ut ad tam praeclarum opus cum eodem sua virtute concurrat. Quod ad Sardiniam spectat, videri possunt epistolae 24 et 25 libri quarti, quarum prima est ad Zabardam ducem Sardiniae, altera vero ad nobiles ac possessores in Sardinia nec non epistola 65 libri noni ad Januarium [Col. 1007D] Caralitanum episcopum; in quarum singulis enixe agit adversus idolorum cultum ibidem adhuc vigentem, et maxime inter rusticos, quorum praecipue causa ad nobiles et possessores scribebat eorumdem dominos. Pro Corsica autem, adeunda est epistola 1 libri octavi ad Petrum episcopum Corsicae, in qua eumdem similiter hortatur, ut ab idolorum cultu incolas pergat avertere.

Cum haec porro ita sint de idololatrico cultu per Italiam ac majores insulas adjacentes sexto exeunte saeculo, quid mirum si in Aquileiensi quoque agro exstiterit Heliae episcopi tempore, ubi templum supererat idolorum; et ita quidem, ut Heliae merito tribuendum sit quod circa sexti saeculi finem, cum transmutatione illius templi idololatrici in Christianum usum, idolorum cultus tandem in Aquileiensi provincia omnino desierit? Utinam vero hic Helias, sicuti pro religione zelator apparet eximius, ita ecclesiasticae [Col. 1008A] unitatis cultor fuisset, quam nimis laedebat pervicacia sua in celebri tunc temporis trium capitulorum negotio. Sed haec jam satis in primam clarissimi Zabei animadversionem; contra quam concludere jure possumus, nequaquam repugnare quod Aquileiensis Nicetas aut circa dimidium quinti saeculi, aut quinto saeculo inclinante, vel data opera libellum conscripserit adversus idololatriam, vel eamdem pro re nata etiam alibi impugnaverit; ideoque ex hoc capite 149 non esse, cur Niceas seu Nicetas Gennadianus intelligi debeat potius ille Dacus sancti Paulini Nolani amicus, quam Aquileiensis noster qui divi Leonis Magni tempore floruit.

Secunda Zabei animadversio, ex iis eruta quae argumento penitiora sunt, in eo sita est: primo, non consuevisse episcopos Aquileienses per se ipsos Symboli explicationem catechumenis tradere; quod probat Rufini exemplo, qui de se ipso, qui baptizatus Aquileiae fuerat, ita scribebat libro I Invectivarum in sanctum Hieronymum: »Ego . . . ante annos fere triginta [Col. 1008B] in monasterio jam positus per gratiam baptismi regeneratus signaculum fidei consecutus sum per sanctos viros Chromatium, Jovinum, et Eusebium opinatissimos et probatissimos Dei episcopos: quorum alter tunc presbyter beatae memoriae Valeriani, alter archidiaconus, alius diaconus, simulque pater mihi, et doctor Symboli, ac fidei fuit.« Ad illam hujus loci partem, ubi Rufinus dicit, quorum alter tunc presbyter, etc., haec duo lineolis clausa inserit Zabeus vocabula (notate verba); ut ita veluti digito indicet, Valerianum episcopum Aquileiensem huic actui seu his actibus non interfuisse, ideoque Symbolum ipsum et Symboli explicationem Rufinum accepisse vel a Chromatio tunc presbytero, vel etiam ab Eusebio tunc diacono, de quo ipse asseruit, quod pater mihi et doctor Symboli, ac fidei fuit. Fatetur quidem illico Zabeus episcopos ipsos pristinis temporibus aliquando solitos fuisse his officiis fungi; sed addit scire se, hunc non omnium episcoporum morem fuisse, et certe deesse monumenta, quibus hic mos de Aquileiensibus [Col. 1008C] asseratur saeculo quinto, immo contraria existere. Secundo loco animadvertit, eos tantum episcopos consuevisse per se ipsos Symboli explicationem catechumenis tradere, aut quibus fuerit familiare publice loqui ex tempore, aut quibus consuetudo scribendi calamum effecerat promptiorem. At nihil tale, addit Zabeus, dicere possumus de beato Niceta Aquileiensi episcopo, de cujus doctrina nulla exstant clara et illustria testimonia, ut ait Henschenius. Si quid hujusmodi Nicetas hic scripsisset, et Gennadii liber impedimento fuisset quominus librorum Nicetae Aquileiensis oblivio caperet eruditos, et scientissimus Aquileiae clerus caute scriptionum exemplaria in suis scriniis servasset, ac posteris tradidisset. Pergit tertio loco Zabeus ad stylum Explanationis Symboli beati Nicetae; et stylum hunc asserit testari lucubrationem illam eum non habuisse auctorem, quia stylus nempe nitidus est, comptus, Latinus, qui plurimum idcirco requirat exercitationis in scribendo, et maximam linguae Latinae [Col. 1008D] cognitionem: quae certe cognitio Nicetae Aquileiensi tribui non potest; fuit enim, juxta illum, potius origine Graecus, ut Dandulus tradit, quam Aquileiensis, ut judicat noster Joannes Josephus Lirutus, qui nititur argumentis quae certissimam fidem non faciunt. Quarto demum loco, ut exercitationem in scribendo deneget Nicetae Aquileiensi Zabeus, animadvertit quod si attendere velimus epistolae ad eum datae a divo Leone papa, Nicetas ipse fuit etiam scribendi parcior: nam cum quaerere vellet a summo pontifice quidnam in difficillimis rebus sibi esset faciendum, non jam litteras misit, ut a caeteris episcopis factitatum novimus; sed Adeodati Romanae Ecclesiae diaconi voce usus est, ut constat ex ipso divi Leonis epistolae ad eumdem exordio. Ut autem certum est Aquileiensem Nicetam hanc a divo Leone epistolam suo scripto non impetrasse, ita certum pariter ait nullum superesse vestigium responsionis scriptae a Niceta ad eamdem [Col. 1009A] epistolam. 150 Post haec, en quomodo concludat Zabeus: »Eum igitur qui ad supremum Ecclesiae pastorem ne urgente quidem necessitate scripsit, sed aliena voce usus est; quomodo illa quae aliorum industriae antecessores committebant, eum ipsum per se fecisse et scripsisse affirmabimus?« Hactenus secunda Zabei animadversio, quam in quatuor partes tribuere placuit, ut iisdem singillatim expensis, clarior evadat responsio.

Sit itaque ad partem primam. Nimis certe fidenter asseruit Zabeus non consuevisse episcopos Aquileienses per se ipsos Symboli explicationem catechumenis tradere, ex eo solum quod de se perhibet Rufinus, etiamsi nullam Rufini factum explicationem admitteret. Quis namque ex uno simplici ac nudo facto audeat arguere alicujus Ecclesiae disciplinam; quae maxime aliena sit a disciplina aliarum, quae circum eam sunt positae, Ecclesiarum, sicuti haec esset quam Zabeus astruit, ut mox dicemus? Quam autem abs re Rufini facto innitatur, ut inde eruat ipse consuetudinem [Col. 1009B] quam Aquileiensi Ecclesiae tribuere vellet, ex ipso Rufini facto a clarissimo De Rubeis in luce posito perspicue apparet. Hic nimirum in dissertatione sua de Rufino, capite 2, expendens haec eadem e Rufino a Zabeo prolata verba, et annum inquirens quo Rufinus Aquileiae baptismi gratia regeneratus fuerat, duo statuit adversus Fontaninum, qui idem argumentum pridem illustraverat; Rufinum nempe, non anno 371, sed potius 372, baptismum Aquileiae accepisse; accepisse vero, non a Valeriano tunc episcopo Aquileiensi, sed a Chromatio ejusdem tunc Ecclesiae presbytero, ut pronum quoque est ex ipsis Rufini verbis intelligere. Inquirens vero De Rubeis cur a Chromatio presbytero baptismum tunc ille acceperit, potius quam a Valeriano episcopo, cujus reipsa fuisset baptisma eidem adulto viro conferre juxta illius temporis disciplinam, annotat primo, quod »conferri a presbyteris baptisma, haud vetabant mores aevi illius, vel absente episcopo, vel alias ob causas facta ab episcopo [Col. 1009C] facultate presbyteris id munus obeundi.« Deinde admonet quod tunc »fortasse aberat Aquileia sanctissimus Valerianus, utpote qui operam suam ea tempestate contra Auxentium Mediolanensem, et Arianos totus impendebat: ac Romanae interfuit synodo sub Damaso papa celebratae, quam ad annum 371 referunt alii, aliique verisimiliori conjectura ad annum insequentem 372, quo susceptum a Rufino baptisma credimus . . . Romani concilii, quod secundum sub Damaso numeratur, epistola synodica incipit: Damasus, Valerianus, etc.« Non est igitur cur ex Rufini facto arguat Zabeus non consuevisse episcopos Aquileienses per se ipsos Symboli explicationem catechumenis tradere: quia Valerianus episcopus tunc temporis probabiliter aberat Aquileia, seu Arianismi causa, seu potius Romani sub Damaso concilii; ideoque quod sine episcopo in Rufini baptismate factum fuit, non ex consuetudine illius Ecclesiae factum fuisse dicendum est, sed tantum ex accidenti, quia scilicet episcopus absens erat, aut alia de causa impeditus. Ex [Col. 1009D] hoc autem Rufini facto si eruamus non consuevisse episcopos Aquileienses per se ipsos Symboli explicationem catechumenis tradere; cur non similiter conjiciamus non consuevisse episcopos Aquileienses eodem aevo per se ipsos etiam baptisma conferre? Videat Zabeus quo nos ducat haec tam facilis conjiciendi ratio ex unico facto seorsim accepto, et nulla circumstantiarum aut verarum aut verosimilium expositione illustrato.

Fueritne igitur Chromatius presbyter 151 qui ea occasione explicationem Symboli tradiderit Rufino, loco absentis aut impediti episcopi Valeriani? Id certe videtur rationi consonum, ut loco episcopi hoc peregerit presbyter ibi a Rufino nominatus, potius quam archidiaconus, aut diaconus; quorum pariter mentionem facit. Sed cum de Eusebio tunc diacono scribat Rufinus, quod pater mihi, et doctor Symboli ac fidei fuit, hunc probabiliter censuit Zabeus explicationem [Col. 1010A] Symboli Rufino tradidisse, et hunc propterea crediderit, etiam quia diaconus erat, unum fuisse ex iis qui in Aquileiensi Ecclesia, episcopi loco, expositionem Symboli catechumenis tradebant ante baptismum. Hic vero, pace summi viri, dixerim, confundi minime debere Symboli expositiones privatas et publicas, domesticas et solemnes; eas nimirum quae fiebant intra domesticos illuminandorum parietes, aut in aedibus Ecclesiae a templo sejunctis, et eas quae in templo coram populo, aut in baptisteriis prope templum habebantur. Confundi quoque minime debent simpliciter catechumeni cum competentibus; ii nempe qui Christianae fidei nomen dederant, sed longe adhuc erant a baptismatis susceptione, cum iis qui proxime sacris undis abluendi essent: illis namque summa tantum Christianae fidei capita commendabantur; his vero solis Symbolum tradebatur, quod etiam reddere debebant statutis diebus, priusquam ad baptismum admitterentur. Videas hinc non solius episcopi esse potuisse haec omnia peragere priscis illis temporibus, [Col. 1010B] cum baptizandorum copia esset, et baptizandi ad ipsum adulti undequaque confluerent; etiamsi in id unum incumbere voluisset. Inferiores propterea clerici, maxime vero diaconi, ut compertum est et abunde ostensum apud rerum hujusmodi tractatores, in unaquaque Ecclesia eligebantur, quibus privata commendabatur instructio seu catechumenorum, seu competentium. Illis nempe prima fidei rudimenta tradebant, quibus sufficienter instructi in competentium numerum acciperentur. His autem Symbolum concredebatur, quod redderent statutis diebus, ut tandem apti essent ad salutare lavacrum.

De Symbolo vero ut hic nonnihil attingam, quod uberius suo loco dicendum erit, quis nesciat oretenus tradi competentibus consuevisse, atque ab iis oretenus reddi, absque ullo scriptionis adjumento; ita ut propterea diuturna opus esset eorum clericorum industria, assidua opera, repetitione frequenti, maxime vero apud eos qui non admodum memoria valerent, aut non ita prompto ingenio essent? Distinguenda igitur [Col. 1010C] est haec privata et operosa, ut ita dicam, seu catechumenorum seu competentium instructio, quae ab inferioris ordinis clericis fiebat. ab ea quae postea praesertim competentibus ab episcopo peragebatur publico loco, et ad quam eos accedere oportebat jam satis prius quantum ad verba instructos, et nonnihil etiam quantum ad sensum, ut ex ea proficere possent. De prima itaque instructione privata quam habuerat Rufinus ante baptismum ab Eusebio diacono loquitur ipse, cum de eodem Eusebio dixit, quod pater mihi, et doctor Symboli ac fidei fuit. Jam ad vocem pater quod spectat, cum clarissimo viro De Rubeis loco citato eam affirmamus hoc loco significare patrinum, sponsorem ac susceptorem; quia talis nimirum fuerit Rufino Eusebius diaconus in salutari lavacro, prout ferebant illius temporis ritus, postquam illi fuerat in fide ac Symbolo institutor. Cum vero notet Rufinus se habuisse in Eusebio diacono doctorem Symboli ac fidei, et ita non sine ratione aliqua Symbolum a fide distinguat; [Col. 1010D] quidni distinguere 152 hoc modo voluerit duplicem suam ante baptismum conditionem, simplicis nempe catechumeni ac postea competentis, in quarum utraque doctorem seu institutorem habuerit in Aquileiensi monasterio, ubi positus erat, Eusebium diaconum; in catechumenatu scilicet doctorem fidei quoad prima Christianae fidei rudimenta, in competentium gradu doctorem Symboli, quod nonnisi competentibus, et ad baptismum proximis tradebatur? Ita liceat conjectare ex Rufini verbis, atque ex disciplina eodem aevo vigente, quae Aquileiensi Ecclesiae procul dubio extranea non fuisse videtur.

Sed quid nunc de Symboli expositione publica et solemni ab episcopis fieri solita competentibus ad baptismum, seu in Ecclesia seu in baptisteriis, de qua mentio nulla in Aquileiensibus monumentis veterum saeculorum; unde Zabeus asseruit non consuevisse episcopos Aquileienses per se ipsos Symboli explicationem [Col. 1011A] catechumenis tradere? Ut multa omittam, quae ex Orientali Ecclesia afferre possem exempla hujusmodi expositionum Symboli solemnium ab episcopis factarum, ut multa etiam praeteream quae nobis exhibet Ecclesia Occidentalis ex tot regionibus ubi olim haec eadem obtinuit disciplina; satis sit duorum aut trium meminisse, ex Ecclesiis aut prope Aquileiensem positis, aut non ita procul ab ea distantibus, ut inde pateat quanta opus sit, prope dixerim, violentia, ut asseratur Aquileienses episcopos, hac disciplina caeterarum Ecclesiarum circumdatos, non consuevisse per se ipsos Symboli explicatiomem catechumenis seu potius competentibus tradere. Sanctus certe Ambrosius Mediolanensis episcopus ipsa Valeriani et Chromatii Aquileiensium aetate, quibuscum etiam necessitudinem quamdam, immo veluti affinitatem spiritualem habebat ob datam acceptamque episcopalem ordinationem juxta antiquum duarum illarum Ecclesiarum morem, de quo alias mentio fuit; sanctus, inquam, Ambrosius ipse de se testimonium affert luculentissimum in [Col. 1011B] epistola ad Marcellinam sororem, quae 20 est in postrema Veneta illius Operum editione, ubi haec habet: »Sequenti die, erat autem Dominica, post lectionem, atque tractatum, dimissis catechumenis, Symbolum aliquibus competentibus in baptisteriis tradebam basilicae.« Consueverant igitur episcopi Mediolanenses per se ipsos competentibus Symbolum tradere aut Symboli explicationem: nam ita etiam de hac re scribit Ambrosius, ut nequeat dubitari ipsum simul et factum proprium commemorasse, et episcopale munus asseruisse quod esset Ecclesiae suae consuetudine roboratum.

Sed jam ad ipsam Nicetae nostri aetatem accedamus, et ipsas Symboli episcopales expositiones intueamur quae adhuc supersunt, testes disciplinae eodem aevo vigentis in illis Ecclesiis, quarum erant episcopi earumdem expositionum auctores. Sancti profecto Petri Chrysologi Ravennatensis episcopi, cujus alias meminimus, exstant de Symbolo apostolorum ad competentium [Col. 1011C] instructionem sermones complures, qui videri possunt in editione Sebastiani Pauli, ubi alius post alium exhibentur; et ubi quoque videas ejusdem sermones itidem complures de oratione Dominica, similiter ad competentes, quibus cum Symbolo eadem oratio ediscenda ac reddenda tradebatur. Sanctus quoque Maximus Taurinensis episcopus, de quo alibi alia attulimus, praeclarum habet de Symbolo ad competentes sermonem, qui inscribitur homilia, et in novissima ejus Operum editione Romana est ordine 83 cum titulo de Traditione Symboli, seu ut alias de Expositione Symboli, aut 153 etiam in Traditione Symboli, de expositione ejusdem. Quid igitur? Dum Mediolanensis Ecclesia, dum Ravennatensis, dum Taurinensis exhibent nobis episcopos suos expositionem Symboli competentibus per se ipsos tradentes; solane fuerit Ecclesia Aquileiensis, ab his prope dixerim circircumsepta, cujus episcopi non consuescerent per se ipsos Symboli explicationem catechumenis tradere, ut Zabeus existimat?

[Col. 1011D] Ubi etiam animadvertas velim quam longe abierit ipse a vero, dum dixit episcopos ipsos, generaliter loquendo, pristinis temporibus aliquando solitos fuisse his officiis fungi, et scire se hunc non omnium episcoporum morem fuisse. Etiam quae adhuc attulimus ex hac sola superiori Italiae parte, caeteris de industria omissis aliarum per orbem Ecclesiarum testimoniis, satis ostendunt, non aliquando tantum, sed passim ac communiter, atque ex vigenti disciplina, sicut etiam ex proprio episcopali munere, solitos fuisse episcopos priscis temporibus his officiis fungi; ita ut etiamsi horum aliqui inveniantur, quos certo constaret his officiis functos non esse, hoc nequaquam ex more factum fuisse dicendum esset, sed alia omnino ex causa, quae gravis quidem ac multiplex pro personarum locorum ac temporum qualitate esse potuit.

Ut autem aliquid attingamus etiam ex Aquileiensi [Col. 1012A] Ecclesia saeculo quinto, ne omnino intactum relinquatur quod ipse addit, deesse scilicet monumenta quibus hic mos de Aquileiensibus episcopis eodem saeculo asseratur; ecce nobis iterum ante oculos positus sermo 242 in appendicibus Augustinianis, quem antea diximus probabiliter auctorem habere Augustinum episcopum Aquileiensem divi Chromatii successorem. Hujus porro sermonis titulus est: De Symbolo ad competentes; ubi post integram Symboli recitationem, in quo desinentis jam tunc Aquileiensis peculiaris formulae vestigium aliquod apparet, illius quoque articuli singillatim exponuntur, prout videre est in aliis Symboli expositionibus quas habemus, et in iis quoque quas nuper citavimus divi Petri Chrysologi, et divi Maximi Taurinensis.

Jam ad aliam partem secundae animadversionis Zabei accedimus, ubi ait, eos tantum episcopos consuevisse per se ipsos Symboli explicationem catechumenis tradere, aut quibus fuerit familiare publice loqui ex tempore, aut quibus consuetudo scribendi calamum effecerat [Col. 1012B] promptiorem. Utrumque vero nos Zabeo negamus, eadem libertate qua ipse utrumque asserit. Pro Symboli enim expositione catechumenis, seu potius competentibus, etiam publice tradenda, necesse non erat ut cuiquam familiare esset publice loqui ex tempore, neque ut quis scribendi consuetudine calamum haberet promptiorem. Ex omnibus namque publicis locutionibus, quibus pro officii sui munere operam dabant episcopi, sicuti nulla frequentior quoad materiam, ita nulla certe facilior Symboli expositione; nulla in qua minus vel memoria, vel industria, vel ingenio, vel studio laborare deberent: ita ut etiamsi episcopus aliquis inveniretur, qui impar esset sermonibus ad populum ac homiliis publice habendis, aut quia dicere ex tempore non valeret, aut quia parum esset in scribendo exercitatus; nullus profecto esse potuerit, qui hisce de causis impar proprie dici posset habendis Symboli expositionibus ad catechumenos, seu competentes. Quicumque vel [Col. 1012C] raptim perlustraverit eas quas habemus, vel eas tantum quas nos ipsi citavimus, Symboli expositiones ab episcopis factas, facile intelliget, stylum quidem pro locorum ac temporum ratione esse diversum, materiam quoque in una eademque re non eodem prorsus modo digestam, aliquid alibi pressius, aliquid alibi latius praedicatum; 154 sed nihilominus eumdem ubique inesse rerum ordinem, non studio excogitatum, non arte inventum, sed ab ipsa articulorum Symboli successione derivatum; eadem fidei dogmata, eadem religionis mysteria, easdem ubique mysteriorum ac dogmatum explicationes; ut omnino nec memoria laborans, nec loquendi ex tempore aut scribendi exercitio destitutus, jure posset ad hoc munus obeundum ineptus judicari. Res haec est hujusmodi, ut in ea non sit diutius immorandum. Quid igitur addit Zabeus, nihil tale de beato Niceta Aquileiensi dici posse; scilicet nec illi familiare fuisse publice loqui ex tempore, nec habuisse in scribendo calamum promptiorem, quia de illius doctrina [Col. 1012D] nulla exstant clara et illustria testimonia, ut ait Henschenius? Etiamsi hoc verum esset atque exploratum, non inde sequeretur Nicetam Aquileiensem auctorem esse non posse illius Explanationis Symboli ad competentes quae ipsius nomen prae se fert, atque ideo Nicetam Gennadianum hujus Explanationis auctorem, non esse Nicetam episcopum Aquileiensem.

Quid vero superaddit, quod si Nicetas hic aliquid scripsisset, Gennadii liber impedimento fuisset, quominus librorum Nicetae oblivio caperet eruditos? Et exstant nimirum Nicetae hujus clara et illustria testimonia, et horum Gennadius meminit in libro suo sub Nicetae nomine civitatis Romatianae episcopi, ut data opera in capitibus praecedentibus explicatum atque ostensum est. Quod autem subdit Zabeus de clero Aquileiensi, qui caute servasset exemplaria scriptionum Nicetae in scriniis suis, ac posteris tradidisset, si ille reipsa aliquid scriptum reliquisset; hoc ostendit, [Col. 1013A] Zabeum ipsum, dum haec animadvertebat, prae oculis non habuisse tot infortunia, quibus Aquileiensis praesertim Ecclesia etiam post Nicetae mortem obnoxia fuit, neque tot fata quae universus orbis a quinto saeculo ad nos usque subivit, unde factum est ut lucubrationum veterum immensus pene numerus undique interiret; et ita quidem, ut inter auctorum Opera de quibus memoria superest, plura fortasse sint quae ab eruditis desiderantur, quam quae agnoscuntur. At servavit fortasse posterorum utilitati Aquileiensis clerus scripta Nicetae episcopi sui; ex quibus tamen duo tantum in luce publica sunt, alterum nuper Romae detectum et Nicetae ipsius Aquileiensis nomine inscriptum, alterum a multo jam tempore notum ac Nicetae etiam Gennadiano ab eruditis tributum, praeter fragmenta aliqua quae nuperrime inventa fuerunt. Quis vero negare ausit haec omnia ex Aquileiensi Ecclesia primitus prodiisse ubi ortum habuerunt, sive a Niceta ipso diffusa, sive post eum ab Aquileiensi clero apographis propagata, et [Col. 1013B] ita a propriis scriniis educta ubi autographa servabantur?

Tertio loco in secunda sua animadversione ad stylum Explanationis Symboli beati Nicetae se convertit Zabeus; et stylum hunc ait satis testari Nicetam Aquileiensem non fuisse auctorem Explanationis illius, quia stylus nempe nitidus, comptus, Latinus, qui plurimum exercitationis in scribendo requirit, et maximam Latinae linguae cognitionem; quae certe cognitio Nicetae Aquileiensi concedi non potest, qui potius fuit origine Graecus juxta Dandulum, quam Aquileiensis juxta Lirutum. Stylum certe hujus Explanationis nitidum, comptum, Latinum, unusquisque qui vere sapiat judicaverit. Quid inde porro? Inde igitur arguere licet, Aquileiensem fuisse potius quam Dacum Nicetam illum Explanationis hujus auctorem. Nicetam certe Dacum sancti Paulini Nolani amicum ex ipso Paulino novimus Dardanum fuisse, et patriam suam habuisse non longe a Scupis in ipsa Dardania, quae partem [Col. 1013C] 155 novae Daciae Cisdanubianae constituebat. Graecam linguam olim obtinuisse in Dardania, immo indigenam linguam fuisse, nemo inficias iverit. Temporibus vero Nicetae Daci, et Graecam et Latinam pariter ibidem in usu positam, indubium quoque videtur. Latinam scilicet in novam Daciam, ac proinde etiam in Dardaniam, intulerunt Romanorum coloniae ab Aureliano principe e Transdanubiana Dacia evocatae, atque illic positae; quas linguam eamdem posteris transmisisse verosimillimum est: Graecam vero ibidem pariter perdurasse apud veteres incolas illius regionis dubitari non potest; et ita Graecam aeque ac Latinam iisdem in locis usurpatas fuisse. Quid autem in duabus Moesiis, superiori nempe, atque inferiori, ex quarum etiam extremis partibus unicuique detractis, ubi sese invicem contingebant, Dacia Cisdanubiana in primis constabat ad dexteram Danubii ripam, uti capite secundo ex veterum monumentis vidimus? Eruditissimus canonicus Mazochius Kalendarii Neapolitani vol. III, pag. 663, colligebat ex [Col. 1013D] utriusque regionis numismatibus, Moesiam inferiorem Graeco sermone, sicuti superiorem Latino usam, haec deinde subdens: »Quantum equidem potui animadvertere, clarae in primis urbis Marcianopolis, adhaec Nicopolis, Istri, Tomorum, Callatiae, Serdicae, quae inferioris Moesiae urbes sunt, nummos nonnisi Graecos reperio, nec ullos ejus regionis nummos Latinos vidi. Contra vero Naisi, et Pinci, quae in superiore sunt Moesia, numismata Latinas inscriptiones praeferunt.« Si haec ita sunt, non modo igitur in Dardania Nicetae Daci patria, sed etiam in illis duarum Moesiarum partibus, superioris et inferioris, ex quibus una cum Dardania constabat nova Dacia Cisdanubiana, ejusdem Nicetae Daci aetate, utraque lingua, Graeca scilicet atque Latina, obtinebat; quod ita etiam intelligendum arbitror, ut ambae pariter in illis extremis partibus utrinque obtinuerint, ex ipsa finitimarum quarumcumque regionum conditione, [Col. 1014A] politico maxime ac naturali nexu unitarum; qua nempe fit, ut lingua unius, per aliquod saltem utriusque loci spatium, sit etiam quodammodo lingua alterius, quoad scilicet familiarem loquendi usum, licet unaquaeque propria sit peculiaris suae regionis. Quid vero usuvenit, ubi duo idiomata pariter obtinent in una eademque regione, ex ipsa incolarum, ut ita dicam, indole atque natura? Ut nempe neutrum purissimum sit atque castissimum; neutrum ab omni prorsus peregrinitate alienum, neutrum immune ab omni alterius etiam vitiosa admixtione sensim inducta, etsi non quoad verba, saltem quoad dicendi modos, et quoad syntaxim. Si igitur stylus Explanationis Symboli beati Nicetae, Zabeo ipso judice, nitidus, comptus, Latinus est, qui maximam linguae Latinae cognitionem in scribente testatur, quomodo Nicetae Daco sancti Paulini Nolani amico, et in hac nova Dacia ut Zabeus arbitratur episcopo, Explanatio haec tribui tam facile potest, potius quam Nicetae Aquileiensi qui sancti Leonis Magni tempore [Col. 1014B] floruit?

Minus autem huic Nicetae Daco sancti Paulini Nolani amico haec Explanatio Symboli tribui potest, si cujus reipsa Daciae hic episcopus fuerit recolamus. Jam dictum fuit, et toto secundo capite hujus disputationis prolixe, atque, ni fallor, satis etiam probatum, Nicetam Paulinianum, non in Dacia nova atque Romana cis Danubium posita episcopatum gessisse, sed in veteri Dacia barbara trans Danubium sita, quae Dacos, Getas, Bessos, ac Scythas, barbaras gentes continebat, quaeque longe lateque ad Aquilonem protendebatur; atque ibi Nicetam ipsum non 156 episcopum alicujus propriae sedis fuisse, sed universae illius amplissimae regionis episcopum gentium, id est episcopum apostolicum. Quid igitur ibidem in Niceta episcopo stylus Explanationis Symboli nitidus, comptus, Latinus? Barbarae illae gentes, quae sicut a Romanis legibus, ita et a Romanorum consuetudine, quamdiu ultra laevam Danubii ripam sese continuerunt, [Col. 1014C] semper abhorruere; numquid ita fuerint Latino sermoni addictae, ut necesse haberent episcopum suum audire nitido, compto, ac vere Latino sermone loquentem? Immo vero ausim dicere, gentes illas, ac eas maxime quae paululum longe a laeva Danubii ripa veterem illam Daciam incolebant, Mediterraneam nempe atque Alpestrem, Nicetae aetate, id est centum et amplius annis ab Aureliani imperio, quo veteres suas sedes iterum pleno jure obtinuerunt, ne minimam quidem amplius habuisse Latinae linguae cognitionem, etiamsi eamdem antea aliquatenus calluisse concesserimus; easque propterea tunc nativa sua barbarica usas fuisse, ita ut Nicetas episcopus, qui probabiliter ex nova Dacia oriundus ibidem ad Evangelium praedicandum pro loci etiam opportunitate missus fuerat, licet fortasse earumdem linguam non prorsus ignoraret, necesse habuerit nihilominus in eadem plenius addiscenda laborare, ejusque varios dialectos singillatim cognoscere, necnon eadem ipsa barbarorum lingua sermones, exhortationes, [Col. 1014D] explanationes, et alia hujusmodi semper habere. Id intelligimus satis aperte ex ipso divi Paulini poemate XVII, ad Nicetam redeuntem in Daciam, ubi ait:

Orbis in muta regione per te
Barbari discunt resonare Christum
Corde Romano.
Quid est illa muta orbis regio, nisi regio quae muta quodammodo Romano orbi videretur etiam ob sonum insuetum barbaricae linguae, Romanis auribus prorsus impervium, et similem stridori qui saepe a mutis emittitur absque ulla vocis pronuntiatione, et absque ulla sensuum declaratione distincta? Quod vero subdit, Barbaros discere a Niceta resonare Christum corde Romano, id est mente, affectu ac fide Romanorum, et non dixit Romana voce, non lingua; hoc magis magisque confirmat, linguam eorum a Latina lingua omnino fuisse diversam; ideoque Nicetam [Col. 1015A] Gennadianum qui Explanationem Symboli ad competentes scripsit sermone nitido, compto, Latino, non fuisse Nicetam, barbararum gentium in Dacia institutorem, et sancti Paulini Nolani amicum, sed fuisse potius Nicetam nostrum Aquileiensem qui divi Leonis Magni tempore floruit. Difficultatem non moror, quam superaddit Zabeus ex Graeca origine Aquileiensis Nicetae a Dandulo asserta. Dixisse modo sufficiat, ex Graeca Nicetae nominis derivatione fortasse Dandulum conjectasse Aquileiensem Nicetam fuisse origine Graecum. Quis tamen vetat intelligi posse, Nicetam hunc et vere fuisse origine Graecum juxta Dandulum, et nihilominus fuisse patria Aquileiensem juxta Lirutum; nimirum Aquileiae natum ex genitoribus, aut progenitoribus, qui essent e Graecia oriundi; Aquileiae proinde altum atque educatum, ita ut ibidem nativam Aquileiensium Latinam linguam veluti cum lacte imbiberit, quam usu postea ac studio excoluerit, ut stylum demum conficeret, qualem in Explanatione Symboli cum Zabeo admiramur, nitidum, [Col. 1015B] comptum, Latinum? Sed de hac Nicetae Aquileiensis origine inferius suo loco.

Venio ad quartam alterius animadversionis Zabei partem; in qua, ut verum fatear, nonnihil injuriosus videri posset memoriae sancti nostri Aquileiensis episcopi Nicetae, nisi aliunde illius nobis animus moderatione ac religione plenus innotesceret. Traducitur enim a Zabeo Nicetas Aquileiensis 157 veluti scribendi parcior; qui urgente etiam Ecclesiae suae necessitate, laborem evitaverit scribendae Epistolae ad supremum Ecclesiae pastorem, et aliena potius voce usus fuerit ad illius implorandam auctoritatem; qui accepta etiam a divo Leone Magno epistola, qua Ecclesiae suae necessitatibus providebatur, quae est epistola 159 in editione Veneta Balleriniorum, eidem responsionem non dederit. Nicetam itaque nostrum Aquileiensem (quae rei summa est) socordiae in agendo, negligentiae in pastorali officio, inurbanitatis immo et irreverentiae in Romanum Pontificem, Zabeus vel [Col. 1015C] etiam nolens accusat, ut ita Latine scribendi etiam exercitationem illi defuisse probet; ad confirmandum scilicet quod sibi propositum erat, illum nempe non esse auctorem Explanationis Symboli ad competentes, quae quia nitida, compta, Latina, plurimum requirebat etiam in scribendo exercitationis, in eo qui ejusdem auctor fuisset.

Ut ad haec quoque respondeamus, quae caeteroquin videri possent responsione non indigere, nonnulla sunt perpendenda. Si primae lineae recolantur praecitatae epistolae sancti Leonis papae ad Nicetam episcopum Aquileiensem, intelligimus quidem Adeodatum apostolicae sedis diaconum, ab Aquileiensi Ecclesia et ab ipsa Nicetae conversatione atque colloquio Romam regressum, memorasse sancto pontifici postulata Nicetae; sed non inde colligimus nullam omnino Adeodatum ipsum secum tulisse Nicetae scriptionem, in qua postulata ejusdem continerentur, quae pontifici memoraret. Immo ex ipsa sancti Leonis papae epistola satis, ni fallor, intelligimus scriptionem aliquam [Col. 1015D] Nicetae Aquileiensis Adeodatum diaconum secum tulisse, ex qua postulata ejusdem sancto Leoni memoraret. Capite 1 ejusdem epistolae ad Nicetam ita scribit sanctus pontifex: Cum ergo per bellicam cladem, et per gravissimos hostilitatis incursus, ita quaedam dicatis divisa esse conjugia, etc. Illud verbum dicatis pluraliter expressum, cum ad unum Nicetam Romanus pontifex scriberet, videtur certe respicere non minus Adeodatum oretenus memorantem, quam Nicetam aliquo modo id ipsum scriptione sua dicentem. Sed fortasse clariora etiam sunt quae sequuntur, ut eruamus Nicetam nostrum aliquid scripto tradidisse Adeodato Romano diacono, quod sanctus Leo haberet prae oculis, dum epistolam illam suam ad Nicetam exarabat. Hujusmodi censeri possunt quae legimus eodem capite 1: Merito charitas tua videtur ambigere, quid de mulieribus, quae aliis junctae sunt viris, a nobis debeat ordinari. Hanc nimirum Nicetae [Col. 1016A] ambiguitatem nonnisi ex Nicetae ipsius aliqua scriptione poterat sanctus pontifex deprehendere, in qua idem Nicetas ambiguitatem illam suam verbis appositis expressisset; quod etiam ex alia dictione videtur confirmari potest: non enim apte dixisset charitas tua videtur ambigere, si hac super re aliquid a Niceta scriptum non legisset, cui illud videtur recte posset accommodari. Ad solam certe relationem Adeodati diaconi, oretenus factam, illud verbum videtur minus apposite fuisset a divo Leone usurpatum. Sed alia quoque adsunt ad rem nostram opportuna. Capite 5 illius epistolae ita scribit sanctus Leo: De his autem Christianis, qui inter eos, a quibus fuerant captivati, immolatitiis cibis asseruntur esse polluti, consultationi charitatis tuae hoc etiam respondendum esse credidimus. Capite item 6 haec alia: His vero, de quibus dilectio tua similiter nos credidit consulendos. Capite demum 7, ita concludit: Hanc autem epistolam nostram, quam ad consultationem tuae fraternitatis emisimus, ad omnes fratres et comprovinciales tuos episcopos 158 [Col. 1016B] facies pervenire. Ubi certe tam crebro consultatio Nicetae Aquileiensis asseritur a divo papa Leone in responsione sua, minus quidem probabile videtur hujus consultationis scriptum aliquod ipsius Nicetae non exstitisse, quod praesens sanctus pontifex haberet dum respondebat.

Praeterquam quod, si etiam recolamus materiam consultationum Nicetae episcopi, sane gravissimam, de conjugiis nempe eorum qui e captivitate regressi proprias uxores aliis interim nuptas repetebant, de iis qui in captivitate positi idolothytis usi fuerant, aut ad iterandum baptisma compulsi; vix credi potest Nicetam Aquileiensem haec talia memoriae tantum commisisse Adeodati diaconi, nec suo scripto aliquo exposuisse, ut pontifici clare ac dilucide cum circumstantiis omnibus ac rerum serie innotescerent. Si ita negligens reipsa Nicetas Aquileiensis fuisset, vix etiam credi posset sanctum Leonem Magnum, qui in notandis sacerdotum negligentiis adeo erat [Col. 1016C] sollicitus ut ex ejusdem epistolis constat, non admonuisse Nicetam nostrum in hac eadem epistola ut sibi et Ecclesiae suae saltem in posterum diligentius ac sollicitius provideret. Sed alii episcopi, urget Zabeus, in rebus dubiis proprii muneris, datis epistolis sedem apostolicam consulebant: cur non ita Aquileiensis Nicetas? Verum si Nicetas scripto aliquo, ut videtur, consultationes suas exposuit summo pontifici, quid refert si peculiarem epistolam ad ipsum non dederit? Ratio autem erat eidem Nicetae non dandi peculiarem epistolam; quae ratio vix pro alio fuerat umquam episcopo. Aderat quippe Adeodatus Romanae Ecclesiae diaconus, qui probabiliter ab ipso sancto pontifice Aquileiam missus fuerat, aut etiam ab ipso fortasse Niceta episcopo expetitus, ut illius Ecclesiae statum praesens agnosceret, atque ad apostolicam sedem testis oculatus referret. Quid opus erat epistola, ubi praesens aderat is, qui locum tenebat illius ad quem danda esset epistola? Non alia re opus erat, Adeodato praesente, quam lucubratione aliqua, [Col. 1016D] qua Aquileiensis Ecclesiae status, et rerum gravitas exponeretur, subjicienda apostolicae auctoritati; quod et Nicetam fecisse probabile est, et nemo Niceta ipso accuratius facere poterat. Sed cur saltem Nicetas epistolae sancti Leonis Magni responsionem non dedit? Verum ipsa sancti Leonis Magni epistola, erat responsio ad consultationes Nicetae, quae scripto ab eodem exaratae verisimiliter fuerant, uti vidimus. Quid igitur responsio ad responsionem, absque nova necessitate scribendi? Atque haec ad quartam secundae animadversionis Zabei partem dicta sint; quae simul ad purgationem Nicetae Aquileiensis, a criminationibus in eum conjectis, abunde sufficiunt.

Tertiam suam animadversionem ex penitioribus causae erutam Zabeus incipit a numero tertio ejusdem secundae partis dissertationis suae, eamque producit ad numerum usque decimum primum. Haec tota versatur in formula Symboli apostolici quae [Col. 1017A] apud Aquileienses olim obtinebat, tribus singularibus additamentis insigni, et quadam alia varietate distincta. Cum formulam hanc Zabeus ipsissimam non inveniat in Symboli Explanatione Nicetae episcopi, hinc est quod eam Explanationem Nicetae Aquileiensi abjudicat; et longa quidem oratione, ex qua intelligimus unum esse hoc ex praecipuis argumentis causae suae. Huic responsum ex professo dedimus capite quarto hujus nostrae disputationis, ubi etiam, ex manifestis indiciis quae reperiuntur veteris Aquileiensis formulae in hac ipsa Symboli Explanatione Nicetae episcopi, eamdem pertinere asseruimus ad Nicetam Aquileiensem: quapropter hic abstinemus ab omni alia disquisitione hac super re, 159 de qua ibidem satis superque dictum fuit.

Numero duodecimo, ac decimo tertio, solvendas sibi proponit Zabeus objectiones, quas praevidet sibi ab aliquo obtendi posse, ex Latino scilicet sermone quo exarata est Explanatio Symboli Nicetae, et ex cultura styli ejusdem Explanationis. Objectiones vero [Col. 1017B] istae tales sunt quibus omnis Zabei responsio insufficiens videatur: et nos quoque paulo ante ostendimus, culturam styli in Latino eloquio apud Dacos cis Danubium positos non potuisse Nicetae Daci tempore obtinere, quia simul in una eademque provincia duae linguae, Graeca atque Latina, a multo tempore existebant, minus vero Latinum ipsum sermonem, etiam absque cultura styli, in Dacia barbara Transdanubiana, ubi reipsa Nicetas ille Dacus episcopatum gessit, locum habuisse. Ut autem nonnihil etiam hic pro re nata addamus ad confirmationem eorum quae superius dicta sunt; Ulfilae quidem episcopi factum, sibi a Zabeo oppositum, qui quarto Ecclesiae saeculo in suorum Gothorum seu Getarum gratiam, qui cis Danubium Moesiae partem ac etiam Thraciae Valentis Augusti concessione obtinuerunt (uti ex historia notum est), quatuor Evangelia in eorum linguam transtulit, quae Dordaci, ex pretioso codice edita fuerunt anno 1665, a Francisco Junio et Thoma Mareschalo; hoc, [Col. 1017C] inquam, factum tale est, quidquid Zabeus dicat, ut probet Latinam linguam eo tempore apud gentes barbaras, etiam cis Danubium in Romanas terras trajectas, non fuisse linguam, qua posset ipsis religio praedicari. Quid igitur si Danubium transeamus, ubi Nicetae Daci episcopalis cura longe lateque protendebatur, etiam per eas ad Boream Riphaeasque oras regiones, quo numquam Romanorum vestigia pervenerant; et ubi Barbarorum gentes, etiam quae ad laevam Danubii ripam sitae erant, in proprio solo, et a Romanorum societate sejunctae jamdiu permanebant? Sed hic ad linguae etiam Latinae fatum oculos convertamus oportet, postquam Barbarorum copiae e Transdanubianis regionibus in Romanum imperium undique irruentes, orbis terrarum faciem quinto ac sexto saeculo immutarunt. Romanum orbem proculdubio gentes illae ubique invenerunt, maxime in occiduis partibus, Latine loquentem. Si porro gentes illas ponamus Latini sermonis non ignaras fuisse, ita ut Nicetam episcopum quarto et quinto saeculo Latine [Col. 1017D] culteque loquentem potuerint ubique Daci ac Getae, Bessi ac Scythae in suis regionibus intelligere, et ad illius vocem barbariem ipsam quodammodo exuere, et ad verae religionis professionem accedere; cur linguam Latinam longe lateque in Occidente dominantem, maxime vero in Italia ubi natale solum ac sedem praecipuam habebat; cur, inquam, gentes illae Latinam linguam protinus non didicerunt; cur eam potius ubique obtinentem adeo infecerunt barbarie proprii sermonis, ut jam lingua Latina, ipsarum gentium causa, passim desierit esse communis, ac demum sacris tantum addicta, et in scholarum angustiis relegata, novam linguarum formam ad omnium usum gignere veluti coacta fuerit, qualem nunc ipsi in Italia loquimur, qualemque in Galliis atque Hispaniis usurpari novimus? Sed ad alias progrediamur Zabei animadversiones.

Pergit itaque Zabeus penitiora scrutari, et numero [Col. 1018A] 14 illud ait praecipue notandum, quod in Explanatione Symboli beati Nicetae sermo est contra idololatriam, et contra haereses praesertim Arianorum, Marcionitarum, Cataphrygum et Manichaeorum. »Porro haec absurda, ait ille, a cultissima Aquileiensium ea tempestate provincia, ut supra indicavimus, abesse debuerant: contra vero 160 indoli barbararum ferarumque nationum conveniebant;« id est indoli Dacorum illorum, ut ipse autumat, qui cis Danubium Remissianensi episcopo suberant. Hic interim admonere iterum juvat, male a Zabeo appellari barbaras ferasque nationes, eas quae dexteram Danubii ripam Nic tae tempore in olebant, maxime vero Dardaniam, seu novam Daciam Mediterraneam, ubi, juxta illum, Nicetae Daci episcopatus erat. Sed Zabeus in tota sua dissertatione saepe confundit Dacos Romanos cum Barbaris, et Daciam proinde Cisdanubianam cum Transdanubiana: quod probe necessario ipsi erat faciendum post adoptatam opinionem, quod Nicetas Dacus sancti Paulini Nolani amicus episcopus fuerit [Col. 1018B] Remissianae civitatis in Dacia Romana positae. Nam cum ex sancto Paulino constet, barbaras reipsa ferasque gentes eas fuisse, quae beato Nicetae episcopo amico suo suberant; barbarae procul dubio feraeque dicendae erant etiam illae cis Danubium positae, et in Dardania seu nova Dacia Mediterranea constitutae, in excogitato, Remissianensi Nicetae episcopatu. Ipse vero Zabeus, qui contra Paulini Nolani apertam fidem cogitur asserere, non fuisse Nicetam episcopum qui primus omnium in Daciam intulit Christi religionem, uti aperte in nota secunda ad primam dissertationis suae partem; qui insuper fatetur ibidem ac probat, jam a tempore Nicaeni concilii fuisse in eadem Dacia, in Dardania scilicet ac in Moesia quoque, plures jam institutos episcopatus cum suis episcopis sub metropoli Sardicense, quod sane ex monumentis ecclesiasticis aperte constat, et nos quoque secundo capite hujus dissertationis jam fuse ostendimus; quomodo non intellexit barbaras ferasque gentes, nonnisi perperam [Col. 1018C] ac injurie, dici posse eas quibus Nicetas episcopus Remissianensis in Romana Dacia praefuisset? Sed ad novam ipsius animadversionem jam accedamus.

De idololatria nihil est hic addendum ad ea quae diximus ab initio hujus capitis, ubi ostendimus habuisse reipsa Aquileienses ipsos praesules cur adversus idololatriae reliquias etiam quinto saeculo dimicarent. Quid nunc de haeresibus Arianorum, Marcionitarum, Cataphrygum et Manichaeorum? Breviter animadvertamus oportet, nullam propemodum fuisse haeresim contra quam Aquileiensis episcopus ea tempestate non debuerit fideles suos communire, sive Aquileiae sederet, sive alibi in dioecesi sua, et ad portum etiam Romatinum ut non semel evenisse arbitramur; cum notum sit ex historia, eo tempore, ac multo etiam ante, ex toto Oriente, ex Graecia nimirum, ex Asia, ex Ponto Euxino, ex Aegypto, necnon ex aliis quoque mundi partibus, commercii causa, cujuscumque seu religionis seu erroris homines ad maritimae Venetiae [Col. 1018D] oras appulisse, Aquileiamque praesertim petiisse, ibique incolatum etiam permanenter habuisse, veluti in urbe quae emporium erat locupletissimum, ac veluti centrum unionis totius orbis; Occidentalis nempe et Orientalis, mercaturae faciendae gratia. Adeatur super hac re clarissimus Filiasius, Memorie storiche dei Veneti primi e second, tomo II, capite 22, qui de hoc argumento erudite simul ac copiose agit.

Ut vero ita reapse de Aquileiensibus episcopis fuisse confirmemus, ecce nobis Aquileiensis Ecclesiae presbyter Rufinus, qui de Aquileiensi Ecclesia rem singularem nobis testatur, quod spectat ad haereses, in Commentario suo saepe citato in Symbolum apostolorum; et rem profecto, cujus vix aliud superest exemplum in tota Occidentali Ecclesia. Additamenta scilicet nobis exhibet, quae apostolorum Symbolo inseruerunt veteres Aquileiensis Ecclesiae praesules, majores nostri ab eodem ibidem appellati, ut 161 [Col. 1019A] obviam irent quibusdam haeresibus, quae neutiquam quidem in Aquileiensi solo ortae erant (cum nulla profecto haeresis apud Aquileienses; ortum duxerit), sed quae de longinquo adductae fuerant ab extraneis hominibus, Aquileiam procul dubio adventantibus commercii causa. Ita additamentum illud duorum verborum, invisibili et impassibili, ad primum Symboli articulum, Credo in Deo Patre omnipotente, ideo factum dicit apud nos, scilicet apud Aquileienses, ut haeresi Sabellianorum occurreretur, qui una cum Filio etiam Patrem et natum et passum affirmabant: »Sciendum, ait ipse in citato Commentario, numero 5, sciendum, quod duo isti sermones, invisibili et impassibili, in Ecclesiae Romanae Symbolo non habentur. Constat autem apud nos additos haereseos causa Sabellii, illius profecto quae a nostris Patripassiana appellatur, id est, quae et Patrem ipsum, vel ex Virgine natum dicit, et visibilem factum esse, vel passum affirmat in carne. Ut vero excluderetur talis impietas de Patre, videntur haec addidisse majores, [Col. 1019B] et invisibilem Patrem atque impassibilem dixisse.« Ita quoque additamentum aliud vocis hujus ad articulum Carnis resurrectionem, locum habuit apud Aquileienses ad apertius rejiciendam haeresim Valentinianorum et Manichaeorum: »Nam Valentinus, addit Rufinus noster ibidem, numero 41, resurrectionem carnis omni modo negat, et Manichaei, sicut supra ostendimus.« Quapropter ita subdit numero 43: »Et ideo satis caute Ecclesia nostra (Aquileiensis nimirum) fidem Symboli docet, quae in eo quod a caeteris traditur, Carnis resurrectionem, uno addito pronomine, tradidit, Hujus carnis resurrectionem. Hujus, sine dubio, quam habet is qui profitetur, signaculo crucis fronti imposito, etc.« En igitur quid agere coacti fuerint Aquileienses praesules ante Rufini aetatem adversus absurdos Sabellianorum ac Valentinianorum errores, qui certe longe ab Aquileiensi Ecclesia exorti, Aquileiensium episcoporum zelum nihilominus excitabant, quia et in eorum finibus disseminari [Col. 1019C] coeperant ab exteris hominibus eisdem erroribus infectis, qui ad Aquileiensium fines ex toto orbe adventabant. Nihil est itaque quod, officii gratia, neget Zabeus in cultissima Aquileiensium provincia locum habuisse absurda quaedam haereticorum deliramenta; cum constet, et locum profecto habuisse sicuti alibi quoque habebant, et ita etiam habuisse ut Aquileienses praesules singulari quodam modo, additamentis scilicet data opera ad fidei Symbolum appositis, debuerint contra ea dimicare, et Christianae professionis integritatem apud suos in tuto ponere.

Quid vero mirum si alios etiam haereticos, praeter Sabellianos ac Valentinianos, decursu temporis habuerint Aquileienses episcopi, a quibus cogerentur fideles suos monere ut sibi caverent; et hi fuerint, Nicetae tempore, Ariani potissimum, Marcionitae, Cataphrygae, et Manichaei? Arianos certe, Marcionitas, Manichaeos expresse nominat Rufinus ipse Aquileiensis numero 39 praecitati sui in Symbolum commentarii, quem scribebat ad Laurentium episcopum, [Col. 1019D] Aquileiensi sedi addictum ut superius innuebamus, et ad ipsius usum ut idem petierat: quapropter hujusmodi haereticos in Aquileiensi provincia eo tempore exstitisse, vel saltem notos communiter ibidem fuisse, valde probabile existimamus, quin ullam inde injuriam nobilissimae illi Ecclesiae impingamus; cujus certe non erat, vel impedire quominus exteri homines his erroribus inquinati, et Aquileiam venirent, et in Aquileiensi etiam provincia commorarentur; vel ita agere, 162 ut eorum saltem iniqua dogmata in tanta ac tam culta civitate etiam cum fidelium periculo non innotescerent. Eodem ipso loco Rufinus nominat una cum praedictis haereticis etiam Ebionitas, et Eunomianos; nominat errores Pauli Samosateni, et Photini; nominat schismata Donatistarum, et Novatianorum; et ut intelligamus non frustra eumdem haec omnia errantium nomina numerasse, neque id fecisse eruditionis gratia, ac veluti ad operis complementum, [Col. 1020A] sed quia reipsa in Aquileiensi etiam provincia necesse erat ut contra errores hujusmodi et errorum magistros fideles data opera et oblata occasione commonerentur; en quomodo ibidem Laurentium illum episcopum fidentissime alloquatur, etsi non quidem ut illum doceat, certe ut illi auctor sit qua esset ratione Christianus populus sibi subditus edocendus. »Qui ergo hanc fidem in Ecclesia suscipit, non declinet in concilio vanitatis, et cum iniqua gerentibus non introeat. Concilium namque vanitatis est, quod agit Marcion . . . Concilium vanitatis est, quod Ebion docet . . . . . Concilium vanitatis est, quod docet Manichaeus . . . . . Concilium vanitatis est quod Paulus Samosatenus, et ejus post hunc successor Photinus asseruit . . . Concilium vanitatis est, quod Arius atque Eunomius docuit . . . Sed et illud concilium vanitatis est, quod Donatus per Africam traditionis Ecclesiam criminando contraxit, et quod Novatus sollicitavit . . . Has ergo omnes velut congregationes malignantium fuge. Sed et eos, si qui illi sunt, [Col. 1020B] qui dicuntur asserere quod Filius Dei, etc . . . Ab his, inquam, omnibus fidelis declinet auditus, etc.« Quid porro ad Laurentium dixisset Rufinus ut fugeret ab his congregationibus malignantium haereticorum atque errantium, quid ut fidelis auditus ab his declinaret; si hi non fuissent in ipsa Aquileiensi provincia, aut si eorum saltem prava dogmata ibidem satis comperta non essent? Non enim aufugimus ab iis qui procul a nobis sunt, neque auditum declinamus ab iis sermonibus quos facile audire non possumus. Sed nonnihil etiam singillatim de haeresibus, de quibus in Explanatione sua meminit noster Nicetas.

Arianorum quidem haeresim numquam Nicetas Gennadianus expresso nomine indicat in Symboli Explanatione, uti reipsa Marcionitas nominat, Cataphrygas et Manichaeos. Catholicum dogma nihilominus de Verbi divinitate inculcat, prout oportebat, admonetque competentes suos ut sibi caveant ad iis haereticis qui sub nomine Christiano Christum creaturam tradunt, [Col. 1020C] ut capite Explanationis 9. Illi nimirum erant haeretici Ariani, contra quorum insidias muniendi erant qui in competentium gradu constituti Symbolum ediscebant. Cur vero adversus Arianos nihil diceret Aquileiensis episcopus quinti saeculi, postquam Aquileienses episcopi Valerianus saeculo quarto, et Chromatius ineunte etiam quinto tantopere de Ecclesia meriti fuerant ob Arianorum haeresim in Aquileiensium finibus profligatam? Cur nihil diceret quinto saeculo Aquileiensis episcopus adversus Arianos errores, cum adhuc memoria vigeret celeberrimi Aquileiensis concilii habiti anno 381, in quo praesentes damnati fuerunt duo illi Ariani episcopi Daciae Cisdanubianae, ac signate ex angulo, seu ex latere Daciae Ripensis ac Moesiae, ut sanctus Ambrosius scribebat epistola 11 et 12; duo, inquam, illi episcopi, Palladius ac Secundianus, alias hic nominati? Cur nihil diceret quinto saeculo Aquileiensis episcopus adversus sectatores Arii, cum jam ubique Arianismus adhuc grassaretur, ac pluribus in locis suas exereret [Col. 1020D] vires, ut ex historia patet? 163 Sed alia quaedam animadvertamus oportet, quae rem, caeteroquin satis notam, clarius astruant ac illustrent.

Compertum ex historia habemus, postremis Romani imperii temporibus, et quarto maxime desinente, ac quinto ineunte saeculo, Barbaras gentes in Romanis castris stipendia meruisse sub ducibus propriae nationis. Hi erant praecipue Gothi, Getae etiam a Romanis appellati, qui ex Transdanubianis partibus in Romanas terras iterum atque iterum variisque de causis transvecti, ut capite secundo innuebamus, Valentis potissimum Augusti indulgentia, deinde etiam Theodosii senioris ampliori concessione, novam Ripensem Daciam, sicut etiam Moesiae inferioris partem quamdam ac Thraciae incolebant, hac etiam conditione ut militare servitium Romano imperio exhiberent. Hi porro Gothi, seu qui a Christiana Gothorum Ecclesia a Tanai ad Tyram amnem posita jampridem [Col. 1021A] advenerant, seu qui postea ab idololatria ad Christianam fidem conversi fuerant ut in Romanis terris cis Danubium consistere possent, prout legem illis tulerat Valens; hi Gothi, inquam, non ita post magna ex parte a catholica Ecclesia ad Arianismum defecerunt, eodem Valente Augusto praesertim auctore, qui Arianas partes impensius tuebatur; ita ut quarto circiter labente saeculo pene omnes Arianae perfidiae sectatores essent. At vero Romani exercitus cum Barbarorum copiis auxiliariis, Gothorum nempe aliarumque gentium quae sese Gothis adjunxerant, non semel, sed pluries, quarto et quinto saeculo, et Aquileiensium fines inundarunt, et Aquileiensem ipsam urbem occupaverunt; ac tum praesertim cum Theodosius Magnus Augustus tyrannum primum Maximum, deinde et Eugenium persecutus est, et cum postea Theodosius Junior arma movit in tyrannum item Joannem, qui Ravennae captus, Aquileiamque ductus, ibidem mortis sententiam subiit. Quid non igitur dicerent Aquileienses episcopi contra Arianam [Col. 1021B] impietatem, cujus tam saepe veluti praedicatores aderant Gothorum copiae in Romanis exercitibus auxiliares? Gothi vero illi Ariana perfidia inquinati, sub Alarico duce, non uti Romanorum auxiliares, sed uti hostes Romani imperii, Italiam praedandi animo ingressi, iterum Aquileiensem agrum invaserunt anno 400, iterumque anno 409, aut 410, quo demum Roma ipsa potiti sunt, ejusque spoliis locupletati. Quicumque haereticorum illius temporis, et maxime Arianorum, noverit irrequietam indolem, propriaeque sectae propagandae studium, facile intellexerit quanta solertia vigilare tunc debuerint speculatores domus Israel, ac proinde Aquileienses etiam episcopi, ne falsi dogmatis virus, victricium etiam armorum robore auctum, in catholicorum pectora sese diffunderet.

Sed quinto saeculo procedente, crescit in dies Arianismi non solum, sed etiam caeterarum haereseon quarumcumque insectandarum, episcopis maxime [Col. 1021C] Aquileiensibus, occasio et necessitas. Cum primum enim Italiae invadendae ac depopulandae, Attila duce, rumor increbuit in Pannoniae regionibus, examina undequaque coaluerunt, non tam gentium Barbararum et loco et nomine inter se diversarum, quam haeresum errorumque apud diversos illos Barbarorum greges obtinentium; ut merito dubitares religioni potius an substantiis Italorum bellum esset inferendum, et probe cognosceres non minus substantiis quam religioni ex hoc tam teterrimo apparatu periculum imminere. Ut vero ex Alpinis faucibus in Italiam erupit immane agmen barbaricum, atque Aquileiae primum, deinde caeteris Venetiae, Aemiliae, ac 164 Liguriae civitatibus, aut ruinam, aut supremum intulit excidium, combustis aut spoliatis aedificiis, agris depopulatis, captivorumque immensa procul abducta multitudine; tunc demum apparuit bellico illo incursu magnam etiam religioni illatam fuisse a Barbaris cladem, quae nonnisi sedula episcoporum diligentia reparari postea potuisset. Quod ad Aquileiensem Ecclesiam [Col. 1021D] attinet, adest saepe citata sancti Leonis Magni ad Nicetam Aquileiensem epistola, data anno 458, ex qua intelligimus Aquileienses illos captivos qui remeare ad patrias sedes post annos aliquot potuerunt, religionis causa tentatos a Barbaris fuisse; et eorum aliquos, qui idololatris dominis servierant, immolatitiis cibis pollutos fuisse; alios vero, qui in haereticorum Barbarorum potestatem venerant, ad iterandum baptismum vel metu coactos vel errore traductos. Ut nihil jam de idololatria loquamur, qua pars magna illarum gentium barbararum tenebatur, quis non videt Arianarum partium sectatores, in iis qui captivos Aquileienses ad baptismum iterandum vel cogebant metu ac vi, vel insinuationibus alliciebant? Ariani certe, etsi ab initio detestabilem hanc consuetudinem non haberent, iterum baptizandi eos qui a catholica fide defecissent et ad eorum sectam accederent; hanc adoptarunt ab Eunomianis, Arianorum [Col. 1022A] ipsorum surculo, qui Epiphanio teste, haeresi 76, non modo catholicos, sed et magistros suos Arianos ipsos ad se accedentes iterum baptizare consueverant; et hic erat communis Arianorum abusus Augustini tempore, qui eos hac etiam de causa non semel exagitat; et hujus abusus testis est quoque Victor Vitensis in sua Historia Persecutionis Vandalicae.

Post Aquileiae casum ex Attilana irruptione, quinam fuit imperii Occidentalis status, quamdiu perduravit, ad Romulum usque, Augustulum dictum, id est ad annum 476, quo imperii Occidentalis etiam umbra ipsa defecit? Nonne sub Romanis nominibus tot imperatorum unius pene diei, rerum summa et auctoritas stetit penes barbaros homines alienae a catholica professionis, qui aula potiti, et barbarorum exercituum quibus imperabant confisi potentia, res omnes suo arbitratu, invitis etiam nonnumquam imperatoribus ipsis, ubique moderabantur? Barbarorum itaque dominationi Romanum Occidentale imperium subjacebat, etiam antequam eorumdem violentia penitus [Col. 1022B] interiret. Interiit vero anno praedicto 476, cum Odoacer nova Barbarorum omnis generis multitudine ex ultimis Pannoniae finibus in Italiam deducta, Erulorum nempe, Turcilingarum, Rugorum, Scytharum, aliorumque, omnem Romulo Augustulo potestatem ademit, novumque sibi condidit principatum, qui ad saeculum usque octavum a Barbaro in Barbaros successione continua transmeavit. Nicetas interim Aquileiensis in tanta humanarum rerum jactura, in tanta dominantium varietate, in tanto dominorum ipsorum discrimine, suam regebat Ecclesiam, et vitam perduxit ad decimum usque Odoacris principatus annum. Odoacer ipse, etsi Catholicis non infensus, Arianus tamen erat professione, Ariani conterranei illius, et pars multa illarum gentium barbararum, quas secum in Italiam adduxit ad Romanum Occidentale imperium abolendum.

Quid dixerim de tot aliis barbararum gentium agminibus, quae secum foedere inito, Italiam ea occasione [Col. 1022C] inundarunt? Ut nihil addam de adhuc idololatriae addictis, de quibus non est cur hic inquiramus; nihil certe contra veritatis probabilitatem audemus, si dixerimus, praeter Arianismum, viguisse inter gentes illas et alios a catholica doctrina proscriptos errores, ac eos maxime qui in Orientis partibus 165 auctores suos ac propagatores habuere, ut sunt errores Marcionitarum, Cataphrygum, Manichaeorum, quorum expresse meminit Nicetas Gennadianus in sua Symboli Explanatione. Zabeus vero rem nostram agit, dum numeris 15, 16, 17 et 18, Marcionitarum, Cataphrygum ac Manichaeorum errores inter barbaras Dacorum regiones obtinuisse probat ex quadam locorum propinquitate, unde errores illi ortum habuerunt, cum barbaris Daciarum populis; licet Daciam Cisdanubianam ipse autumet, quae certe barbara non erat, ut alias dictum fuit; et licet, quod spectat ad Marcionitas qui in pluribus a fide catholica discrepabant, unum ex Marcionitarum erroribus videre voluerit, non vero Eutychianum, in iis quae tam [Col. 1022D] aperte contra Eutychen ipsum Nicetas Gennadianus in Explanatione Symboli habet, ut supra, capite 3 ostendimus ex professo. Si porro inter barbaros Dacos Marcionitarum, Cataphrygum et Manichaeorum errores, ipso teste Zabeo, iis temporibus locum habuerunt, utpote errores qui barbararum potius quam cultarum gentium indoli convenirent, ut ipse antea asserebat; hos errores procul dubio barbarae illae gentes secum in Italiam etiam detulerunt, vel in ipsa sub Odoacre tam immensa earumdem irruptione; ac ideo Italis episcopis occasio deesse non potuit fideles suos, et competentes maxime, commonendi, ut sibi ab horum non modo erroribus, sed etiam conventiculis ac societate ipsa caverent. Quid vero si addamus Barbaros illos Italiae invasores Odoacre duce, ac tot erroribus inquinatos, non hospites et advenas tunc fuisse ut antea fuerant, sed jam cives ac incolas factos a primis ipsius Odoacris principatus annis; utpote qui, [Col. 1023A] teste Procopio de Bello Goth., libro I, capite 1, in praemium victoriarum, tertia ubique agrorum Italiae parte veteribus dominis dempta donati essent? Hujusmodi novis incolis, ac tertiae terrarum partis dominis, fortasse plus caeteris abundavit Aquileiensis provincia, quae in tanta paulo pridem sub Attila duce rerum jactura, hanc etiam omnium gravissimam passa fuit, ut veterum civium et habitatorum multitudine minueretur, quae propterea non ita aegre Barbarorum familiis supplenda esset, in possessionem tertiae et fortasse etiam majoris partis Aquileiensis agri inductis. Quid non igitur Aquileiensis episcopus diceret etiam contra Marcionitas, Cataphrygas, et Manichaeos, qui in novis hisce Barbarorum coloniis hic atque illic adessent, catholicis ipsis in humanis rebus necessario conjuncti, non sine gravi depravationis horum periculo, tum ob humanae naturae imbecillitatem, tum ob pravam errorum omnium indolem, qua fit ut saepius ac facilius ab illis veritas corrumpatur, quam ut errores veritas comprimat, nisi sedula pastorum indesinenter [Col. 1023B] vigeat sollicitudo?

Verum quod ad Manichaeos et Manichaeismum singillatim pertinet, Zabeus ipse supracitato numero 18 non inficiatur divi Leonis Magni aetate, ac propterea ante Odoacris etiam irruptionem, immo ante extremam Romani imperii in Occidente senectutem, Manichaeos in Italia non paucos exstitisse, qui propterea ex Barbarorum ad Danubium grege fortasse non fuerint, quique Romae ipsius sancti pontificis zelo ac diligentia detecti, inde quoque abire coacti fuerant, ipsis Augustorum principum Theodosii ac Valentiniani Legibus suffragantibus, quae ejusdem sancti pontificis cura latae fuerunt. Adversus Manichaeos igitur Italiae episcopi jamdiu habebant cur agerent, ac prospicerent; ut ideo non sit ambigendum, etiam ad Italiae episcopos pertinere potuisse lucubrationes illas, in quibus sermo esset de Manichaeis. Multo vero magis adversus Manichaeos 166 episcoporum Italiae zelum exardescere oportuit, postquam idem sanctus Leo [Col. 1023C] Magnus, anno 444, datis litteris ad universos episcopos per Italiae provincias constitutos, eos peculiariter in consortium suae sollicitudinis advocavit contra hujus perversitatis sacrilegos sectatores, quorum aliquanti, ut ipse aiebat, Roma aufugerant, et timendum erat ne cum suarum plebium discrimine hac illac sese occultandi reperirent facultatem.

Quaenam porro Manichaeorum tunc haeresis, contra quam tam sollicite sancti Leonis Magni zelus ardebat? Audiatur ipse sanctus pontifex, qui sermone 16, de Jejunio decimi mensis 5, capite 3, ita loquebatur: »Hujus (nempe daemonis) arte Basilides, hujus Marcion callet ingenio, hoc duce agitur Sabellius, hoc praecipitatur rectore Photinus, hujus potestati famulatur Arius, hujus spiritui servit Eunomius; tota denique bestiarum talium cohors hoc praeside ab Ecclesiae unitate discessit, hoc magistro a veritate descivit. Sed cum in cunctis perversitatibus multiformem teneat principatum, arcem tamen sibi in Manichaeorum struxit insania, et latissimam in eis aulam, in qua se [Col. 1023D] exsultantius jactaret, invenit; ubi non unius pravitatis speciem, sed omnium simul errorum impietatumque mixturam generaliter possideret.« En igitur quanta esset Manichaeorum et Manichaeismi impietas, quae veluti omnes aliorum haereticorum complectebatur errores; ita ut in hanc sectam potissimum acrius debuerint etiam Italiae episcopi eo tempore decertare. Nullum proinde dubium, quin supracitata sancti Leonis epistola ad universos episcopos per Italiae provincias constitutos, quae in editione Veneta Balleriniorum septima est, pervenerit eodem ipso anno 444 etiam ad Aquileiensem metropolitanum episcopum, qui tunc aut Maximus erat, aut Januarius; nullumque item dubium, Aquileiensem illum episcopum sollicitudinem omnem adhibuisse, ut Manichaei, si qui latenter obrepsissent, detegerentur, atque extorres fierent ab Aquileiensium finibus, legum etiam Augustarum auctoritate adhibita et impetrato subsidio, a quibus [Col. 1024A] Manichaei toto orbe pellendi, etiam omnium retro principum statutis, pronuntiabantur. Cum itaque celebris fuerit ac pervagata per universam Italiam sancti Leonis hortatoria ad Italiae episcopos epistola adversus Manichaeos anno 444 data, cum lex quoque Augustorum principum Theodosii ac Valentiniani eodem aut subsequenti anno promulgata non minus innotuerit; quid mirum si post decem aut quindecim aut etiam viginti annos, Nicetas episcopus Aquileiensis Manichaeos quoque, jamdiu satis notos, cum caeteris haereticis nominaverit evitandos, etiamsi fortasse nullus tunc amplius existeret in Italia? Verum quis Manichaeos tunc temporis iterum in Italiam irrepsisse negaverit, in tam turbato rerum omnium statu, cum silerent leges, cum Barbari ubique dominarentur, cum omnia licerent omnibus quae in pacata republica minime licuissent? Ea nimirum sunt tempora, ut satis liquet, in quibus perversi homines, e latebris ubi prius delitescebant erumpentes, sese insolenter ac procaciter efferunt; et qui prius non sine metu vitam agere [Col. 1024B] consueverant, dominari jam et pravis doctrinis et perditis moribus jactanter ubique contendunt. Non est igitur cur Zabeus ab hac se expediat objectione breviter asserendo, quod Manichaeos Aquileiae fuisse affirmare non possumus. Quamvis enim monumenta non suppetant ut id affirmemus, contraria certe non adsunt ut id inficiari possimus; et interim satis sunt quae attulimus, ut Nicetam Aquileiensem episcopum judicemus Manichaeos nominare suo 167 tempore potuisse uti evitandos, etiamsi in sua numquam fortasse exstitissent aut provincia aut dioecesi.

Sed Zabeus ultra progreditur eodem numero 18; et dum uti supervacuam traducit Manichaeorum mentionem in eo opusculo, quod esset Nicetae episcopi Aquileiensis, Pelagianorum ex adverso mentionem ibidem deesse ostendit, quae certe in episcopo Aquileiensi Niceta deesse, juxta illum, minime debuisset; quia reipsa haeresis Pelagiana eo tempore sectatores habuit in Aquileiensi provincia inter presbyteros, et diaconos, [Col. 1024C] ac diversi ordinis clericos, uti ex epistola divi Leonis papae inscripta ad Aquileiensem episcopum, quae prima est in citata editione Balleriniorum. Ut fiat satis huic etiam objectioni clarissimi viri, quae postrema est ex penitioribus causae ab ipso desumpta, nonnulla sunt animadvertenda ex admonitione praevia eorumdem Balleriniorum ad primam et secundam ejusdem sancti pontificis epistolas, necnon ex capite 14 Monumentorum Aquileiensium eruditissimi nostri De Rubeis.

Negari non potest Pelagianorum errores in Aquileiensi provincia irrepsisse vel ab initio saeculi quinti, ac jam inde habuisse sectatores ibidem inter ecclesiastici ordinis homines, apud quos potissimum haec haeresis faciliorem aditum obtinuit. Compertum namque est inter eruditos, cardinali Norisio duce, libellum illum Fidei Pelagiano furfure scatentem, quem Sirmondus descripsit e manuscripto codice Veronensi, quem vulgavit Garnerius in editione Marii Mercatoris, ac demum Benedictini Sancti Mauri iterum ediderunt [Col. 1024D] in appendicibus Augustinianis, seu in appendice ad tomum decimum editionis Parisiensis in-folio; libellum, inquam, hunc pertinere ad viros ecclesiastici ordinis provinciae Aquileiensis sub Augustino Aquileiensi episcopo metropolitano, Chromatii successore, qui sanctis Innocentio I, ac Zosimo Romanis pontificibus floruit. Zosimus porro Romanus pontifex, ille fuit qui anno 418 celebrem illam suam dogmaticam epistolam evulgavit adversus Pelagii ac Coelestii errores, tractoriam, seu tractatoriam nuncupatam, quam per universum orbem transmisit. ut episcoporum omnium subscriptionibus firmaretur, quo consensus universalis Ecclesiae appareret in Pelagianorum dogmatum damnatione. Pervenit itaque procul dubio Zosimi pontificis tractoria etiam ad Augustinum episcopum Aquileiensem, ac primatem, ut eum appellat Norisius, Venetiarum, Istriae, Norici utriusque, et Rhetiae primae. Hic vero cum pro officio suo tractoriam ipsam, ut [Col. 1025A] verosimillimum videtur, ad provinciales suos episcopos misisset, ut eorum ac presbyterorum uniuscujusque subscriptionibus firmaretur, libellum praedictum a nonnullis ex eisdem Pelagiana labe infectis accepit, quo et subscriptionem tractoriae Zosimi eos apertissime recusasse intellexit, et ad plenariam etiam synodum provocare ausos fuisse. Incertum quidem qui fuerint illi; et aeque incertum num presbyteri fuerint, an simul etiam episcopi aliqui, ex numero fortasse illorum decem et octo, qui, Juliano Eclanensi duce, soli in universa Ecclesia tractoriae subscribere recusarunt: indubium tamen omnino videtur, post tot eruditorum judicium, eos ad Aquileiensem provinciam pertinuisse, et ex ordine etiam sacerdotali fuisse, quibus a metropolitano episcopo ex mandato pontificis Zosimi subscriptio esset indicta.

Quid vero post haec? Adest supracitata epistola sancti Leonis papae ad Aquileiensem episcopum inscripta, et ad annum relata 442, in qua ex relatione Septimi seu Septimii episcopi, qui Altinatium episcopus [Col. 1025B] erat in Aquileiensi provincia, se agnovisse 168 conqueritur, quosdam presbyteros, et diaconos, ac diversi ordinis clericos, quos Pelagiana sive Coelestiana haeresis habuit implicatos, ita in Aquileiensi provincia ad communionem catholicam pervenisse, ut nulla ab eis damnatio proprii exigeretur erroris, et pastoralibus excubiis nimium dormitantibus, lupos ovium pellibus tectos in ovile Dominicum, non depositis bestialibus animis introisse: quapropter metropolitano Aquileiensi episcopo praecipit, ut congregata synodo provincialium sacerdotum, omnes sive presbyteri, sive diaconi, sive cujusque ordinis clerici, qui de Pelagianorum Coelestianorumque consortio in communionem catholicam ea imprudentia sunt recepti, ut non prius ad damnationem sui coarctarentur erroris, nunc saltem, posteaquam hypocrisis eorum ex quadam parte detegitur, ad veram correctionem, quae et ipsis prodesse, et nullis possit nocere, cogantur; ut damnent scilicet apertis professionibus suis superbi erroris auctores, et quidquid in doctrina [Col. 1025C] eorum universalis Ecclesia exhorruit, detestentur, etc. Hi igitur presbyteri et diaconi, ac diversi ordinis clerici de quibus sanctus Leo ad Aquileiensem episcopum, videntur ex illis fuisse Aquileiensis provinciae ecclesiasticis, aut ex eorum asseclis, qui ante annos circiter viginti Pelagianis erroribus addicti tractoriae Zosimi subscribere recusarunt, ac libellum illum Fidei super hac re Augustino Aquileiensi metropolitae porrexerunt; qui proptera jam tunc ob contumaciam in damnatis erroribus ab ecclesiastica communione ab eodem Augustino rejecti, postea ab aliquo illius successore, cui fidem suam aliquo modo, sed fortasse minus apto aut non satis aperto probaverint, recepti fuerant; quique idcirco suspicionem non levem dederint animos adhuc gerendi erroribus pristinis occupatos. Hinc igitur Zabeus validius etiam confirmabit, Aquileiensem episcopum Nicetam, si vere auctor ipse fuisset illius Explanationis Symboli ad competentes, debuisse eo loci nominatim Pelagianos commemorare, utpote haereticos homines, qui probabiliter adhuc [Col. 1025D] suo tempore essent in Aquileiensi provincia, et a quibus, magis etiam quam a Manichaeis, aliisque ibidem memoratis haereticis, Christiano gregi periculum immineret.

Verum nonnulla addamus oportet, quae Zabei objectionem, ni fallor, penitus solvant. Nicetae Gennadiani in Symboli Explanatione haec sunt verba, ubi haereses singillatim nominat capite 10, ad articulum Sanctam Ecclesiam catholicam; neque enim alibi in tota Explanatione alicujus haeresis mentio, proprio nomine indicatae: »Sunt quidem et aliae pseudoecclesiae, sed nihil tibi commune cum illis; ut puta Manichaeorum, Cataphrygarum, Marcionistarum, vel caeterorum haereticorum, sive schismaticorum; quia jam desinunt istae Ecclesiae esse sanctae.« Auctoris igitur hujus opusculi hic scopus non fuit singulas haereses ac singulas pseudoecclesias nominandi, uti apparet verba ipsa perpendenti; non singulas haereses, quia [Col. 1026A] non erat hic sermo de haeresibus; non singulas pseudoecclesias, quia ad illum spectabat de Ecclesia tantum catholica dicere Quod si pseudoecclesias nominat Manichaeorum, Cataphrygarum, Marcionistarum, evidenter patet eas nominasse causa tantummodo ponendi alicujus exempli falsarum Ecclesiarum, quo veritas Ecclesiae catholicae ex ipsarum falsarum comparatione magis magisque splendesceret. Satisfecit itaque fini quo mentem suam dirigebat, dum aliquas nominavit; non defuit officio si alias praeterivit; quia non erat hic de singulis dicere, sed tantum de aliquibus exemplum ponere. 169 Nominatis tamen tribus illis pseudoecclesiis Manichaeorum, Cataphrygarum, Marcionistarum, nonne de omnibus etiam sermonem habet dum subdit: vel caeterorum haereticorum, sive schismaticorum?

Pelagianorum nihilominus distinctam mentionem videre hic voluisset Zabeus, si vere ad Aquileiensem episcopum Nicetam Explanatio haec pertineret. Ast ut ut Nicetae tempore Pelagiana haeresis in Aquileiensi [Col. 1026B] provincia sectatores habuisset, de quo infra dicemus; Pelagianismo certe non erat hic locus apud Nicetam, quia hic pseudoecclesiae erant indicandae, seu haereticorum, seu schismaticorum: Pelagiani vero, ut omnibus compertum esse potest qui eorum acta perlegerint, ab initio hujus haereseos usque ad finem, numquam Ecclesiam seu pseudoecclesiam peculiarem constituerunt, qua a catholica distinguerentur, et a qua deberent catholici abstinere, sicuti pseudoecclesias constituerunt sibi, seu ab exordio errorum suorum, seu potius post temporis lapsum, alii ecclesiasticae pacis turbatores, ut puta Manichaei, Cataphrygae, Marcionitae, quos nominat Explanatio, aut etiam Ariani, Eunomiani, aliique inter haereticos, Novatiani, Donatistae, et alii quoque inter schismaticos. Pelagiani siquidem, quamdiu eorum error invaluit, non destiterunt quidem qua late potuerunt virus effundere, socios erroris asciscere, patronos sibi comparare, acutis disputationibus dimicare, captiosis etiam sermonibus [Col. 1026C] illudere, subdolis confessionibus decipere, concilium plenarium petere, episcopos quoque non paucos in Galliis praesertim ac in Britannia sibi copulare, turbas etiam quandoque excitare, ac crimina perpetrare: at numquam eo devenerunt, ut conflato schismate secessionem ab Ecclesia catholica facerent, et Ecclesiam sibi seu pseudoecclesiam constituerent peculiarem; quamvis pluries ab Asiae et Africae episcopalibus conciliis damnati, quamvis per tractoriam Zosimi ab universa Ecclesia anathemate plexi, et ecclesiastica communione privati, quamvis etiam Augustorum principum legibus non semel sed iterato mulctati, Italia pulsi, et ubique etiam fuerint exagitati. Ipsa namque Pelagianismi indoles, ut alii quoque animadvertunt, ea erat, quae favorem populi non sibi facile compararet ad plebem aliquam peculiarem formandam contra catholicos: nam etsi liberi arbitrii vires pro instituto plus aequo extolleret, ac tueretur; non ideo id agebat, ut humanae imbecillitati faveret, quod multituninis votum in novis orientibus de religione [Col. 1026D] disputationibus esse solet, sed potius ut vehementius et acrius in socordes Christianos insurgeret, qui humanam imbecillitatem in vitiis protendebant, nec vires proprias, juxta illos, sentiebant, quibus, secluso etiam divinae gratiae auxilio, possent ad Christianae vitae perfectionem contendere. Non erat igitur cur Nicetas Aquileiensis hoc loco Pelagianorum meminisset inter pseudoecclesias, quas exempli causa memorabat in explicatione articuli de Ecclesia catholica, etiamsi Pelagiani reipsa in sua provincia eo tempore exstitissent.

At fueruntne, Aquileiensis Nicetae tempore, Pelagiani haeretici in provincia Aquileiensi? Hoc nimirum inquirendum restat super hac re, ut plena undique sit ad Zabeum responsio. Inter memoratas Augustorum leges adversus Pelagianos, adest constitutio sub nomine Valentiniani III, ab ejus matre Placidia Augusta contra eos lata, quae data fuit Aquileiae anno 425, [Col. 1027A] VII idus Julii, ubi post necem tyranni Joannis ipsa cum filio degebat. Non inde tamen consequitur, Pelagianos tunc Aquileiae, aut in Aquileiensi provincia fuisse; quia constitutio illa directa fuit ad Amacium praefectum 170 praetorio Galliarum, et occasione tumultus a Pelagianis in Gallicanis regionibus excitati. Praecitata sancti Leonis Magni epistola ad Aquileiensem episcopum inscripta, qui forte aut Adelphus fuerit aut Maximus, ut Ballerinii fratres conjiciunt in admonitione praevia, ad annum pertinet circiter 442, ut ibidem signatur. Presbyteri porro illi, diaconi, ac diversi ordinis clerici, de quibus eadem epistola, quos Pelagiana sive Coelestiana haeresis habuerat implicatos, quique postea in Aquileiensi provincia ad communionem catholicam pervenerant, quin ulla ab eis damnatio proprii exigeretur erroris, unde, hypocrisi quoque eorum ex quadam parte detecta, suspicio orta fuerat eosdem in ovile Dominicum introisse non depositis bestialibus animis; illi, inquam, non multi numero fuisse videntur, cum dicat sanctus pontifex: Agnovimus quosdam [Col. 1027B] presbyteros, et diaconos, ac diversi ordinis clericos, etc.: quapropter minus accurate scripsisse videtur clarissimus ipse cardinalis Norisius Historiae Pelagianae libro II, capite 12, dum referens rem ex hac eadem epistola sancti Leonis, non quosdam dixit ut sanctus pontifex, sed plurimos clericos; numerum scilicet absque idoneo teste nimium augens, quantum nempe plurimi superant quosdam. Ad hos vero quosdam tantummodo ecclesiastici coetus pertinere videtur Pelagianismi suspicio, non item ad subditam etiam plebem; de qua nihil omnino in eadem epistola, nisi periculum contrahendi morbi ab his de quorum resipiscentia non satis constabat. Clerici igitur tantum, neque numero multi, erant ii qui Pelagianismi suspicionem ingerebant in provincia Aquileiensi anno 442: ubi etiam notandum maxime, suspicionem quidem illos dedisse Pelagiani erroris quo prius fuerant implicati, quia errorem eumdem conceptis verbis et peculiari aliqua formula non damnaverant antequam ad communionem [Col. 1027C] catholicam reciperentur, et quia aliquid ejusdem furfuris ex eorum sermonibus fortasse apparebat, seu potius apparere videbatur, ut saepe contingit de iis quos adversos habuimus aliquando, de quorum sinceritate etiam post reconciliationem facile dubitamus; non vero Pelagianos absolute eosdem fuisse etiam post receptam communionem, sicuti prius fuerant: ait enim ipse sanctus pontifex, quod eorum hypocrisis ex quadam parte detegitur; quod scilicet nihil aliud indicat quam suspicionem illos dedisse, et dubitationem etiam ingessisse de vera eorum resipiscentia; et non ideo quidem, quod haec non vera resipiscentia satis perspicue in eisdem appareret, sed maxime quia deerat illis peculiaris et aperta errorum auctorumque damnatio de qua ipse loquebatur, et quae sola tandem veluti remedium exigebatur ad abstergendam prorsus suspicionem ac dubitationem quam dederant. Patet hinc magnum profecto, et tanto pontifice dignum, fuisse zelum quo in Pelagianismum ardebat sanctus Leo, qui ad omne ubique periculum praesto erat auctoritate [Col. 1027D] sua atque doctrina; sed patet etiam Pelagianismum reapse in Aquileiensi provincia non tanti tunc fuisse momenti, ut haberi posset veluti error aperte ac late vigens, contra quem instructa esset acie assidue dimicandum.

Quid autem de hac re in Aquileiensi provincia post annum 442? Duae aliae exstant epistolae sancti Leonis papae, secunda nimirum ac decima octava, in saepe citata editione Balleriniorum, de quibus prolixe disputarunt eruditi; prima inscripta ad Septimum seu Septimium episcopum Altinensem seu Altinatem, altera vero ad Januarium episcopum Aquileiensem. Disputationis occasio fuit illa sensuum, immo etiam et verborum pene eorumdem in utraque consensio: 171 disputationis autem scopus erat inquirere num alterutra ex his, et quaenam potius, supposititia censeri deberet; an utraque sincera ac legitima esset judicanda. Clarissimus De Rubeis Monumentorum [Col. 1028A] capite 15, validissimis sane argumentis, quae assensum sibi valeant comparare, secundam ad Altinatem rejecit, decimam octavam ad Januarium Aquileiensem solam admisit. Sed si suffragia post rem utrinque disputatam colligamus, id inferendum censemus, quod, quidquid de secunda ad Septimum Altinatem opinari queat, altera certe ad Januarium Aquileiensem nullatenus rejicienda sit. Haec porro ad Januarium Aquileiensem sancti Leonis Magni epistola ad annum pertinet 447, et est proprie responsio ad aliam quam sanctus Leo a Januario acceperat, quaeque non exstat. Ut Januarii epistolam ex Responsione sancti pontificis colligamus, minime dubitandum videtur, Januarium, qui post Adelphum et Maximum Aquileiensem sedem tenebat, certiorem reddidisse sanctum Leonem pontificem de opera et cura a se exhibita ut plenam exsecutionem haberent quae in prima sua epistola ad episcopum Aquileiensem, tunc illi Ecclesiae praesidentem, ipse mandaverat de presbyteris, seu diaconis, seu diversi ordinis clericis, qui prius Pelagiana labe infecti, [Col. 1028B] ac postea absque sufficienti cautione in communionem catholicam recepti fuerant. Fortasse sanctus pontifex post obitum Maximi iterum litteras dederat sollicitudinis plenas super eadem hac re etiam ad episcopum Januarium, qui propterea ad pontificem ita respondit, ut mereretur hanc alteram laudationis et gratulationis epistolam ab ipso obtinere. Quid porro haec sancti Leonis epistola ad Januarium? »Lectis, inquit, fraternitatis tuae litteris, vigorem fidei tuae, quem olim noveramus, agnovimus, congratulantes tibi, quod ad custodiam gregis Christi, pastoralem curam vigilanter exsequeris; ne lupi, qui sub specie ovium subintrarunt, bestiali saevitia simplices quosque dilacerent: et non solum ipsi nulla correctione proficiant, sed etiam ea quae sunt sana corrumpant. Quod ne viperea possit obtinere fallacia, dilectionem tuam duximus commonendam: insinuantes ad animae periculum pertinere, si quispiam de his, qui a nobis in haereticorum atque schismaticorum sectam delapsus est, et se [Col. 1028C] utcumque haereticae communionis contagione maculavit, resipiscens, in communione catholica sine professione legitimae satisfactionis habeatur. Saluberrimum enim et spiritalis medicinae utilitate pleni simum est, ut sive presbyteri, sive diaconi, vel subdiaconi, aut cujuslibet ordinis clerici, qui se correctos videri volunt, atque ad catholicam fidem, quam jam pridem amiserant, rursum reverti ambiunt, prius errores suos, et ipsos auctores errorum damnari a se sine ambiguitate fateantur, etc.« Et post aliqua: »Proinde dilectio tua, cujus devotione gaudemus, jungat curam suam dispositionibus nostris, et det operam ut circumspecte atque velociter impleantur, quae ad totius Ecclesiae incolumitatem et laudabiliter suggesta sunt, et salubriter ordinata.«

Quod ex hac epistola sancti Leonis ad Januarium Aquileiensem anno 447 datam merito colligere possumus, illud est: vigorem fidei Januarium episcopum jam pridem ostendisse in iis de quibus haec epistola agit, ac propterea antequam etiam episcopalem Aquileiensem [Col. 1028D] sedem fortasse conscenderet, et dum adhuc auxiliaris episcopi munere in eadem Ecclesia fungeretur, aut sub Maximo, aut sub Adelpho, aut sub aliis etiam anterioribus episcopis; quod munus in 172 eodem Januario superius, capite 6, non invite conjiciebamus; ideoque jam inde vigorem ipsius innotuisse Leoni pontifici. Colligimus quoque Januarium hunc, qui tantam pastoralis curae ac sollicitudinis laudem a sancto Leone promeruit, etiam post sedem Aquileiensem acceptam, egregiam navasse operam, ut ea exsecutioni mandarentur, quae Romanus pontifex tam salubriter ordinaverat; et ita quidem, ut parum omnino aut nihil defuerit ad operis complementum super his rebus, cum epistolam illam sanctus Leo ad eumdem dedit. Quis itaque dixerit Januarii episcopi tempore, in Aquileiensi provincia Pelagianos adhuc exstitisse, seu de Pelagiana labe suspectos; post tantam Januarii episcopi sollicitudinem ac devotionem ab [Col. 1029A] ipso sancto Leone laudibus commendatam? Immo cum in hac epistola nulla peculiaris Pelagianorum sive Coelestianorum sit mentio, prout in prima ad episcopum Aquileiensem, quam antea vidimus; cum insuper clare pateat sanctum Leonem in hac epistola locutum fuisse generali sermone de haereticis quibuscumque atque schismaticis ecclesiastici ordinis, qui ad communionem catholicam revertebantur; hinc ex hac ipsa epistola conjici posse censemus, nullas amplius eo tempore quo haec data fuit, anno scilicet 447, fuisse in Aquileiensi provincia Pelagiani erroris reliquias, nullam Pelagianismi suspicionem in presbyteris, diaconis, ac diversi ordinis clericis, qui a Pelagii partibus ad communionem catholicam reversi fuerant; sive hi, cautionibus praestitis, morem gesserint metropolitano episcopo apostolicae sedis monitis obsecuto, quod probabilius esse videtur; sive etiam satius duxerint Aquileiensem provinciam deserere, et vagam ac profugam vitam ducere, suorum exemplo magistrorum. Quod si anno 447 Pelagianismus ac Pelagianismi [Col. 1029B] suspicio ab Aquileiensi provincia exsulabat, sancti Leonis papae sollicitudine, ac Januarii maxime episcopi opera; Secundus, proximus Januarii successor, Aquileiensem procul dubio accepit Ecclesiam omni prorsus hac labe purgatam, et ita quoque eamdem accepit post Secundum Nicetas, qui Aquileiensem episcopatum adivit anno 454, altero nempe post Attilanum Aquileiensis civitatis excidium. Hic vero considerandum etiam subit, barbaras gentes quae Attila duce ex Septentrione in Italiam tunc irruperunt, acsecum errorum quoque colluviem intulerunt quibus erant infectae, timorem maximum procul dubio injecisse etiam Pelagianis hominibus, si qui forte in aliquo Aquileiensis provinciae angulo latitarent; quos propterea longe aufugisse verosimile est, prout etiam Roma aufugerant ut se in Siciliam primum, deinde et in Africam reciperent, Alarici tempore, eorumdem coryphaei Pelagius ac Coelestius, uti ex Pelagiana historia notum est.

Ex his igitur quae hucusque dicta sunt, satis apparet, [Col. 1029C] et non ita multos in Aquileiensi provincia fuisse, etiam ex solo ecclesiasticorum coetu. qui Pelagiani erroris suspicionem praeberent circa annum 442, quo epistola ad Aquileiensem episcopum data fuit a sancto Leone pontifice Maximo; et paucos certe, aut omnino nullos amplius fuisse circa annum 447, quo altera ab eodem pontifice scripta fuit ad Januarium episcopum Aquileiensem; et nullos profecto Nicetae episcopi tempore, qui ab anno 454 ad 485 Aquileiensem tenuit episcopatum; ita ut nulla illi esse debuerit occasio Pelagianos nominandi aut Pelagianorum errores in sua Symboli Explanatione, etiamsi propositum habuisset de haeresibus ibidem peculiariter agere. Atque hactenus in animadversiones clarissimi Zabei ex penitioribus causae ab ipso petitas.

Reliquum nunc est ut sermonem 173 ad clarissimum Michaelem Denis convertamus, eruditissimum sane virum, bibliothecae Vindobonensi Palatinae praefectum, ac de re litteraria universa praeclare meritum; cujus propterea obitus quem pridem doluimus, etsi [Col. 1029D] fortasse pro illius aetate non ita praeproperus, nihilominus optimis studiis, ac studiosis omnibus jactura fuit. Inter alia ingenii monumenta quibus et eruditis profuit, et litterariam rempublicam ditavit, exstat opus cui titulus: Codices manuscripti theologici bibliothecae Palatinae Vindobonensis Latini, aliarumque Occidentis linguarum; Vindobonae, 1802. In hujus porro operis volumine II, parte tertia, cujus post auctoris mortem editor fuit dominus baro de Muller, recensetur, pagina 2041, codex quidam membranaceus Latinus saeculi decimi, foliorum 119, in-8o, charactere luculento bene exaratus, minio distinctus, titulisque multis littera quadra coloribus inclusa ornatus, ut ibidem describitur. Quod exhibet hic codex primo ingressu, est ordo, vel brevis explanatio de catechizandis rudibus, quae idcirco de baptismo quoque agit ejusque ritibus; et tota constat ex verbis ac sensibus a sanctis Patribus depromptis, ut fit in collectionibus [Col. 1030A] canonicis, prout ait ipse Dems ibidem; ubi etiam suis opportune locis Patres iidem indicantur, e quibus sensa ac verba sumuntur. Patres hic indicati, sunt Niceta, Clemens, Isidorus Hisp., Albinus (Alcuinus) Magister, Hieronymus, Gregorius M., Beda, Augustinus, Athanasius, Leo, et Origenes. »Atque de caeteris, subdit vir clarissimus, res est expedita . . . unus Niceta, Nicetas, Niceas aurem vellit.« Inquirit itaque quis Nicetas hic, Niceta, seu Niceas esse possit; et in eam illico descendit sententiam, quod Gennadianus reipsa sit, auctor sex libellorum instructionis ad baptismum pro competentibus; quem Romatianae civitatis episcopum dicit in Dacia Mediterranea, et eumdem propterea ac Nicetam sancti Paulini Nolani amicum. Quapropter, ut damnum aliquo modo imminuat deperditorum ejusdem librorum, saltem eorumdem ex illo codice profert, quae nonnisi gratissima studiosis ac eruditis omnibus esse possunt; quaeque nos ipsi post duo integra ejusdem Nicetae opuscula libentissime exhibemus, qualia ex illius diligentia [Col. 1030B] accepimus.

Fragmenta haec Nicetiana sunt numero sex: ex quorum tertio argumentum sumit Denisius, sane speciosum, ac prima etiam fronte validissimum, ut suam confirmet sententiam; Nicetam scilicet Gennadianum eumdem esse ac Nicetam Daciae episcopum, sanctique Paulini amicum. Ita namque ibidem ait Nicetas: »Non enim ante ad confessionem venitur, nisi prius fuerit diabolo renuntiatum. Sicut nec arilicus (aurilegus) ante aurum mittit in sacculum, nisi prius terram vel limum laverit universum.« Quid vero ad haec Nicetae verba Denisius? »Vides, inquit, morem Daciae ab episcopo domestico saeculi quinti confirmatum de quo plura Samuel Koeleserus in Auraria Romano-Dacica, Cibinii, 1717, in-8o. Operas Paulinus, carmine XVII ad Nicetam nostrum aurilegulos vocat: Callidos aurilegulos in aurum vertis, ad vitam Christianam videlicet eos instituendo; et carmine eodem: Bessus exsultat, quod humi manuque ante quaerebat, [Col. 1030C] modo mente coelo colligit aurum.« Ita in rem suam, et ingeniose sane, clarissimus auctor. Post fragmenta vero, haec subdit, quae integra damus, ne fides nostra desiderari possit in sensibus exponendis tanti viri, qui Zabeo ipsi praelusit, tum quoad opinionem super Nicetae hujus Gennadiani episcopatu, tum quoad emendationem quam proponit tituli opusculi Explanationis 174 Symboli in voce illa Aquileiensis; quin Zabeus ipse, dum scriberet, quidquam compertum haberet de illius sententia, aut de codice Vindobonensi. Ait itaque Denisius: »Haec in codice de Niceta restant . . . Nunc ad Nicetam tantisper respicere liceat. Dum enim haec scripsissem, allatum est mihi Patavii typis seminarii, nuper 1799 excusum in-4o opusculum inscriptum: Explanatio Symboli beati Nicetae Aquileiensis episcopi habita ad competentes, manu, ut habet praefatio Italica, eminentissimi Purpurati Stephani Borgiae, litteratissimi litteratorum hominum fautoris, e codice ms. Chisiano membranaceo in-4o saeculi XIV descriptum. Plaudebam enimvero, memoriam [Col. 1030D] sancti praesulis eodem pene tempore cum a me, tum alibi rursus excitari; non poteram tamen consentire in Aquileiensis, quod si codex Chisianus prae se fert, certo est, scribendumque fuerat aut Daciae, aut civitatis Romatianae cum Gennadio, aut Romessianae cum tabula Peutingeriana, aut cum actione 1 concilii Chalcedonensis, tomo IV Conciliorum Labbei editionis Venetae col. 892, quam civitatem conflare cum Aquileia aggressum cardinalem Baronium in notis Martyrologii ad 22 Junii emendavere Papebrochius in Actis Sanctorum tomo IV Junii in dissertatione critica ad eamdem diem pag. 245; Pagius in critica Annalium tomo II ad annum 396 pagina 8; De Rubeis in Monumentis Ecclesiae Aquileiensis, capite 17 col. 152; Quesnellus in notis ad Leonis Magni epistolam 129, tomo II, pag. 506. Quod si igitur Romatiana civitas non est Aquileia, liquet non scripsisse episcopum Aquileiensem [Col. 1031A] quae scripsit Romatianus. Immo Aquileiensem saeculo pene integro Romatiano posteriorem litteris aliquid consignatum reliquisse nemo antiquorum tradit. At vero Gennadius jam superius a me productus, et Aquileiensi , cap. 22, diserte Romatiano tribuit instructionis libellos sex pro competentibus ad baptismum, sequente Honorio Augustodunensi, libro II, capite 22, et Trithemio numero 118, atque inter hos quintum de Symbolo, quem eumdem esse, qui e codice Ghisiano productus lucem nuper aspexit Patavii, eo minus ambigo, quod in eo mox sub ingressum editionis Patavinae, pagina 7 eadem verba repetit auctor, quae supra e libello ejus secundo citavi: His ergo malis se homo expediens, has catenas post dorsum suum velut in faciem projiciens inimici, jam sincera (in editione symbolica) voce pronuntiat: Credo in Deum, etc. Perpendat haec lector, et haud gravate mecum statuet, si de recudenda isthac Explanatione Symboli sive separatim, seu in quodam Bibliothecae Patrum supplemento res fuerit, Nicetae Aquileiensi [Col. 1031B] substituendum fore Dacicum, aut Romatianum.« Hactenus clarissimus Michael Denis.

Quid nunc ad auctoritatem tanti viri? Quid ad momenta quae affert, ut Gennadianum Nicetam eumdem astruat ac Nicetam Dacum sancti Paulini Nolani amicum; et ut corrigendum proinde asserat novi opusculi titulum, prout Zabeus ipse autumavit, delendo vocem Aquileiensis, eique sufficiendo vocem Dacici, seu in Dacia Romatiani? Contra dissertationem Zabei jam plura scripseram, cum perlatum fuit mihi, eumdem jam praeventum fuisse a viro clarissimo in eadem sentiendi ratione. Haesi profecto ad inopinatum nuntium, et nihil non movi, ut prae oculis quam citius habere possem quae Denisius scripserat super hac re: cum ecce 175 Zabeus ipse, cui innotuerat desiderium meum, humanissimis sponte sua ad me datis litteris die 26 Septembris 1805, copiam fecit totius Denisiani articuli super Niceta, quem ipse paulo ante exscripserat ex edito exemplari, quod Venetias jam pervenerat ad [Col. 1031C] bibliothecam Marcianam. Avide cum legissem, viri auctoritas ac celebritas me quidem plurimum percellebat; maxime cum intelligerem illum non fama tantum novum cognovisse opusculum, sed etiam idem lustrasse oculis suis, unde deprehendere potuit lypsanorum etiam suorum cum ipso germanitatem. Verum cum nihil omnino viderem in Denisiano articulo quod esset contra ea quae maxime capite secundo ac tertio jam lucubraveram, ut probarem, et Nicetam Dacum sancti Paulini Nolani amicum, non fuisse episcopum civitatis Romatianae in Dacia Cisdanubiana positae, sed trans Danubium episcopatum gessisse; et Nicetam Gennadianum meminisse peculiari modo in Explanatione Symboli Eutychiani erroris, de quo sermonem habere non poterat Nicetas Dacus sancti Paulini Nolani amicus: cum nihil insuper deprehenderem contra ea quae capite quarto propositum mihi erat scribere pro astruendo Nicetae hujus Gennadiani Aquileiensi episcopatu; petita venia a summo viro, qui fortasse aliis atque aliis distentus curis, et codicum [Col. 1031D] lustrandorum copia obrutus, penitius Explanationem Symboli considerare non potuit, incoeptis standum esse decrevi. Neque vero movere me poterant quae Denisius ipse afferebat. Quid enim in tota illius animadversione, quod a nobis expensum non sit, et uberiori etiam calamo pertractatum, dum egimus contra Zabeum, ac praesertim capite quarto ac quinto, et ubi cardinalis Baronii sententiam a viris eruditissimis tanto clamore explosam in examen revocavimus? Nihil itaque hic addendum restat ad Denisii animadversionem, quae tota innititur auctoritati virorum illorum, qui veluti agmine facto contra Baronium surrexerunt; et Denisius ipse, qui eisdem nulla rerum facta distinctione subscripsit, non gravate ferret, si adhuc in vivis esset, me ab illo discedere, prout discedendum putavi a toto eruditorum coetu, qui illum in hac sentiendi ratione praecesserunt.

Habet nihilominus clarissimus vir peculiarem suam [Col. 1032A] animadversionem, quam sane solerter ex fragmentorum suorum tertio hausit, quamque superius attulimus; et huic faciendum est satis. Aurilegorum in hoc Nicetiano fragmento fit mentio; sive eorum qui e montium venis, sive potius qui ex fluminum glareis ac luto aurum colligebant: de quibus in rem suam apposite dicebat Nicetas, quod sicut nec aurilegus seu aurilegulus ante mittit aurum in sacculum, nisi prius terram vel limum laverit universum; ita neque ante a competente pronuntiatur confessio Christianae veritatis in fidei articulis contentae, nisi prius fuerit diabolo ab eodem renuntiatum. Cum aurilegorum meminerit non semel in carmine ad Nicetam suum etiam Paulinus Nolanus, veluti incolarum Daciae, ubi Nicetas ille Dacorum episcopus versabatur, et quos ipse Christo lucrifaciens in aurum verterat, ut idem dicebat; hinc arguebat clarissimus Denis, Nicetam auctorem illius fragmenti, ac propterea auctorem aliorum etiam opusculorum ad competentes, de quo Gennadius, esse reipsa Nicetam illum Dacum sancti Paulini [Col. 1032B] Nolani amicum, qui ideo de aurilegis exemplum posuit in illo suo sermone, quia notissimi erant iis quibuscum loquebatur; et qui propterea, aurilegos nominans, satis indicavit se esse in Dacia episcopum, minime vero episcopum Aquileiensem. Haec profecto viri clarissimi 176 animadversio tam feliciter ac naturaliter eruta ex collatione illius Nicetiani fragmenti cum carmine Paulini Nolani de Niceta Daco, fucum prima fronte facere potest, at neutiquam rem conficere, ac persuadere. Valeret namque ad confirmandam illustrandamque sententiam, quae potioribus innixa esset argumentis: non valet argumenti loco ad sententiam propugnandam ac defendendam. Denisius ipse hac animadversione usus est confirmationis et illustrationis gratia pro sententia sua, quam aliis argumentis jam firmam existimabat; maxime vero illorum auctoritate virorum qui in Baronium surrexerunt, quasi cum Aquileiensi civitate Romatianam, seu Remesianam, aut Remisianam, sive Romessianam [Col. 1032C] civitatem Daciae confudisset. His igitur argumentis cum abunde fuerit satisfactum, Denisii animadversio, quantumlibet naturalis atque spontanea, quanta nunc esse potest? Eamdem nihilominus expendere juvat.

Ex aurilegis opportune ad rem quam agebat exemplum posuit in locutione sua ad competentes Nicetas, ut Denisius existimat; quia aurilegi erant in Dacia, ubi Nicetas Dacorum episcopus et Paulini Nolani amicus versabatur, uti ex eodem Paulino constat: Vides morem Daciae ab episcopo domestico saeculi quinti confirmatum, aiebat ipse. Dacorum igitur erat episcopus, infert Denisius, Nicetas hic qui ita ad competentes suos loquebatur, non vero Aquileiensium. Verum cur non et aurilegorum exemplo uti potuerit Nicetas Aquileiensis, licet aurilegi in Aquileiensi provincia fortasse non essent? Sufficit nempe aurilegorum nomen atque industriam innotuisse communiter, ut inde quilibet in sermone, pro re nata, exempla sumere posset. Virgilius certe, cum aliquando Ennium in manu [Col. 1032D] haberet, rogareturque quidnam faceret, fertur respondisse, se aurum colligere de stercore Ennii. En aurilegorum morem a Virgilio in exemplum sumptum, licet Virgilius tam procul esset ab aurilegis Daciae. Etiam sanctus Hieronymus in epistola ad Laetam super institutione filiolae Paulae, quae 107 est in editione Vallarsii, loquens, num. 12, de apocryphis libris, quorum aliquando lectionem puellae virgini non vetabat; sciat, inquit, multa his admixta vitiosa, et grandis esse prudentiae, aurum in luto quaerere. Communis igitur erat eloquii, et ubique gentium in usu positi, exemplum sumere, pro sermonis opportunitate, ex aurilegorum industria, uti ex re omnibus nota: ideoque non est cur Dacus esse debuerit ille Nicetas qui ex aurilegis exemplum posuit in illo fragmento, propterea quod in Dacia aurilegi essent a Paulino Nolano episcopo nominati; cum aeque Aquileiensis episcopus exemplum sumere potuerit ab aurilegis [Col. 1033A] ubi sermo postulasset, sicuti a Marone primum, atque a divo Hieronymo factum postea legimus, necnon a tot aliis scriptoribus, quorum opportune mentio fieri posset, nisi res esset satis superque explorata.

Sed Aquileiensis episcopus peculiari etiam modo aurilegorum meminisse potuit, et fortasse etiam aurilegorum Daciae qui Aquileiensibus suis noti essent; cum constet Aquileiam emporium exstitisse gentibus ad Danubium positis. Etenim Aquileia, Strabone teste Geographiae libro V, »patebat emporium Illyricis gentibus Istrum accolentibus.« Aiebat etiam Herodianus, libro VIII in Maximino: »Super civium ingentem numerum, etiam magnam vim hospitum ac mercatorum eam urbem (Aquileiam) frequentasse: eamque ad mare sitam, quasi terminum Illyriae.« Quidni igitur Aquileienses saepe viderint aut Dacos ipsos aurilegos suorum laborum 177 fructum Aquileiae vendentes; aut alios Dacis finitimos, qui ab ipsis comparatum aurum, sive auratum limum, venum Aquileiam detulerint? [Col. 1033B] Quidni Romanae Daciae incolae a Dacis barbaris trans Danubium positis arenas emerint aureis particulis divites, aut auream terram e montium visceribus erutam; et hanc illasque ad aurifices Aquileiam ipsi detulerint negotiationis causa? Arenas dixi aureis particulis divites, aut auream terram. Ut ut enim Barbari illi aurilegi aurum a limo atque a terra lavationibus separare potuerint ut in sacculum mitterent, non ita tamen aurum illud purum reddebant, ut non cohaerentes sibi multas arenae aut terrae partes contineret, quae aurificum laboriosiore essent opera omnino separandae. Hinc igitur negotiationis occasio, primum inter Dacos Barbaros et Romanos, qui materiam primam, ut ita dicam, a Barbaris emerent; deinde inter Dacos Romanos et negotiatores aut aurifices Aquileienses, qui materiam illam primam a Dacis Romanis Aquileiam advectam sibi acquirerent novi lucri faciendi causa ex opere adhibito ad integram auri purgationem. Atque haec super auctoritate quoque et animadversionibus clarissimi viri Michaelis [Col. 1033C] Denis dicta sufficiant.


[Col. 1033C]
CAPUT VIII.

De sancto Niceta episcopo Aquileiensi, ejusque opusculis, tum nunc editis, tum etiam aut deperditis, aut adhuc latentibus; nec non et de fragmentis quae nobis innotuerunt studio et industria eruditissimi viri Michaelis Denis. De illius quoque sanctitate ac cultu.

Cum non sit amplius ambigendum, ut videtur, Niceam seu Nicetam Gennadianum esse reipsa Niceam seu Nicetam episcopum Aquileiensem, et Niceam seu Nicetam hunc Aquileiensem auctorem esse duorum opusculorum quae nunc rimum unita damus, nec non et fragmentorum quae ex deperditis aut adhuc latentibus opusculis aliis supersunt; jam de hoc Nicea seu Niceta Aquileiensi, veluti auctore opusculorum quae Gennadius Romatiano tribuit, libere disserendum existimamus. Quid autem de hoc Nicea seu Niceta Aquileiensi [Col. 1033D] dixerimus, quod lucem aliquam afferat ad eumdem penitius agnoscendum? De Nicetis diatribam elucubraverat, quae intercidit, Leo Allatius, ut admonet Joannes Albertus Fabricius Bibliothecae Graecae tomo VI, pag. 429 primae editionis; prout similes alias idem edidit, quae supersunt, de Psellis et eorum scriptis, de Methodiorum scriptis, de Simeonum scriptis, de Nilis et eorum scriptis, nec non et de Georgiis et eorum scriptis. Nihil certe utilius quam ut ubi plurimi ejusdem nominis viri vita et scriptis inclaruerunt, aliquis inveniatur qui distincte de unoquoque agat, ut confusionis errorisque occasio et periculum auferatur. Hujus propterea eruditi viri exemplo alii quoque de homonymis disseruerunt, uti, ex. gr., Anselmus Bandurius de Nicephoris eorumque scriptis, licet illius dissertatio non prodierit; et nuper de claris Remigiis eorumque scriptis Franciscus Fontanius, tomo III Novae Eruditorum Deliciae, etc., Florentiae 1793. Quidni igitur [Col. 1034A] inter Nicetas illos ab Allatio illustratos, locum habuerit et Nicetas noster episcopus Aquileiensis a Gennadio memoratus? Quidni aliquid de hoc etiam Niceta ibidem dixerit Allatius, quod frustra alibi inquiramus? Dolendum sane clarissimi 178 viri opus intercidisse, quo nostra fortasse juvari potuisset oratio.

Nicetas multos, Nicetos, Niceas, Nicas, Nicetios habemus in Martyrologiis Latinae Ecclesiae, tum separatim editis, ut Romano, Hieronymiano, Adonis, et Usuardi, tum in iis quae in collectionibus monumentorum veterum prodierunt; in Spicilegio nempe Dacherii, in Lectionibus Antiquis Canisii, et in Thesauro novo Anecdotorum, nec non et in Veterum Scriptorum et Monumentorum nova collectione Martenii ac Durandi: sed quid in his praeter nomen ac breve quandoque elogium; testimonia quidem sanctitatis eorum, ac cultus etiam qui in Ecclesia ipsis tributus fuit, sed quae nihil plerumque de eorum gestis, nihil etiam de eorum aetate nobis exhibeant, si alia monumenta praesto non sint, quibus illorum exiguitas suppleatur? [Col. 1034B] Menologia quoque Graecorum, ut illud praeclarissimum, ac magnifice Urbini impressum tribus tomis in-folio anno 1727; necnon et Kalendaria, uti Constantinopolitanum a clarissimo Stephano Antonio Morcello illustratum ac editum Romae, duobus tomis in-quarto 1788, Nicetas nobis plures produnt martyres et confessores: sed hi ad Orientalem Ecclesiam spectant et nihil commune habent, praeter nomen, cum Aquileiensi nostro, de quo Gennadius. Tota itaque a Gennadio proficiscatur oportet haec nostra de Aquileiensi Nicea seu Niceta ejusque opusculis inquisitio; cui addenda ea etiam sunt, quae de Aquileiensi Nicea seu Niceta hactenus viri docti tradiderunt, tum ex divi Leonis Magni epistola ad eumdem, tum ex ipsius Aquileiensis Ecclesiae monumentis, ac vetustioribus, quae supersunt, memoriis fide dignis.

At potius quam a Gennadio, nonne ex divo Hieronymo auspicari deberet haec nostra de Nicea seu Niceta Aquileiensi inquisitio? Divus certe Hieronymus [Col. 1034C] primus est qui meminerit Niceae cujusdam, patria Aquileiensis, et amici sui, immo et socii peregrinationum; ad quem Aquileiae tunc consistentem, atque hypodiaconi munera in Aquileiensi Ecclesia obeuntem, ipse ex Oriente epistolam dedit amicarum querelarum plenam, quae est octava in editione Vallarsii, et ad annum pertinet, ut ibidem notatur, 374. Hunc autem Baronius aliique existimarunt eumdem Niceam seu Nicetam esse, qui cum hypodiaconus primum fuerit Aquileiensis Ecclesiae, postea ejusdem episcopus factus sit, atque a divo Leone Magno notissimam illam epistolam acceperit; addentes etiam eumdem in Aquileiensi sede proxime successisse Chromatio. Jam alibi innuimus, et hic pro instituto iterum monere debemus, dupliciter a Baronio, aliisque qui eum secuti sunt, erratum fuisse in hoc Aquileiensis Ecclesiae hypodiacono Nicea seu Niceta; quia neque Niceas seu Nicetas Aquileiensis episcopus, qui a divo Leone Magno notam epistolam decretalem accepit, [Col. 1034D] proximus Chromatii successor fuit, sed successor Secundi, qui post Chromatium quintus Aquileiensem tenuit sedem: et quia Niceas seu Nicetas, qui divi Hieronymi aevo hypodiaconus erat Aquileiensis, tamdiu vivere non potuit, ut etiam episcopus postea factus Aquileiensis Ecclesiae, et citatam epistolam a divo Leone Magno acciperet, et annos episcopatus compleret quos Aquileiensi episcopo Niceae seu Nicetae vetera monumenta assignant. Rem utramque clarissimus De Rubeis in Monumentis Ecclesiae Aquileiensis capite 17 numero 3, ita exponit ac probat, ut nullum relinquat dubitandi locum: »Immediatam, inquit ille, Nicetae successionem post Chromatium, convellunt Chronica duo, Aquileiense et Gradense, et Catalogus Forojuliensis patriarcharum.« 179Numerantur quippe post ipsum Chromatium plures hoc ordine successores, Augustinus, Adelphus, vel Delphinus, Maximus, Januarius, Secundus: ac[Col. 1035A] deinde Nicetas locum habet.« Ita De Rubeis ad primum. Ad alterum vero ita prosequitur: »Niceam hypodiaconum distingui oportere a Niceta episcopo, cogit ratio temporum. Ad illum scribebat Hieronymus anno circiter 374, ac Leo Magnus anno 458 ad istum: unde jam quatuor colligerentur supra octoginta anni aetatis ipsius Nicetae. Adde annos, quos natus erat cum Ecclesiae Aquileiensis hypodiaconus epistolam ab Hieronymo accepit: adde rursum alios quibus regere Aquileiae post annum 458 perrexit Ecclesiam: fitque tot annorum summa, immo excessus habetur, ut prudens nemo tam longam provectamque aetatem uni tribuat Nicetae, sive Niceae.« Haec ille. Duo igitur necessario distinguendi sunt in Aquileiensi Ecclesia Niceae seu Nicetae; alter, qui illius Ecclesiae hypodiaconus fuit, qui nequaquam Chromatio successit in Aquileiensi episcopatu, et de quo nihil compertum habemus, praeter ea quae in citata divi Hieronymi epistola ad eumdem legimus; alter vero, qui Aquileiensis utique episcopus fuit tempore divi Leonis [Col. 1035B] Magni, cujus exstat ad illum epistola decretalis, et de quo Gennadius loquitur capite 22 de Viris illustribus sub nomine episcopi civitatis Romatianae, ut in superioribus capitibus ostensum fuit. Porro cum nostrum sit de Nicea seu Niceta Aquileiensi episcopo unice agere, facta duorum Nicetarum Aquileiensium distinctione, prout oportebat, hypodiaconum divo Hieronymo relinquimus, episcopum a Gennadio accipimus illustrandum.

Verum Aquileiensis hic episcopus a Gennadio memoratus, Niceas estne dicendus, an potius Nicetas? Nimirum aliquid constet necesse est, quoad fieri potest, etiam de proprietate ac de vera nominis pronuntiatione viri illius, de cujus munere, aetate, scriptis, gestisque sermo habetur. Si Joannem Josephum Lirutum audiamus, qui de duobus Aquileiensibus Niceis seu Nicetis prolixiori stylo disseruit in suis Notizie delle Vite de' letterati del Friuli, tomo I, capite 10 et 11, Nicetam absque dubio dixerimus eum qui apud divum Hieronymum hypodiaconus est; Niceam [Col. 1035C] vero qui Aquileiensis episcopus fuit. At (quod semel hic monuisse juvat) pleraque audet in his capitibus Lirutus, tum quoad propria horum Nicearum seu Nicetarum nomina, tum quoad res gestas, atque alia ad ipsos pertinentia, sicut et alibi quoque non infrequenter solet: quae omnia multam quidem eruditionem viri ostendunt; critices vero usum, ut summis rerum aestimatoribus visum fuit, non aeque in eodem probant. Rem itaque alia via aggrediamur oportet. Hypodiaconus ille, quem nuper memorabamus, non sub Nicetae, sed sub Niceae nomine communiter exhibetur in editionibus Hieronymianis illius epistolae, unde idem nobis innotescit; ac proinde indubium videtur, proprium hypodiaconi illius nomen, amici ac socii divi Hieronymi, fuisse Niceam. Sub eodem Niceae nomine etiam episcopus noster venit, tum apud Gennadium, Honorium Augustodunensem, ac Joannem Trithemium, ex editis eorumdem Operibus, tum in Martyrologiis similiter editis Adonis, Usuardi, atque [Col. 1035D] Romano. Niceam itidem eumdem dixerunt Kalendaria vetustiora typis impressa Aquileiensis Ecclesiae; ac Niceam etiam nunc dicunt Kalendaria Ecclesiae Utinensis, quae ex prisco Ecclesiae matris more festum illius sancti episcopi indicunt ad diem 22 Junii. At cum veteribus persuasum fuerit, Niceam hypodiaconum Aquileiensem, 180 divi Hieronymi amicum et socium, eumdem fuisse qui postea Aquileiensis etiam episcopus fuit; hinc facile factum censemus, ut ipse Niceas communius diceretur, tum in editis Gennadii, Honorii ac Trithemii Operibus, tum in Martyrologiis ac Kalendariis. Verumtamen non Niceam, sed potius Nicetam dicendum esse episcopum Aquileiensem hujus nominis, et ita sane appellatum fuisse ipsa aetate sua, plura existimamus esse quae aperte suadeant.

Sanctus certe Leo Magnus, non ad Niceam, sed ad Nicetam Aquileiensem episcopum epistolam illam [Col. 1036A] suam decretalem direxit, ut in editionibus habemus tum Quesnelli, tum Cacciarii, tum etiam Balleriniorum fratrum, quin ulla appareat diversa lectio: et sanctus hic pontifex probe nosse poterat verum ac genuinum illius episcopi nomen, etiam ex relatu Adeodati Romanae Ecclesiae diaconi in eadem epistola nominati, qui Aquileiae pridem fuerat apud Nicetam, quique inde redux Nicetae ipsius consultationes ad Romanum pontificem attulerat, quibus ille in eadem epistola satisfecit. Praeterea Explanatio Symboli ad competentes nuper educta ex codice Ghisiano, non Niceam, sed Nicetam, praefert in titulo: Beati Nicetae Aquileiensis episcopi Explanatio Symboli habita ad competentes. Celebris item Gennadii codex Vallicellanus, relatus ab Holstenio in Animadversionibus ad Martyrologium Romanum die 22 Junii, a Florentinio quoque in Vetust. Occidental. Eccles. Martyrol., ad x kal. Julii, atque ab aliis; celebris hic codex Gennadianus habet: Nicetas Romatianae civitatis episcopus. Similiter Nicetas habet alter codex Gennadianus [Col. 1036B] San-Germanensis, quem citat, et antiquissimum dicit, Michael Lequienus in suo Oriente Christiano, tomo II, col. 306. Addendus est hoc loco etiam codex Vindobonensis saeculi decimi, qui nobis fragmenta servavit opusculorum quae desiderantur Nicetae episcopi, quaeque industriae ac merito debemus clarissimi Michaelis Denis, qui eadem ecclesiasticae reipublicae commodo vulgavit: in hoc enim codice Nicetas appellatur fragmentorum illorum auctor, non vero Niceas.

Neque interim desunt domestica, ut ita dicam, ejusdem rei testimonia. Praesto sunt enim Gennadiani codices duo; alter membranaceus, saeculi ut videtur duodecimi aut decimi tertii, insignis Collegiatae Ecclesiae Civitatensis; alter vero chartaceus, saeculi ut videtur decimi tertii aut decimi quarti, inter Guarnerianos codices publicae Fontaninianae bibliothecae oppidi Sancti Danielis; in quorum utroque legimus: Niceta Romathicianae civitatis episcopus. Niceta igitur seu Nicetas, non vero Niceas, videtur fuisse proprium [Col. 1036C] ac genuinum episcopi nostri Aquileiensis nomen; quamquam exigua admodum et nullius momenti sit differentia inter utrumque, ut alterum etiam pro altero absque detrimento personae facile possit usurpari. Enimvero quamvis in Aquileiensi dioecesi, uti notabamus, Niceas perpetuo dictus fuerit episcopus noster in Kalendariis quae singulis annis edita fuere, ac propterea Niceas etiam nominaretur in lectionibus secundi nocturni quae a communi confessoris pontificis antea sumebantur, nec non in oratione similiter ex eodem communi petita, tum ad officium, tum ad missam; Niceta seu Nicetas nihilominus dictus fuit in litaniis Majoribus sanctorum, quae olim in eadem Aquileiensi Ecclesia canebantur, quaeque Utini editae fuerunt anno 1602, jussu celeberrimi Aquileiensis patriarchae Francisci Barbari post dioecesanam synodum ab eodem Goritiae habitam ipso anno die 25 Junii. Etenim inter sanctos pontifices et confessores 181 in his supplicationibus invocatos, post sanctos [Col. 1036D] Silvestrum, Gregorium, Ambrosium, Augustinum, etc., inter sanctos peculiares Aquileiensis Ecclesiae, Valerianum, Chromatium, Paulinum, etc., legitur etiam: Sancte Niceta, ora pro nobis.

Post nomen hujus Aquileiensis episcopi, quem non Niceam, sed Nicetam deinceps jure appellabimus, quid nunc de illius patria sentiendum? De hujus Nicetae patria nonnihil paulo ante attigimus, dum Zabeo respondebamus: sed hic instauranda res est, ut suo ordine procedat oratio. Origine Graecum hunc asserit Dandulus; Aquileiensem vero contra Dandulum propugnat Joannes Josephus Lirutus. Quid ipse audeam in re tam dissita atque obscura, ubi non argumentis, sed tantummodo conjectationibus patet locus? Affirmat Lirutus Chronica nostra Aquileiensia atque Gradensia nihil omnino de Nicetae hujus origine tradidisse; Dandulum vero, qui non aliunde quam ex his Chronicis notitias suas hausit, proprio [Col. 1037A] marte Graecam originem addidisse, probabiliter ex Graeca Nicetae nominis derivatione. At quis nesciat Dandulum gaudere fama diligentis accuratique scriptoris, qui non modo in rebus aetatis suae, sed etiam in vetustis memoriis referendis, nihil temere et inconsulto tradiderit? Praeterea negaverit nemo Danduli aetate plura exstitisse vetera monumenta, quae ad nos usque minime pervenerunt; ex quibus ipse haurire potuit quae nobis scripta reliquit. Addit Lirutus, Nicetae etiam Aquileiensis tempore viguisse morem, ut episcopi eligerentur ut plurimum ex clero vacantis Ecclesiae, atque ex iis maxime qui ibidem in inferioribus gradibus meruissent. Quid igitur peregrinum et advenam in suum episcopum assumpsisset Aquileiensis Ecclesia; cum maxime constet Ecclesiam eamdem saepe etiam in sinu suo viros aluisse sanctitate ac doctrina insignes, quos aliis Ecclesiis daret episcopatus honore sublimandos? Verum si ex Aquileiensi clero aliae Ecclesiae habuerunt episcopos; jam ex ipsa Aquileiensis Ecclesiae historia a Liruto [Col. 1037B] memorata constat morem illum non ita fuisse communi consuetudine roboratum, ut exceptionem saepe etiam non pateretur, cum haec maxime cederet in majorem Ecclesiae utilitatem, quae omnium temporum et locorum omnium praecipua regula disciplinae fuit. Cur itaque Graecum hominem, seu potius origine Graecum, habere non potuerit Aquileiensis Ecclesia episcopum?

Placet hic nihilominus Liruti ipsius sententia, ut Aquileiensis patria reipsa fuerit Nicetas noster episcopus: neutiquam vero repugnat ut simul et origine Graecus prout Dandulus tradit, et patria Aquileiensis ut propugnat Lirutus, Nicetas noster fuerit. Graecam originem sonat etiam Niceae nomen in hypodiacono illo Aquileiensi, amico et socio divi Hieronymi, de quo paulo ante dicebamus: quis autem dubitare possit eum fuisse reipsa patria Aquileiensem, post testimonium ejusdem sancti doctoris in supracitata epistola ad eumdem, in qua ita eum Aquileiae [Col. 1037C] degentem amice compellabat: »inter delicias patriae, et communes quas habuimus peregrinationes, aliquando suspira?« En igitur Niceam hypodiaconum, et patria simul Aquileiensem, et probabiliter etiam origine Graecum, ut nomen indicat. Majores nimirum hujus Niceae e Graecia oriundi Aquileiam verosimiliter transmigrarunt, ibique sedem fixerunt, ut eamdem sibi novam patriam facerent, servatis tamen nominibus gentilitiis, quae Graecam perpetuo eorumdem originem indicarent. Quidni et Nicetas Aquileiensis episcopus ex his fuerit qui Aquileiae prognatus majoribus ex Graecia oriundis, simul esset et origine Graecus, et patria Aquileiensis? 182 Adhuc aliquid conjectationibus audeamus. Quidni et Nicetas hic episcopus Aquileiensis ex ipsa fuerit agnatione Niceae hypodiaconi, immo ex eadem ipsius familia, et fortasse fratris filius ejusdem Niceae, aut Niceae pronepos, qui nomen familiae retinuerit, tantisper tamen inflexum, distinctionis gratia alterius ab altero? Veritatis exploratae loco, cujus ob monumentorum [Col. 1037D] inopiam expertes sumus, conjecturam damus, seu etiam divinationem, quae tamen nullatenus veritati repugnat.

Sequitur ut annum etiam inquiramus, quo Nicetas noster Aquileiensem episcopatum adivit, et annum insuper quo ad superos evolavit. Quoad hujusmodi epochas non est cur immoremur in illa temporis nota, quae visitur apud Trithemium in Francofurtiensi editione illius Operum an. 1601, typis Wechelianis in-folio, ubi legimus: Claruit tempore Theodosii et Honorii principum, anno 420. Sive enim haec Trithemii verba sint, sive alicujus posterioris illius Operum exscriptoris additamentum, ut probabilius videtur; talia certe haberi non possunt, ut post ea quae hactenus dicta sunt expendi mereantur. Quod igitur ad primam attinet. ad annum scilicet quo Nicetas Aquileiensem episcopatum adivit: cum, non divi Chromatii, sed Secundi proximus fuerit successor [Col. 1038A] Nicetas in episcopatu Aquileiensi, videndum est num ante Aquileiae excidium seu post, et quo probabilius anno, episcopatum inierit. Jam Aquileiae excidium, ex communi historicorum et chronologorum sententia, ad annum 452 collocamus; et triennalem ejusdem urbis obsidionem, ab aliquo historicorum veterum assertam, cum communi recentiorum suffragio respuimus. Necem quoque Nicetae episcopo ab Hunnis illatam in ipso urbis excidio, quam in aliquo monumentorum veterum invenimus, vel synchrona auctoritate freti epistolae divi Leonis Magni ad eumdem, inter fabulas amandamus. Quando igitur episcopatum Aquileiensem post Secundum inivit Nicetas? Clarissimus De Rubeis in Monumentis, capite 16 Danduli chronologiam secutus, initium episcopatus Nicetae illigat cum anno aerae vulgaris 454 ab eodem expresse notato, qui propterea secundus est ab Aquileiae excidio. Dandulus tamen hoc loci in eo erravit, quod Aquileiae excidium, fretus auctoritate Gotfridi Viterbiensis quem ibidem nominat, post epocham [Col. 1038B] capessiti a Niceta episcopatus Aquileiensis enarrat, ita ut unus esse videatur ex iis qui triennalem Aquileiae obsidionem admiserunt. Hoc Danduli errore permotus Joannes Josephus Lirutus, discedendum sibi esse persuasit ab epocha incepti a Niceta Aquileiensis episcopatus a Dandulo signata, aliamque excogitavit, quam melius convenire opinatus est; ut Nicetas nimirum episcopalem Aquileiensem sedem adierit anno Christi labente 451, antequam Aquileiensis urbs ab Attila caperetur, immo antequam ab ejusdem exercitu obsidione premeretur; quod longa etiam oratione ostendere nititur. Clarissimus De Rubeis nihilominus haudquaquam eruditi viri animadversionibus commotus, Dandulianam epocham incepti a Niceta Aquileiensis episcopatus propugnat in suis dissertationibus Variae Eruditionis, capite 20 num. 2, quam distinguendam esse asserit ab aliorum eventuum factorumque nexu, in quibus Dandulus decipi potuit. Decipi fortasse potuit be emeritus chronologus [Col. 1038C] etiam in Nicetae signanda epocha, ut idem De Rubeis ingenue fatetur; nulla enim suppetunt synchrona super hac re monumenta, neque ulla patet via qua certus in tot tenebris inveniri possit annus incepti a Niceta Aquileiensis episcopatus. At cum Danduliana episcoporum Aquileiensium 183 chronotaxis, ut ipse addit, nullum per haec tempora enorme vitium praeferat; immo cum eamdem satis verosimilem probare videantur nonnulli synchronismi qui certioribus nituntur monumentis, ut ipse ibidem luculenter ostendit; quid est cur ab eodem discedamus in signanda epocha initi a Niceta Aquileiensis episcopatus, ob eam dumtaxat causam, quod ipse erravit in recensenda Aquileiensi clade post eamdem signatam epocham? Standum itaque probabilius nobis videtur Danduli chronologiae, quantum fas est, cum clarissimo eodem De Rubeis; ut Nicecetam nostrum dicamus, et post Aquileiensis urbis excidium Aquileiensem episcopatum suscepisse, et hanc ab eo initi episcopatus epocham illigandam esse [Col. 1038D] anno aerae vulgaris 454, quem Dandulus ipse signat.

Quid nunc de anno, quo Nicetas ad superos evolavit? Variantia hic quoque habemus vetera monumenta; seu potius, monumentorum defectu, variantes habemus veterum opiniones. Absurda prorsus illa est quam notat etiam De Rubeis in Monumentis loco citato, quae jugulatum in Aquileiensi excidio Nicetam refert, eique nihilominus annos sedis tribuit 32. Mitior est alia quam exhibent lectiones quaedam ad officium sancti Nicetae Aquileiensis episcopi, quas vulgarunt Agiologi Bollandiani, tomo IV Junii ad diem 22, licet lectiones illae nec perantiquae sint, et certe nullius umquam fuerint usus in ecclesiastica liturgia Aquileiensis Ecclesiae, quidquid in contrarium asserat absque idoneo teste praecitatus Lirutus; ideoque potius censeri possint privati alicujus tentamen pro sancti Nicetae nostri cultu augendo, prout alia quoque supersunt ejusdem generis specimina quoad alios coelicolas [Col. 1039A] Aquileiensis dioecesis in ms. codice non antiquo, qui servatur in hac publica archiepiscopali bibliotheca. In his itaque lectionibus asseritur, quod Nicetas »Aquileiae migravit ad Dominum anno Christi 458, decimo kalendas Julii.« Haec saltem epocha decessus Nicetae non pugnat cum epocha signatae eodem anno a divo Leone Magno ad Nicetam eumdem epistolae, XII kalendarum Aprilium; quae unica est certissima ac synchrona Nicetae Aquileiensis episcopatus epocha. Unde autem lectionum earum auctor, recentioris plane dixerim aevi; unde hausit Nicetam hunc post tres menses a data Leonis epistola e vita migrasse? Dandulum itaque potius quis non sequatur etiam in anno signando quo Nicetas episcopus Aquileiensis ad superos evolavit, prout eumdem secutus est clarissimus De Rubeis? Ita namque scribit super hac re Venetus Chronologus: »Nicetas Aquileiensis episcopus, tantis angustiis et laboribus circumseptus, elapsis ab inthronizatione sua annis 30 mensibus 9, senectute etiam oppressus, obiit anno 485.« Dies quoque [Col. 1039B] illius obitus non est praetereunda; quae certe ex consensu omnium Martyrologiorum quae Nicetae hujus meminerunt, incipiendo ab illo vetustissimo quod sancti Hieronymi nomine insignitum fuit, non alia esse potest quam dies vigesima secunda Junii; in qua nempe, non modo illius memoria, sed etiam, ut in plurimis videre est, illius depositio indicatur. Atque haec sint de praecipuis Nicetae Aquileiensis epochis, tum assumpti videlicet episcopatus, tum obitus, de quibus aliquid dicere oportebat.

Ad epocham nunc illius episcopatus indubiam, ac sane illustrem, gradum facere juvat; ad memoratam scilicet epistolam divi Leonis Magni ad eumdem, hoc apposito tempore: Data XII kalendarum Aprilium, consulatu Majoriani Augusti: quae propterea ad annum spectat 458, 184 qui quartus fuit Nicetae episcopatus annus. Inter tot pastoralis officii munera, quibus difficillimis illis temporibus inclarescere debuit diuturnus Nicetae triginta annorum episcopatus, hoc [Col. 1039C] unum nobis, post opuscula de quibus infra erit sermo, restat episcopalis illius sollicitudinis certissimum monumentum. Quale vero, quamque praeclarum! En initium hujus epistolae, quae est 159 in editione Veneta Balleriniorum, in editione Romana Cacciarii 133, et in editione Quesnelli 129: »Regressus ad nos filius meus Adeodatus sedis nostrae diaconus, dilectionem tuam poposcisse memoravit, ut de his a nobis auctoritatem apostolicae sedis acciperes, quae quidem magnam difficultatem dijudicationis videntur afferre. Sed pro inspectione temporalium necessitatum adhibenda curatio est, ut vulnera, quae hostilitatis adversitate illata sunt, religionis maxime ratione sanentur.« Post hujusmodi ingressum, septem sequuntur epistolae capita, quorum haec summa. Primum: De feminis, quae occasione captivitatis virorum suorum, aliis nupserunt. Secundum: An culpabilis sit, qui locum captivi mariti assumpsit. Tertium: Restituendam esse uxorem primo marito. Quartum: Excommunicandas esse mulieres ad primum maritum redire nolentes. Quintum: De his qui [Col. 1039D] captivi cum essent, idolothyta fame vel metu compellente comederunt. Sextum: De his qui metu vel errore rebaptizati sunt. Septimum: De his qui semel baptizati sunt, sed ab haereticis. Ita vero, post datum hisce dubiis responsum, epistolam claudit sanctus Leo: »Hanc autem epistolam nostram, quam ad consultationem tuae fraternitatis emisimus, ad omnes fratres et comprovinciales tuos episcopos facies pervenire, ut in omnium observantia data prosit auctoritas.«

Quod prima fronte sese nobis offert ex hac divi Leonis ad Nicetam epistola, est infelix sane Aquileiensis Ecclesiae status ex Attilana clade secutus, qui multam propterea ac singularem medicationis operam exigebat, quam, nonnisi apostolica sede consulta, episcopi praestare tuto ac uniformiter potuissent in tot gravioribus rebus quae tunc occurrebant. Pastoralis deinde elucet Nicetae Aquileiensis sollicitudo in suorum curandis morbis, juvandisque necessitatibus; [Col. 1040A] maxima quoque prudentia, ac in apostolicam sedem obsequium, ut sibi diffidens, illius posceret in difficilioribus auctoritatem. Diaconum fortasse apostolicae sedis ipse expetivit, qui praesens adesset, propriisque lustraret oculis suae Ecclesiae statum, atque auribus perciperet querimonias praecipue maritorum, qui e captivitate reduces aliis nuptas viris uxores suas invenerunt. Fortasse et ipse sanctus pontifex Leo, miseratione ductus erga Aquileiensium calamitates, et instaurandae disciplinae zelo adactus, diaconum illum Adeodatum, motu proprio, veluti legatum suum ac visitatorem, ad Aquileiensem Ecclesiam aliasque per Italiam destinavit, medendis levandisque jacturis, quas in rebus fidei ac morum barbaricus turbo reliquerat. Hae Nicetae nostri consultationes, haec divi Leonis epistola, testantur interim vigens tunc quoque institutum, ut Romana sedes undique ab episcopis consuleretur in gravioribus ac dubiis rebus, sive doctrinae, sive communis ecclesiasticae disciplinae, prout tot alia exstant exempla tum priorum tum subsequentium [Col. 1040B] saeculorum, quae in his ingenitam auctoritatem apostolicae sedis ostendunt. Consultationes synodicas Orientis et Occidentis, quae ad Damasum Romanae urbis episcopum veniebant, et in quibus eumdem juvabat in responsionibus exarandis sanctus Hieronymus, ipse memorat sanctus doctor 185 epistola ad Ageruchiam, quae 123 est in editione Vallarsii, num. 10. Rem vero totam exornant cumulatissime eruditi ecclesiasticae disciplinae tractatores, et nuperrime illustravit solertissimus Selvagius Antiquitatum Christian. Institut. libro I, capite 16, § 7, ita ut nihil hic addere opus sit. Extrema epistolae sancti Leonis verba digna sunt quae perpendantur ob memoratos comprovinciales Nicetae nostri episcopos, ad quos sanctus pontifex praecipiebat ut per Nicetam sua epistola perveniret, ut in omnium observantia, ut ipse ait, data prosit auctoritas. Clarissimus De Rubeis in monumentis, capite 17 num. 1, ad haec eadem verba ita scribit: »Comprovinciales metropoleos Aquileiensis antistites [Col. 1040C] erant hoc aevo Istri, ac Veneti, aliique ex Rhetia secunda et Norico.« Probabile igitur est, aut hos omnes provinciae Aquileiensis episcopos, aut saltem plerosque, maxime vero Altinatem, aliosque terrestris Venetiae qui tunc erant, in eadem fuisse cum Aquileiensi metropolitano necessitate, et omnium harum Ecclesiarum sollicitudinem gessisse Nicetam, cum consultationes suas ad apostolicam sedem per diaconum Adeodatum direxit.

Ad opuscula nunc descendamus, quae Gennadius memorat, et ad eorum etiam unumquodque singillatim. »Niceas (inquit Gennadius de Viris Illustribus cap. 22, ex Bibliotheca Ecclesiastica Joannis Alberti Fabricii) Niceas Romacianae civitatis episcopus. composuit simplici ac nitido sermone competentibus ad baptismum instructionis libellos sex. In quibus continet primus, qualiter se debeant habere competentes, qui ad baptismi gratiam cupiunt pervenire. Secundus est de gentilitatis Erroribus: in quo dicit suo pene tempore Melodium quemdam patremfamilias ob liberalitatem, [Col. 1040D] et Gadarium rusticum ob fortitudinem ab ethnicis esse inter deos translatos. Tertius liber de Fide unicae Majestatis; quartus adversus Genethliologiam; quintus de Symbolo; sextus de Agni paschalis Victima. Edidit et ad lapsam Virginem libellum, pene omnibus labentibus emendationis incentivum.« Post Gennadium, paucis immutatis aut demptis, ita scribit Honorius Augustodunensis de Scriptoribus Ecclesiasticis libro II, capite 22, ex eadem Fabricii Bibliotheca: »Niceas, Romacianae civitatis episcopus, composuit simplici et nitido sermone sex competentibus ad baptismum instructionis libellos. Ex quibus primus est de Competentibus baptismi; secundus de gentilitatis Erroribus; tertius de Fide unicae Majestatis; quartus adversus Genealogiam (al Genethliologiam); quintus de Symbolo; sextus de Agni paschalis Victima. Condidit et ad lapsam Virginem libellum pene omnibus labentibus emendationis incentivum.« Post Gennadium [Col. 1041A] et Honorium, ita Joannes Trithemius, de Scriptoribus Ecclesiasticis num. 118, itidem ex Fabricii Bibliotheca. »Niceas Romacianae urbis episcopus, vir in divinis Scripturis studiosus et eruditus, ingenio acurus, sermone apertus et nitidus, scripsit ad aedificationem legentium non contemnendae lectionis opuscula, de quibus subjecta feruntur: Ad competentes qui ad baptismum disponuntur praeparatorium lib. I; de Erroribus gentilitatis lib. I; de Fide unicae Majestatis lib. I; adversus Genealogiam (al. Genethliologiam) lib. I; de Symbolo quoque lib. I; de Victima Agni paschalis lib. I; ad Virginem lapsam lib. I.« Haec sunt quae de Nicetae Aquileiensis scriptis opusculis nobis reliquit antiquitas.

Patet ex his quod, uno excepto libello ad Virginem lapsam, omnia 186 Nicetae Aquileiensis opuscula ad competentes sunt. Quinam vero antiquitus in Ecclesia competentes? Exploratam quidem rem attingimus, sed ab instituto hoc nostro minime alienam, immo etiam argumento necessariam; utpote quae omnibus [Col. 1041B] pene Nicetae opusculis cognoscendis perquam opportuna. Sacrame tum nempe baptismatis, quod initio nascentis Ecclesiae omnibus tradebatur, nulla interposita mora, simul ac animum ostendissent pietatis ac religionis plenum, ac fidei mysteria praecipua percepissent, ut patet ex Actibus apostolorum capite VIII ac x; tradi postea coeptum fuit diligenti adhibita cautione, ut vita prius ac fides eorum qui petebant sedulo probarentur, quoniam experientia compertum erat non satis tutam fuisse fidem eorum omnium qui mox ab ostensa Christianae vitae amplectendae voluntate baptismo donati fuerant. Institutus itaque in Ecclesia fuit, hujus probationis gratia, catechumenatus; qui etiam in duos, tres, aut quatuor gradus pro locorum aut temporum diversitate tributus fuit, quos percurrere oportebat qui Ecclesiae nomen dabant, priusquam salutari lavacro abluerentur, praestituto etiam singulis gradibus congruo tempore; quod tamen aut produci quandoque aut breviari solebat, prout catechumenorum [Col. 1041C] fervor ac diligentia, aut ex adverso tepor ac segnities exigere videbantur. Supremus catechumenorum gradus erat competentium; eorum nempe, qui emensis in catechumenatu caeteris gradibus, facto in Christiana institutione sufficienti progressu, datis non ambignis pietatis, religionis ac constantiae signis, habita insuper debita probatione, proximi erant ad regenerationis lavacrum accipiendum. »Competens intelligitur legitimo examinis numero examinatus,« aiebat sanctus Zeno Veronensis libro II, tractatu 27. »Dies salutaris advenit, officiis sacramenti Dominici, omnibus omni genere munerum largus. Namque piis mercedem sacerdotibus praestat . . . competentibus remissam omnium peccatorum.« Idem ibi tractatu 50, de Pascha 6: in Vigiliis namque potissimum Paschae competentes baptizabantur, et ita remissam obtinebant omnium peccatorum.

Quare vero dicti fuerint competentes catechumeni baptismo proximi, rationem tradunt unanimiter Latini Patres, maxime vero sanctus Augustinus pluribus [Col. 1041D] in locis; a petendo nimirum baptismate, atque a simul unanimiter petendo, dato nomine inter eos qui proxime essent baptizandi. »Pascha appropinquante, dedit nomen inter alios competentes.« Ita sanctus doctor in libro de Cura pro Mortuis. »Qui paulo ante vocabantur competentes, modo vocantur infantes. Competentes dicebantur, quoniam materna viscera, ut nascerentur, petendo pulsabant; infantes dicuntur, quia modo nati sunt Christo, qui prius nati fuerant saeculo.« Ita sermone 228 ad populum et infantes, id est ad nuper baptizatos, in die Paschae, num. 1: »Quid aliud sunt competentes quam simul petentes? Nam quomodo condocentes, concurrentes, considentes, nihil aliud sonat, quam simul docentes, simul currentes, simul sedentes: ita etiam competentium vocabulum non aliunde quam de simul petendo atque unum aliquid appetendo compositum est.« Ita idem sanctus Pater, sermone 216 ad competentes capite 1. [Col. 1042A] Eadem ipsissimis pene verbis habet etiam sanctus Caesarius, sermone 68, qui in appendice Augustiniana Sermonum est 267. Hinc clarissimus Mazochius rem explanans, pro sua omnigena eruditione, Kalendarii Neapolitani volumine III, pag. 678, ita scribit: »Nam quia non seorsim, 187 sed simul uno in loco nomina dabantur, hinc a simul petendo competentes dicebantur: id quod non prius fiebat, quam satis congruo tempore inter audientes catechismum imbibissent. Hujus ritualis petitionis vestigium hodiedum servatur illis verbis, Quid petis ab Ecclesia Dei, etc.« Habemus igitur quinam fuerint, tum re, tum nomine, competentes ii ad quos sex numeratis opusculis sermonem habuit Aquileiensis noster Nicetas. Ii nimirum, qui jam satis eruditi Christianae religionis principiis, et Christianae vitae praeceptis instituti, baptismum petebant, et in proxime baptizandorum ordine positi erant; qui proinde solidiori quodam divini Verbi cibo, separatim ab aliis catechumenis, nutriebantur; qui Symbolum accipiebant memoriter ediscendum atque [Col. 1042B] reddendum postea statis diebus ante baptismum; quibusque nonnulla alia Christianae religionis aperiebantur, quae antea illis concredita minime fuerant. Hinc ratio patet opusculorum Nicetae ad competentes: primi scilicet, Qualiter se debeant habere competentes qui ad baptismi gratiam cupiunt pervenire; secundi, de Erroribus gentilitatis; tertii, de Fide unicae Majestatis; quarti, adversus Genethliologiam; quinti, de Symbolo; ac demum sexti, de Agni paschalis Victima. Nunc ad singula veniamus.

Primum Nicetae ad competentes opusculum, quod nobis Gennadius indicat quodque deperditum cum quatuor aliis dolemus, continebat, ut ipse scribit, qualiter se debeant habere competentes qui ad baptismi gratiam cupiunt pervenire. Hujus opusculi titulum paulo diversimode nobis exhibent duo nostrates alias citati codices Gennadiani, membranaceus Forojuliensis seu Civitatensis, et Guarnerianus chartaceus oppidi Sancti Danielis: habent enim similiter ambo: [Col. 1042C] Qualiter credere debeant competentes qui ad baptismi gratiam cupiunt pervenire ac agere; nimirum qualiter credere debeant, et qualiter agere competentes qui ad baptismi gratiam cupiunt pervenire. Quaenam praeferenda sit lectio, non ausim dicere: dixerim tantum lectionem nostrorum codicum apertius ac clarius indicare opusculi illius argumentum, quale verisimiliter erat; quodque ex lectione nimis generali, quae in editionibus Gennadii habetur, non satis elucet. Videas interim quo prima Nicetae nostri ad competentes institutio tendebat; ut scilicet intelligerent qui in competentium gradu erant positi, atque ad baptismum suscipiendum proximi, quanta fide praestare deberent, et qua vitae ratione excellere, ut ad regenerationis gratiam digne possent pervenire. Opusculum hoc Joannes Trithemius qui forte illud prae oculis habere potuit, ac propterea quid reapse esset cognoscere, uno ac simplici vocabulo praeparatorium appellavit; seu quia veluti introductio esset ad alia ad competentes opuscula, seu quia quaedam [Col. 1042D] esset generalis ad baptismum praeparatio, seu etiam quia utrumque complectebatur, ut verisimile valde videtur. Quandoquidem vero datum nobis non est opusculum illud cognoscere, illius saltem ideam quamdam ab aliquo ejusdem argumenti sanctorum Patrum opusculo hauriamus.

Inter sermones a divo Augustino habitos ad competentes, unus exstat, qui 216 est in Maurinorum editione et veluti praeparatorius esse videtur ad baptisma quod erant accepturi, necnon et ad instructiones quibus erant in eodem gradu instituendi. Hic namque de competentium statu ac nomine ipso, iidem admonentur; ac de profectu ex sermonibus audiendis. Hic de mundi despectu, ac de regni coelestis acquisitione; hic de sensuum refrenatione 188 ac de pugna adversus diabolum; hic de eorum cooperatione Christo patri et Ecclesiae matri in nova accipienda per baptismum nativitate, ac de habendo desiderio hujus regenerationis; [Col. 1043A] hic demum alia ad rem opportuna ut gratia accipienda servetur, et ut digni etiam sint qui ad mensam Domini post lavacrum accedant. Ita sanctus Augustinus: et probabiliter eodem sensu, aut parum dissimili, etiam beatus Nicetas in praeparatorio illo opusculo quod amisimus, et cujus titulum tantum nobis servavit Gennadius.

Inter catecheses sancti Cyrilli archiepiscopi Hierosolymitani, dictas, seu Illuminandorum (quo nomine fidem illi veniebant qui baptismo proximi erant et competentes apud Latinos dicebantur), exstat omnium prima, immo ante primam ipsam posita, quae procatechesis appellatur, seu praevius catechesibus sermo; quae etiam, ad Trithemii sensum, praeparatorium dici potuisset. Scopus porro hujus procatechesis Cyrillianae est ut illuminandos moneat qua mentis sinceritate, quo spiritus fervore, qua cordis munditie, qua animi puritate ad baptismum accedere debeant; ut iidem interim intelligant superiorem ordinem, ad quem ex aliis catechumenatus gradibus [Col. 1043B] ascenderunt, in quo ea percipere poterunt, quae minime caeteris concreduntur; ut ad catecheses propterea audiendas festinent, ut in his perseverent, ut in perpetuum servent quae in his audierint et didicerint, et ut nihil interim pandant aliis infra se positis ac nondum illuminandis; ut demum ordinem in conventu et in catechesibus audiendis servent, ut orationibus insistant, ut diaboli insidias et infidelium tentationes devincant. Ubi vero illuminandos suos sanctus Cyrillus hortatur ut perseverantes sint in catechesibus audiendis, haec ad rem nostram notatu dignissima leguntur num. 10 ejusdem procatechesis ex editione et interpretatione clarissimi Touttée. »Perseveres in catechesibus; etiamsi nostra prolixior futura sit oratio, tu ne umquam animo deficias. Arma enim accipies contra adversariam potestatem: arma capies contra haereses, contra Judaeos, Samaritas et Gentiles. Multos habes hostes, multa tela accipe; cum plurimis jaculo decertas, addiscendum tibi quomodo [Col. 1043C] transfigas Graecum, quomodo pugnes contra haereticum, contra Judaeum et Samaritam. Et arma quidem parata sunt, gladius vero spiritus promptissimus: manus autem contendere oportet per bonam voluntatem, ut bellum Domini praelieris, ut oppositas potestates debelles, ut invictum te ab omnibus haereticorum molitionibus praestes.« Ita sanctus Cyrillus. Quidni igitur et Nicetas noster Aquileiensis eumdem ac Cyrillus Hierosolymitanus in procatechesi sua habuerit scopum, aut certe consimilem, in primo suo praeparatorio opusculo ad competentes in quo, Gennadio teste, disserebat, qualiter se debeant habere, seu qualiter credere, qualiter agere competentes, qui ad baptismi gratiam cupiunt pervenire?

Ubi etiam animadvertas velim, Cyrillianarum subsequentium catecheseon rationem in hac procatechesi peculiariter indicatam, eam fuisse, ut ex iis illuminandi arma caperent, quibus opportune decertarent et contra haereticos et contra gentiles; necnon et contra Judaeos et contra Samaritas, qui inibi habebantur [Col. 1043D] veluti indigeni Christianorum hostes. Post primum vero Praeparatorium suum ad competentes opusculum, nonne idem ac Cyrillus egit Nicetas noster in aliis libellis suis, in secundo nimirum de Erroribus gentilitatis, in tertio de Fide unicae Majestatis, in quarto adversus Genethliologiam; 189 arma praebens competentibus, ut sese defenderent et a gentilibus, et ab haereticis et a Judaeis? Unus ipse quintus qui superest, de Symbolo, ubi competentes tam saepe data opera admonentur atque edocentur adversus errores et errorum magistros, satis indicat hunc profecto fuisse Nicetae scopum, ut competentes in suis instructionibus paratos faceret contra Christianorum dogmatum osores ac temeratores. Probabiliter itaque in primo suo Praeparatorio ad competentes libello Nicetas noster eosdem etiam praemonuit, Cyrilli more, instructiones suas quas essent audituri, eo spectare, ut ipsi arma caperent, quibus [Col. 1044A] pro suscepta fide adversus quoslibet adversarios strenue dimicarent. Peculiare tamen aliquid habuisse primum Nicetae nostri libellum, quod in consimilibus sanctorum Augustini et Cyrilli lucubrationibus non apparet, fragmenta quatuor ejusdem libelli quae fortunate supersunt, et de quibus infra cum aliis erit sermo, satis ostendunt. Ubi enim ex fragmento primo satis intelligimus libelli argumentum reipsa fuisse quale hactenus conjiciebamus ex Gennadii enuntiatione, et ex aliorum hujus generis sermonum recensione: ex tribus aliis, secundo nempe, tertio ac sexto, insuper deprehendimus, nonnulla quoque, praeter ea quae argumenti illius potiora essent, exposuisse Nicetam in eodem libello competentibus suis; maxime vero de abrenuntiatione facienda ac de abrenuntiationis valore, necnon et de exorcismis eorumque ratione; quae omnia praeparatorio sermoni ad competentes, aeque ac alia de quibus diximus, optime conveniebant.

Sequitur opusculum Nicetae nostri secundum, itidem deperditum, de Erroribus gentilitatis. De hoc ita [Col. 1044B] Gennadius, ex editione qua utimur Joannis Alberti Fabricii in Bibliotheca Ecclesiastica, et ex aliis quoque quae habentur: »Secundus (libellus) est de gentilitatis erroribus: in quo dicit suo pene tempore Melodium quemdam patremfamilias ob liberalitatem, et Gadarium rusticum ob fortitudinem ab ethnicis esse inter deos translatos.« Duo nostri citati codices Gennadiani paululum hic quoque ab editionibus discrepant hoc modo: »Secundus de gentilitatis erroribus, in quo indicat suo pene tempore Melchidium quemdam (seu Melgidium) patremfamilias ob liberalitatem, et Garadium (seu Graduim) rusticum ob fortitudinem ab ethnicis in deos relatos.« Exigua est nominum variatio, quae nullius videtur momenti, et quam propterea sufficit indicasse Quod ad rem pertinet, dubium nullum est, competentes peculiares suas accepisse institutiones de Erroribus gentilitatis, etiam dum in praecedentibus catechumenatus gradibus mererent. Sive enim ex gentilitate ad Ecclesiam [Col. 1044C] accesserint, sive ex fidelibus nati parentibus ad adultam aetatem distulerint regenerationis accipere sacramentum, ut tunc, secluso mortis periculo, videtur in usu fuisse; adversus errores gentilitatis par erat ut catechumeni ex professo munirentur, ob vigentem adhuc, et ubique diffusam gentilium superstitionem; pro qua penitus exstinguenda tantopere laborabant illius aetatis episcopi, etiam in Italiae sinu, et in ipsis clarioribus urbibus constituti, ut capite praecedenti ostensum fuit, dum Zabeo responsum dabamus super hac ipsa re. Non omnia tamen catechumenos in inferioribus gradibus catechumenatus positos accepisse ab eorum institutoribus contra errores gentilitatis, vel inde patet, quod gentilitatis errores in eo etiam siti erant, et ut quasdam Christianas veritates inficerent, quas, saltem plene atque perfecte, ex Ecclesiae tunc temporis disciplina, non licebat catechumenis aperire; et ut 190 sanctioribus quoque Christianorum rebus perperam acceptis insultarent, quae similiter eisdem catechumenis ex eadem Ecclesiae disciplina [Col. 1044D] nondum explicabantur.

Uberiora itaque ab Ecclesiae pastoribus acceperint necesse est catechumeni, etiam super gentilitatis erroribus, cum ad competentium gradum pervenissent, ut ad baptismum paratiores atque instructiores accederent; iis solum exceptis, quae nonnisi jam baptizatis tradebantur. Ubi nempe de Deo adversus gentilitatis errores competentibus sermo erat, qui Dei existentiam, qui Dei unitatem, qui omnipotentiam, providentiam, justitiam, misericordiam, aliaque ad haec spectantia atque his similia jam edocti fuerant in tyrocinio praecedenti; libere eos poterant pastores ad interiora perducere, ut Christianum dogma, exempli gratia, de Trinitate eisdem exponerent ac commendarent, ut Patris et Filii et Spiritus sancti nomina, in quibus erant baptizandi, eisdem aperirent, et ut caetera eos edocerent super hac re, quae Christianum hominem scire ac credere necesse est, quaeque non prius eisdem, enucleate [Col. 1045A] saltem, tradi sinebat vigens tunc arcani ecclesiastica disciplina. Hic quoque, arrepta occasione tres in uno Deo distinguendi personas, earumque explicandi relationes, locus erat latius insectandi erroris gentilium, qui non modo plures colebant deos quos a majoribus accepissent, sed qui etiam inter deos referre homines ipsos audebant e vivis ereptos cum aliqua aut praestantiae fama aut opinione virtutis. Hic namque reseranda etiam erat competentibus fides vitae aeternae, et spes erigenda ejusdem consequendae, qua non deos quidem, sed divinae gloriae participes Christiani se futuros esse confidunt. Hic quoque resurrectionis carnis articulus mature ingerendus erat competentium mentibus, qui postea in Symbolo ex ordine traderetur; ut supra paganorum exspectationem fidei Christianae excellentia innotesceret, qua non modo animae, sed etiam corporis beatitudo perpetua et creditur et exspectatur.

Ubi vero gentilitatis errores erant insectandi in tot absurdis, quae non minus false quam maligne Christianis [Col. 1045B] gentilitas impingebat, jam non sat erat ostendere competentibus Christianam religionem puram atque immunem esse ab omni inquinamento atque flagitio, utpote quae puritatem vitae atque morum innocentiam exigeret a sectatoribus suis; quod ipsi abunde didicerant vel in primis institutionibus, quas acceperant jam a suo in catechumenorum disciplinam ingressu: sed deducendi erant ad ipsa Christianae religionis instituta sublimioris sapientiae plena, atque gentilibus prorsus impervia, intimius cognoscenda; quibus, exempli gratia, sensuum custodia ac coercitio, corporis castigatio, odium sui, inimicorum dilectio, et alia hujusmodi praecipiuntur; quibusque, hominibus perfectiora aemulantibus, consiliorum coelestium aperitur via, ut vel in terra degentes vitam quodammodo angelicorum spirituum vivere videantur. His nimirum et omnes gentilium criminationes adversus Christianam religionem plenissime confundebantur, et competentes ipsi in Christianae religionis puritate [Col. 1045C] atque excellentia intimius perspicienda proficiebant, ut ita demum quotidie aptiores evaderent ad baptismi gratiam obtinendam. Haec erant itaque, aut his pene similia, quae competentibus dicerentur adversus gentilitatis errores ab Ecclesiarum pastoribus, juxta eorum temporum disciplinam. Quidni eadem tradiderit et Nicetas Aquileiensis competentibus suis in opusculo, quod amisimus, de Erroribus gentilitalis?

Tertio loco recensetur a Gennadio Nicetae libellus de Fide unicae Majestatis; 191 qui eodem prorsus modo indicatur et ab Honorio Augustodunensi, et a Trithemio, et a nostris Gennadianis manuscriptis codicibus. Hunc quoque Nicetae libellum dolemus deperditum: sed nihilominus aliquid adest in antiquis monumentis, unde et libelli scopum et meritum aliquatenus cognoscere valeamus. In Diario Italico clarissimi Montfauconii, pagina 81, publici juris facta fuit epistola Henrici clerici Pomposiani monasterii ad Stephanum quemdam, de Bibliotheca ejusdem monasterii, scripta anno Christi 1093; cui etiam subnectitur [Col. 1045D] Catalogus librorum quibus tunc ipsa constabat, et locupletissimus sane pro illorum temporum conditione: cujus epistolae meminit quoque Joannes Albertus Fabricius Bibliothecae Graecae tomo VI, pag. 429 primae editionis. In quodam porro ex voluminibus hujus Pomposianae bibliothecae, quod recensetur pagina 84 ejusdem Diarii, post duodecim libros, ut ibidem dicitur, Ambrosii de Trinitate, et itidem Fulgentii de Trinitate librum I, etc., indicatur etiam Nicetae episcopi de Ratione Fidei liber I. Cum nullius vero Nicetae episcopi Opera nota sint in ecclesiastica antiquitate priorum quinque saeculorum, praeter ea quae primus omnium Gennadius tribuit Nicetae suo Romatianae civitatis episcopo; hinc liber unus de Ratione Fidei hic ab Henrico clerico Pomposiano indicatus absolute ut Nicetae episcopi, idem esse videtur ac liber itidem unus de Fide unicae Majestatis, de quo Gennadius scribit, et qui propterea Nicetae nostri [Col. 1046A] Aquileiensis lucubratio est. Exstabat igitur undecimo cadente saeculo in Pomposiano monasterio liber hic Nicetae nostri, qui postea interiit; et titulum etiam praeferebat de Ratione Fidei, quo titulus alter nonnihil explicatur a Gennadio nobis transmissus, de Fide unicae Majestatis; ita ut intelligamus librum hunc non solum egisse de fide habenda in unum Deum, verum etiam de credendi modo, ut inde competentes haberent plenam de fide in Deum institutionem, tum quoad scilicet interiorem credendi actum, tum quoad externam fidei professionem, juxta illud Apostoli: Corde creditur ad justitiam, ore autem confessio fit ad salutem (Rom. X, 10).

Sed illustriora et clariora quoque de hoc libello ex vetustiori monumento videamus. Cassiodorius in libro de Institutione divinarum Scripturarum, capite 16, haec habet: »Si quis vero de Patre, et Filio, et Spiritu sancto aliquid summatim praeoptat attingere, nec se mavult longa lectione fatigare, legat Niceti (al. Nicaei) episcopi librum, quem de fide conscripsit, [Col. 1046B] et doctrinae coelestis claritate completus, in contemplationem divinam compendiosa brevitate perducetur. Qui voluminibus sancti Ambrosii sociatus est, quos ad Gratianum principem destinavit.« Hic profecto Niceti episcopi liber de Fide a Cassiodorio indicatus, non alius censeri potest quam idem liber de Fide unicae Majestatis, qui a Gennadio memoratur velut opus Nicetae sui quem Aquileiensem episcopum jam probavimus. Clarissimus quoque Tillemontius, Mémoires pour servir à l'histoire ecclésiast., tome X, pag. 626, édit. de Venise pour Pitteri, asserit relata Cassiodorii verba respicere Gennadianum Nicetam (quem tamen ipse, non Aquileiensem, sed Dacum existimat): verum addit, nescire se an libellum Nicetae tertium indicent qui est de Fide unicae Majestatis apud Gennadium, an quintum qui est de Symbolo, an sex simul collectos qui ad competentes sunt; an potius librum alium a sex illis diversum, qui nobis notus non sit. At quintum [Col. 1046C] Nicetae librum de Symbolo novimus; quem de Symbolo, facilius 192 quam de Fide, dixisset etiam Cassiodorius, si vere quintum hunc eo loci indicare voluisset. Sex vero simul sumptos ad competentes nequaquam poterat Cassiodorius significare, quia hi sex simul sumpti multo plura habuissent, uti ex Gennadii indicatione patet, quam quae ad Patrem et Filium et Spiritum sanctum pertinent; et quia horum sex librorum lectio, ad attingendum aliquid summatim de Patre et Filio et Spiritu sancto, non fuisset compendiosa illa brevitas, qua quis perduceretur in contemplationem divinam; sed potius lectio longa, atque ad animum fatigandum propria, cujus immo evitandae causa Cassiodorius legendum proponit Nicetae librum de Fide. Sed neque librum alium a sex illis diversum ex Cassiodorii verbis accipere fas est; cum liber utique de Fide ab ipso indicatus, et a Gennadio memoratus sub titulo de Fide unicae Majestatis, aut de Ratione Fidei ut in Catalogo bibliothecae Pomposianae, ea dare summatim ex professo debuerit, quae [Col. 1046D] de Patre et Filio et Spiritu sancto Christianus quisque praeoptat attingere; cum haec prima atque praecipua Christianae fidei rudimenta sint, quae competentibus quoque pro instituto, et compendiosa quidem brevitate dabantur. Cum itaque liber Nicetae tertius, de Fide unicae Majestatis, hic a Cassiodorio absque dubio indicetur; quam praeclara de hac Nicetae lucubratione ex Cassiodorii allatis verbis habemus! Liber hic simpliciter de Fide a Cassiodorio appellatur: sed clarius intelligimus ex eodem librum hunc de Fide egisse in Patrem et Filium et Spiritum sanctum, quoniam ad ea hinc haurienda, quae ad hanc fidem pertinent, lectores suos ipse invitabat. Quidni haec Nicetae de Trinitatis fide institutio scopum habuerit praecipuum, non modo competentes suos edocendi ea quae credere oportebat super hoc Christianae religionis mysterio, sed etiam cantos maxime reddendi adversus haereticos, mysterii hujus audacissimos temeratores: [Col. 1047A] ut competentes tandem de omnibus instructi, apti essent ad reddendam, quatenus oporteret, fidei et spei suae rationem, juxta illud apostoli Petri: Parati semper ad satisfactionem omni poscenti vos rationem de ea quae in vobis est spe (I Pet. III, 15)? Compendiosa brevitas hujus Nicetae libri hic a Cassiodorio asseritur, et commendatur; qualis nempe esse decebat in sermone ad competentes, qui prolixa nimium oratione fatigandi non erant, ut facilius memoria retinerent quae audivissent. Claritatem quoque coelestis doctrinae in hoc libello contentae notat Cassiodorius; quae claritas ad stylum pertinere videtur, simplicem scilicet atque nitidum, qualem in Nicetae libellis indicaverat ipse Gennadius, et cujus est claritatem rebus afferre. Meritum insuper libelli potissimum laude prosequitur Cassiodorius, cum eumdem asserit et coelestem continere doctrinam, et hanc vim habere perducendi legentem in contemplationem divinam.

Quod autem hujus libelli et meritum auget et laudem, illud est quod Cassiodorius indicat ultimo loco; [Col. 1047B] hunc videlicet Nicetae librum de Fide sociatum fuisse voluminibus sancti Ambrosii, quos ad Gratianum principem destinavit. Notissimi sunt libri hujus sancti doctoris ad Christianissimum principem Gratianum Augustum, Quinque nimirum de Fide, ac tres alii De Spiritu sancto, diverso tempore, ac diversa occasione ab eo conscripti, ut morem gereret piae Caesaris voluntati, qui eumdem semel atque iterum de hac scriptione rogaverat; et in quibus sanctus praesul totus est ut catholicam de Trinitate astruat fidem, eamque vindicet ab haereticorum, maxime vero Arianorum, tunc procaciter insolescentium, 193 sophismatibus atque calumniis. Argumenti ejusdem ratio ac natura procul dubio ea fuit, quae hanc conciliavit Ambrosii ac Nicetae librorum societatem; ideoque probabile est etiam Nicetae librum, et catholicum dogma de Trinitate competentibus tradidisse, et illud quoque vindicasse ab haereticorum illius temporis depravationibus Dignitas insuper Nicetae libelli de Fide [Col. 1047C] talis fuerit necesse est, ut societatem hanc cum Ambrosii libris magis magisque firmaverit. Hujus vero societatis Ambrosii ac Nicetae librorum, quam sexto saeculo jam factam asserebat Cassiodorius, monumentum habemus etiam undecimi labentis saeculi in paulo ante memorato Catalogo bibliothecae monasterii Pomposiani, ubi Nicetae episcopi liber unus de Ratione Fidei citatur mox post duodecim libros Ambrosii de Trinitate, et Fulgentii itidem de Trinitate librum unum; et citatur etiam, veluti in eodem volumine cum eisdem Ambrosii libris contentus, atque compactus. Nulli quidem sunt Ambrosii libri de Trinitate; sed sub hoc titulo de Trinitate notabantur olim iidem ad Gratianum principem Ambrosii libri quinque de Fide, et libri tres de Spiritu sancto, ut admonent clarissimi Benedictini Ambrosianorum Operum editores in admonitionibus praeviis ad eosdem libros: et ideo Nicetae Aquileiensis liber de Fide, seu de Ratione Fidei, aut de Fide unicae Majestatis, etiam undecimo labente saeculo sociatus reperiebatur eisdem voluminibus sancti [Col. 1047D] Ambrosii quos ad Gratianum principem destinavit, prout de aetate sua Cassiodorius testabatur: qui libri, cum sint tantum octo, ideo duodecim tunc fortasse potuerunt numerari, vel quia iidem in partes duodecim secti fuerunt pro exscribentium arbitratu, ut tunc non raro evenire solebat; vel quia illis octo alii quatuor ejusdem Ambrosii annexi fuerunt, etsi non similis argumenti, prout tunc facillime contingere potuit in maxima rei litterariae obscuritate. Cur vero perierit liber hic Nicetae, qui undecimo cadente saeculo in celeberrimo Pomposiano monasterio servabatur? Pomposianum nempe monasterium, quod olim non procul a mari situm optima aeris salubritate fruebatur; recedente postea mari a littore, inter silvas et stativas aquas esse coepit, et ita propterea paulatim saluti infestum, ut jam a tercentis fere annis illud dimiserint monachi, ad novum atque multum magnificum Sancti Benedicti monasterium translati Ferrariam, [Col. 1048A] ut scribebat D. Placidus Federicius in sua Rerum Pomposianarum Historia, Romae edita anno 1781, libro I, § 76, pagina 78. Quid igitur mirum, si in illa temporum vicissitudine, et domicilii translatione, multi interierint codices instructissimae illius Bibliothecae, atque Nicetae etiam episcopi de Fide liber cum illis?

Quartus accedit Nicetae liber ad competentes, qui a Gennadio, Honorio ac Trithemio uniformiter nuncupatur, Adversus Genethlologiam (al. Genethlogiam, aut Genethliologiam, aut etiam Genealogiam; sed vere ac proprie Genethlialogiam). Nostri vero duo codices alias citati, qui idem opus Nicetae referunt, ambo ipsissimis verbis nonnihil addunt, sane singulare, atque animadversione dignum, hoc modo: »Quartus (Nicetae liber) Adversus Genealogiam; in quo plus libero tribuit arbitrio, quam valet.« Primum igitur de Nicetae libro dicendum; mox de nostrorum codicum Gennadianorum additamento, seu potius de eorumdem censura ad librum. , proprium hujusce rei vocabulum, Praedictio natalitia est apud Suidam [Col. 1048B] in Lexico G, L, tomo I, pagina 472 editionis Cantabrig. 1705. Hujus namque, seu artis, seu verius praestigiae professores, genethliaci dicti, et antiquitus 194 astrologi etiam ac mathematici et quandoque Chaldaei nuncupati, ex stellarum positione, quam eo quo quis die natus erat investigabant, futura illius omnia praedicere audebant. »Genethliaci dicebantur qui ex natali constellatione omnia captabant, et praedictiones faciebant.« Ita Pitiscus in Lexico ad hanc ipsam vocem. Pro naturali hominum curiositate cognoscendi futura, maxime vero ea quae ad uniuscujusque pertinent vitae successus, plurimum valuit genethlialogia apud gentiles; licet et inter ipsos fuerint qui hujusmodi artem strenue insectati sint, et licet leges ipsae ethnicorum principum eamdem proscripserint, veluti et privatorum moribus et reipublicae perniciosam, ut videre est apud Gellium a Pitisco citatum, necnon in Tacito Annalium libro II, cap. 32, et in codice Justinianeo, libro IX, tit. 38, de Malefic. [Col. 1048C] et Mathemat. Cum vero, inducta in orbem Christiana religione, gentilium plurima quotidie fieret ad Ecclesiam accessio qui falsa numina detestabantur; ita tamen ex iisdem non pauci inveniebantur huic genethliacae superstitioni addicti, ut eam difficile dimittere vellent; et inter ipsos Christianis parentibus natos, ac jamdiu Christianorum numero addictos, aderant qui libenter aures praebebant genethliacis praestigiatoribus; qui de eorum vitae cursu, de statu, de casibus aut prosperis aut adversis, de vitae duratione, de mortis genere, etc., oracula venditabant. Ut missa faciam quae antiqui scriptores nobis tradunt de Priscillianistis haereticis, qui, inter alia errorum portenta quae in eorum putidissima societate docebantur, hanc etiam addebant de stellarum in humanam vitam influxu, seu verius dominio, insanitatem; dicam potius, cultos etiam quandoque viros atque honestae conversationis, in catholicae Ecclesiae sinu altos et enutritos, hac fallacia fuisse deceptos: et ipso quinto saeculo, quo Nicetas noster floruit, Sidonius Apollinaris Epistolarum [Col. 1048D] libro VIII, epistola 11 narrabat, Lambridium quemdam amicum suum haud vulgari doctrina praeditum, oratoria et poetica facultate egregie excultum, necnon et socialibus virtutibus charum, quondam mathematicos de vitae suae fine consuluisse, ac tandem, Deo sic permittente, ea ipsa violenta morte necatum, quae illi a mathematicis praedicta fuerat, necnon eo tempore quod ipsi signaverant: »nam quisque, ut ipse addebat, praesumpserit interdicta, secreta vetita rimari, vereor hujusmodi a catholicae fidei regulis exorbitaturum, et effici dignum, in statum cujus respondeantur adversa, dum requiruntur illicita.«

Quanti propterea interesset Christianae doctrinae illis temporibus adversus genethliacorum praedictiones dimicare, et fideles etiam ac competentes instruere ne his auditum fidemque praeberent, nemo non videt. Nam praeterquam quod ethnica origine atque superstitione genethlialogia laborabat, sicut et caeterae [Col. 1049A] varii generis divinationes quae partem constituebant idololatrici cultus; haec insuper tota erat ut omnem reapse destrueret religionem, omnem ordinis ac disciplinae vim ac rationem everteret, omne boni ac mali discrimen tolleret, providentiam divinam auferens ab humanis rebus, arbitrii libertatem hominibus negans, divinae gratiae virtutem respuens, fatalismum erigens, ac diram inducens in agendo necessitatem quam sidera voluissent. Frequentes ideo apud Patres tum contra genethliacos (seu mathematicos, seu astrologos etiam dicerent, aut Chaldaeos), tum contra eos qui eorumdem opera uterentur; frequentes, inquam, admonitiones, objurgationes, disputationes quoque, tam oblata suis in sermonibus occasione, quam in libris apposite exaratis. Tertullianus, 195 Origenes, Lactantius, Eusebius hanc mathematicorum artem sedulo impugnarunt in suis operibus. Sub nomine sancti Pamphili martyris ex versione Rufini exstat liber Adversus Mathematicos inter Opera Origenis editionis Grynaei tomo I, pag. 758. [Col. 1049B] Macarius monachus Romanus, a Gennadio memoratus de Viris Illustribus, capite 28, et a Rufino Invectivarum seu Apologiae libro I, capite 11, in ipsa urbe Roma librum scripsit, seu opuscula, circa annum 401, ut notat Ursius Hist. Eccles. libro XXII, num. 26, eodem adjutore Rufino qui tunc ibi degebat, Adversus Fatum vel Mathesim, seu Contra Mathematicos. Quid plura? Christiani quoque principes legibus suis in hujusmodi praestigiatores et saepe et acriter animadverterunt; uti, exempli gratia, Honorius imperator, qui lege lata, quae ad annum pertinet 409, et adest in Codice Theodosiano, eos et Roma et urbibus caeteris pelli jussit; et Valentinianus III, qui alia similiter lege, quae ad annum spectat 425, data Aquileiae die 9 Julii ad Amacium PP. Galliarum, etiam mathematicos, una cum Pelagianis, Manichaeis, atque haereticis omnibus et schismaticis, non modo ab urbibus, sed et ab ipso aspectu urbium diversarum exterminandos pronuntiat. Cum satis igitur constet, [Col. 1049C] quid genethlialogia, quid genethliaci fuerint priscis Ecclesiae saeculis; cum insuper pateat quam perniciosa Christianae fidei haberetur, quamque Christiano nomini adversa, ideoque undique merito exagitata esset genethliacorum nugacissima vanitas; jam quid fuerit quartus Nicetae nostri Aquileiensis liber ad competentes Adversus Genethlialogiam, a Gennadio memoratus, satis quoque intelligimus; quamvis nihil de eodem, praeter nudum titulum sicut de prioribus aliis, habeamus.

Quod animadversione hic dignum videtur, illud est, vix aliud opusculum, ac ne vix quidem, in tota antiquitate aut inveniri, aut indicari ad competentes, quod data opera, et ex instituto ut dici solet, integre agat adversus genethlialogiam, et genethliacos. Adversus hanc impiam nugacitatem, et impios ejusdem professores aut sectatores, pene omnes quidem, qui institutiones scripserunt ad competentes, stylum acuerunt, seu in Symboli seu in orationis Dominicae explanatione, seu in aliis ad baptismum praeviis allocutionibus, [Col. 1049D] ut videre est in tot sermonibus qui supersunt tum Latinorum tum Graecorum Patrum, maxime vero in sermonibus divi Petri Chrysologi, et in Catechesibus Illuminandorum sancti Cyrilli Hierosolymitani: at nullus omnino, ausim dicere, penes ipsos invenitur aut sermo aut tractatus, qui ad competentes dictus fuerit, et hunc unum habuerit scopum, genethlialogiam et genethliacos ex proposito insectandi. Hinc itaque crescit deperditi hujus Nicetae opusculi jactura et dolor: deest namque in ecclesiasticarum rerum penu veluti annulus, qui in hac disciplinae parte, rerum seriem nectat.

Non dissimulandus tamen nobis est egregius sancti Zenonis Veronensis tractatus super hac re, qui est 43 libri II, in editione fratrum Balleriniorum: sed hic non ad competentes est ante baptismum, sed ad neophytos post baptismum, ut ibidem indicatur, et titulum habet: De duodecim Signis; de eisdem scilicet [Col. 1050A] zodiaci signis, ex quibus genethliaci captabant futurorum divinationem. Hic vero tractatus non est proprie adversus genethlialogiam, quam immo pro certo habet a neophytis suis jam abdicatam atque despectam priusquam abluerentur; sed est quaedam elegans et ingeniosa conversio profanarum observationum, quas genethliaci faciebant ex zodiaci signis, in sacrum usum, 196 comparate ad eos qui noviter per baptismum acceptum geniti fuerant ex sinu matris Ecclesiae, et veteris superstitionis genethlialogiae memores erant. Praestat ipsum tantisper audire sanctum episcopum suos neophytos alloquentem, ut inde pateat quid super hujusmodi argumento competentibus, quid neophytis tradi par esset. »Ecce, pueri, adolescentes, juvenes, senes utriusque sexus, qui eratis rei, . . . . mundi estis infantes: et quod est admirabile et gratum, subito uno momento facti aetatibus diversis aequaevi. Sed curiositatem vestram bene novi veteris vitae usurpatione; quod quidem vobis ulterius non licebit. Fortassis requiratis et a nobis qua genitura, quove [Col. 1050B] signo tam diversos, tam plures, tam dispares una uno partu vestra vos peperit mater. Sicut parvulis morem geram, sacrique horoscopi pandam tota brevitate secreta. Igitur, fratres, genesis talis est vestra. Primus vos, qui in se credentem reprobat nullum, non Aries, sed Agnus excepit: qui vestram nuditatem velleris sui niveo candore vestivit . . . Idem non tumidus cervice, non torvus fronte, non minax cornu Taurus, sed optimus, dulcis, blandus, ac mitis vos admonet Vitulus, ut nulla ullo in opere captantes auguria, ejus sine malitia succedentes jugo, terramque vestrae carnis domando fecundantes, laetam divinorum seminum messem coelestibus horreis inferatis, etc.« Ita ad neophytos sanctus Zeno; qui etiam per reliqua zodiaci signa eodem modo progreditur, profanitatem genethliacorum in instructionem convertens neophytorum. Atque haec de libello Nicetae Adversus Genethlialogiam, seu potius hujus occasione libelli.

[Col. 1050C] Quid nunc de censura nostrorum Gennadii codicum manuscriptorum ad eumdem libellum; scilicet, in quo (Nicetas) plus libero tribuit arbitrio, quam valet? Nostrorum duorum Gennadii codicum manuscriptorum ita peculiare est hoc additamentum, quo Nicetae libello Adversus Genethlialogiam vitio vertitur liberi arbitrii immodica elatio, ideoque auctori tacite culpa etiam inuritur aut Pelagianismi, aut Semipelagianismi; ut nullibi in editis inveniatur, immo nullibi, veluti saltem in aliquo manuscripto codice aliquando lectum, indicetur; si unum excipias Joannem Josephum Lirutum, qui totum quidem Gennadii de Niceta articulum ex altero horum codicum profert, tomo I, pag. 113, sui jam alias citati operis Notizie delle Vite de' letterati del Friuli, ubi de Niceta Daco pro ingenio suo sermonem habet; quin ullam tamen addiderit animadversionem ad censuram hanc singularem. Quid autem dicendum vel pro Niceta vel contra super hac re, cum libellus non adsit, unde unice vel argui posset Nicetas erroris, vel a culpa [Col. 1050D] purgari? Quod nobis interim verisimile valde videtur super hoc additamento, illud est, hanc non esse Gennadii scriptionem, sed arbitrium potius alicujus temeratoris, seu etiam amanuensis, et quidem probabiliter hujusce regionis, in cujus tantummodo manuscriptis codicibus, quorum etiam alter ex altero eductus videtur, additamentum hoc exstare cognoscimus. Gennadius certe, ut qui Pelagianismo aut Semipelagianismo nullatenus infensus, numquam in hoc Nicetae opusculo reprehendisset nimiam liberi arbitrii exaltationem ultra proprias vires, quae in Pelagianorum ac Semipelagianorum sententia magnae sunt multaque virtute praeditae. Praeterea, si reipsa Gennadius hanc censuram ad Nicetae libellum Adversus Genethlialogiam posuisset, Honorius Augustodunensis, qui Gennadium pene ad verbum ubique fideliter exscripsit in suo de Scriptoribus Ecclesiasticis 197 opere, quique de Niceta nostro ibidem iisdem prope quibus Gennadius [Col. 1051A] verbis mentionem fecit, de hac singularitate minime siluisset, quae certe magni erat ponderis, et ad cognoscendam auctoris mentem opportuna. Trithemius quoque, qui a Gennadio et ab Honorio sumpsit quod in suo similiter de Scriptoribus Ecclesiasticis libro referret, quique, ex modo quo de Niceta nostro ejusque lucubrationibus scripsit, videtur ejusdem etiam opuscula prae oculis habuisse, censurae hujus meminisset, si hanc reipsa in vetustioribus auctoribus invenisset. Non videtur itaque Gennadii fetus hoc additamentum censorium ad Nicetae opusculum Adversus Genethlialogiam, quod nobis exhibent duo Gennadiani codices nostrates.

Sed neque Pelagianismi ullo modo aut Semipelagianismi insimulandus videtur Nicetas noster, ex eo quod fortasse visus fuerit liberi arbitrii vires ulterius extulisse quam par esset. Cum neque Honorius, neque Trithemius quidquam habeant adversus rectam Nicetae nostri sentiendi rationem super humani arbitrii facultate; quid est quod fidem habeamus incerto [Col. 1051B] auctori, aut potius temeratori Gennadiani hujusce capitis de Niceta, sive etiam amanuensi, qui hanc sibi auctoritatem laedendi Nicetae nominis arrogavit? Praeterquam quod Nicetas noster, qui in illo libello adversus genethlialogiam pugnabat, fatalismum et fatalistas ex professo debuit insectari; quorum erat hominum voluntatem mere patientem facere, et veram inducere in humanis actibus necessitatem, quam singuli homines, juxta genethliacos, ab ipsa origine accepissent ex stellarum imperioso atque ineluctabili influxu. Liberi igitur arbitrii facultatem debuit Nicetas in eo opusculo totis viribus propugnare, ut contra genethlialogiam et genethliacos instructa acie dimicaret: debuit hujus facultatis limites explicare, et quam longe lateque paterent ostendere, ut nullam sibi homines excusationem, praetextu necessitatis ingenitae, in pravis actionibus compararent. Quid mirum, si causam agens liberi arbitrii contra fatalismum, visus sit Nicetas hujus arbitrii facultatem [Col. 1051C] etiam plus aequo amplificasse ut fatalismum plenius profligaret? Ita namque evenire solet, cum causa aliqua hujuscemodi agitatur; ut nimirum in propriam partem nimius quis videatur, dum veritatem ab hoste laesam propugnat. Ita quoque de eodem libero arbitrio, quantum ad gratiam, animadvertebat sanctus Augustinus in libro de Gratia Christi contra Pelagium et Coelestium, capite 47: »quia ista quaestio, aiebat, ubi de arbitrio voluntatis et Dei gratia disputatur, ita est ad discernendum difficilis, ut quando defenditur liberum arbitrium, negari Dei gratia videatur; quando autem asseritur Dei gratia, liberum arbitrium putetur auferri.« Non hic, dum ageret adversus genethlialogiam et genethliacos, sermo erat Nicetae de gratia Dei; sed de libero tantum arbitrio adversus fatalismum et fatalistas, quibus arbitrii libertas nulla erat. Quamvis igitur amplificaverit Nicetas, adversus hujuscemodi hostes, humani arbitrii vires; id erat tantum ut fatalismum genethlialogiae destrueret, non ut Dei gratiam infirmaret, de [Col. 1051D] cujus juribus tunc non erat cur disputaretur; quaeque in conspectu liberi arbitrii, Augustino teste, evanescere quodammodo videbatur. Quis autem nesciat humani arbitrii facultatem, et amplam profecto esse, et talem, ut sine injuria poenam Deus pro libertatis abusu peccatoribus infligat, et praemia conferat ex justitia pro recto ejusdem usu? Id solum metuendum est, ut aiebat idem sanctus doctor in libro de Gratia et Libero Arbitrio capite 4, ne quae in defensionem 198 sunt liberi arbitrii »sic intelligantur, ut ad vitam piam et bonam conversationem, cui merces aeterna debetur, adjutorio et gratiae Dei locus non relinquatur; et audeat miser homo, quando bene vivit . . . in seipso, non in Domino gloriari, et spem recte vivendi in seipso ponere.« Licet itaque effusior fortasse fuerit Nicetas, pro argumenti ratione, in liberi arbitrii patrocinio adversus genethlialogiam, quae libertatem arbitrii omnimode auferebat; quis [Col. 1052A] umquam sibi persuaserit eumdem adjutorio et gratiae Dei locum reipsa non reliquisse, ita ut libertate sua bene vivens homo, nihilominus non in seipso, sed in Domino gloriari debeat, et in eodem spem ponere recte vivendi? Repudianda propterea est censura ignoti illius Gennadiani textus interpolatoris, qui certe scrupulosius et subtilius quam par esset illud Nicetae opusculum investigavit, et dum erratum notare voluit, calumniam reapse intulit. Nunc ad opusculum quintum.

Dum de opusculo Nicetae quinto agimus, quod est de Symbolo, non patet conjecturis locus super illius argumento ac materia: opusculum namque ipsum habemus integrum, quod Romae erutum e bibliotheca Ghisiana, munificentiae debemus eminentissimi cardinalis, et litteratorum Italiae omnium Moecenatis ac principis, quem immature nobis ereptum adhuc lugemus, Stephani Borgiae: qui, dum Patavii degeret anno proxime elapsi saeculi nonagesimo nono, illud ibidem edendum tradidit, et eruditorum illustrationi [Col. 1052B] permisit. Explanatio scilicet est Symboli ad competentes, in qua Symbolum ipsum per partes singillatim exponitur, declaratur, illustratur; atque opportunis ad loca singula monitis, pro temporis necessitate, ac pro audientium captu, instruitur. Opusculum hoc ejusdem naturae est ejusdemque scopi, ac tot alii sermones de Symbolo ad competentes, qui in sanctorum Patrum Operibus passim leguntur; maxime vero apud sanctum Augustinum, sanctum Petrum Chrysologum, sanctum Maximum Taurinensem, aliosque. Symbolum namque fidei catechumenis non tradebatur, neque explanabatur, antequam ad supremum competentium gradum pervenissent: et tunc, perdurantibus scrutiniis, quae habebantur proximo ad baptismum tempore ad competentium explorandam capacitatem atque progressum, Symbolum fidei solemniter eisdem tradebatur, addito plerumque sermone ad eorum excitandam in eodem memoriter addiscendo retinendoque solertiam, nec [Col. 1052C] non aliqua ejusdem Symboli explanatione, quae eorum quodammodo et memoriam adjuvaret, et intelligentiam aperiret. In postremis vero scrutiniis, quae proximius praecedebant baptismatis susceptionem, Symbolum fidei, quod didicerant, competentes etiam memoriter ac solemniter reddebant, aut semel aut bis aut etiam pluries, pro Ecclesiarum diversa in hac parte consuetudine: et tunc quoque sermo subsequebatur episcopi, quo latius redditum Symbolum explanabatur; et monita quoque in sermone dabantur, seu ad fidem spectantia, seu ad mores, prout res postulabat, et audientium necessitas exigebat. In traditione Symboli, et in Symboli redditione, videri possunt sermones divi Augustini 212, 213, 214 et 215 in Maurinorum editione; nec non sancti Petri Chrysologi sermo 58, aliique in Symbolum apostolorum: alia vero quae spectant ad veterem hujusmodi disciplinam tradendi Symbolum competentibus atque ab iisdem reddendi, passim illustrantur ab ecclesiasticarum rerum tractatoribus, et notiora sunt [Col. 1052D] eruditis, quam ut hic a nobis debeant explicari.

De Explanatione tamen hac nostra 199 sancti Nicetae Aquileiensis episcopi quaeri merito posset, num censeri debeat ab ipso habita in traditione Symboli ad competentes, an vero in eorum redditione. Consulenda propterea est Explanatio ipsa, ut id quod quaeritur dignoscatur. Quod prima fronte in Explanatione Symboli Nicetae episcopi occurrit, est abrenuntiatio, quae innuitur jam peracta ab iis quibus Symbolum ibidem explanabatur; ait enim Nicetas: »Qui credit in Christo . . . abrenuntiat inimico, et angelis ejus, et universae magicae curiositati . . . His ergo malis se homo expediens, has catenas post dorsum suum velut in faciem projiciens inimici, jam symbolica voce pronuntiat: Credo in Deum Patrem, etc.« Idem quoque, de abrenuntiatione peracta ab iis quibus hic sermo habebatur, confirmatur in fine Explanationis hoc modo: »Quoties inimicus mentem tuam aut timore. [Col. 1053A] aut avaritia, aut ira titillaverit, responde illi minaciter, dicens: Et abrenuntiavi, et abrenuntio tibi, operibus pariter, et angelis tuis, quia credidi Deo vivo, et Christo ejus, etc.« Abrenuntiatio porro, prisco Ecclesiae more, non modo fiebat baptismi tempore, id est proxime ante salutare lavacrum, sed etiam ante solemnem fidei professionem, quae in redditione accepti Symboli posita erat, et in iterata etiam responsione verbi Credo ad singulas interrogationes de Symboli articulis; quaeque locum habebat, aliquot ante baptismum diebus, in scrutiniis quae praecedebant. »Quae est enim in baptismo salutari Christianorum prima confessio? Quae scilicet, nisi ut renuntiare se diabolo ac pompis ejus, atque spectaculis et operibus protestentur?.. Abrenuntio enim, inquis, diabolo, pompis, spectaculis, et operibus ejus. Et quid postea? Credo, inquis, in Deum Patrem omnipotentem, et in Jesum Christum Filium ejus. Ergo primum renuntiatur diabolo, ut credatur Deo: quia qui non renuntiat diabolo, non credit Deo.« Ita ipso [Col. 1053B] quinto saeculo scribebat Salvianus de Gubernatione Dei libro VI, capite 6; sanctus quoque Isidorus, altero post quintum saeculo, libro II de Ecclesiasticis Officiis, capite 24: »Prima pactio, inquit, est, qua renuntiatur diabolo, et pompis ejus, et universae conversationi illius.« Videatur super hac re Josephus Vicecomes, de antiquis baptismi Ritibus, lib. II cap. 24.

Quid vero peculiariter de Aquileiensi Ecclesia? Sanctus ipse noster Nicetas testimonium super hac re praebet luculentissimum in tertio fragmentorum Vindobonensium quae supersunt, quodque ad primum suum, ut videtur, pertinet libellum a Gennadio memoratum, de quo superius dicebamus; ubi competentes suos instituens etiam de abrenuntiationis ratione, aperte ait: »Non enim ante ad confessionem venitur, nisi prius fuerit diabolo renuntiatum. Sicut nec aurilegus ante aurum mittit in sacculum, nisi prius terram vel limum laverit universum.« Sed Ritualia quoque aliquantulum intueri juvat hujus ejusdem [Col. 1053C] Ecclesiae, ut ipsius clarius adhuc pateat in re de qua agimus concors cum aliis disciplina: Ritualia autem non dicam ejusdem quinti saeculi, quo florebat Nicetas; sed Ritualia certe quae, quamvis posterioris aevi, vestigia praeferebant priscae illius ejusdem Nicetae aetatis disciplinae. Clarissimus De Rubeis in dissertatione sua, de Sacris Forojuliensium Ritibus, etc., capite 26, ex codicibus primum insignis Collegiatae Ecclesiae Civitatensis variae antiquitatis, dein ex aliis quoque hujus provinciae, necnon et ex Agenda dioecesis Aquileiensis Venetiis impressa anno 1575, ritus profert in Aquileiensi dioecesi vigentes in 200 baptismi administratione, pueris maxime facienda, postquam catechumenorum et competentium gradus, sicuti et scrutiniorum ordo, in desuetudinem jam abierant; quod factum creditur post nonum aut certe post decimum saeculum in universa Occidentali Ecclesia, licet non eodem ubique tempore, ut semper in similibus contingere solet. Hujusmodi porro administrandi baptismi ritus posteriori aetate inductus, [Col. 1053D] constat ex iis omnibus ritibus qui olim obtinebant in catechumenis et in competentibus, quique locum habebant in scrutiniis baptismum praecedentibus, ut notat etiam idem De Rubeis, in dissertationibus Variae Eruditionis, capite 31, num. 5; ita ut merito dici possit ritum hunc posteriorem, tum quoad substantiam, tum quoad ordinem, compendium quoddam esse veteris ritus; quatenus brevi horae spatio compleretur, quod olim erat diuturni operis cursus, et exercitatio plurium dierum: quod similiter dicendum venit etiam de Romano ordine qui nunc viget, tum in baptizandis pueris, tum in baptizandis adultis; qui itidem compendiosus ordo censeri potest veterum rituum, qui priscis saeculis obtinebant. In his itaque posterioribus administrandi baptismi ritibus, qui in Aquileiensi Ecclesia ac dioecesi vigebant, renuntiatio semper antecedit tum Symboli recitationem, tum fidei ex Symbolo professionem, sive ubi renuntiatio [Col. 1054A] ipsa semel tantum, sive etiam ubi iterato locum habet ex prisco Ecclesiae more, ut ibidem videri potest, et maxime in citata Agenda typis edita. Talis itaque fuisse credenda est etiam quinto saeculo Aquileiensis Ecclesiae disciplina super hac re; ut scilicet renuntiatio semper praecederet in competentibus eorum fidei professionem, ita ut nonnisi renuntiatione peracta Symbolum redderent in scrutiniis quod prius addiscendum acceperant, et interrogationibus responderent ad articulos Symboli, de quibus singillatim exquirebantur.

Cum igitur in Explanatione Symboli beati Nicetae Aquileiensis episcopi appareat jam factam fuisse renuntiationem ab iis competentibus quibuscum tunc ille loquebatur; Explanatio illa propterea credi merito potest habita ad competentes scrutiniorum tempore in eorum Symboli redditione, immo statim post redditionem, ad eorum firmandum in fide propositum, muniendamque vi tutem. Quod vero rem ipsam, quam ex disciplina illius temporis atque ex disciplina [Col. 1054B] quoque Aquileiensis Ecclesiae propria conjicimus, magis magisque confirmat, verba sunt Nicetae nostri Explanationis capite 15, ubi, sermonem suum claudens, sic habet: »Quod cum ita sit, charissimi, manete in his quae didicistis, et tradita sunt vobis. Retinete semper pactum quod fecistis cum Domino, id est hoc Symbolum, quod coram angelis et hominibus confitemini.« Ecce nimirum Symbolum competentibus pridem traditum, tradita sunt vobis; a competentibus postea memoriae mandatum, quae didicistis; inde solemniter ab iisdem redditum, professione fidei facta, quod coram angelis et hominibus confitemini; et ita propterea ut monendi essent idem retinere, veluti pactum cum Domino factum, retinete semper pactum quod fecistis cum Domino, id est hoc Symbolum. In redditione igitur Symboli, scrutiniorum tempore, habita fuit a Niceta nostro Aquileiensi ad competentes haec Symboli Explanatio. Jam vero ad Libellum seu opusculum sextum.

[Col. 1054C] Sextus ad competentes Nicetae liber titulum ubique eumdem habet, de Agni paschalis Victima. Cum sit liber hic inter deperditos, divinandum quodammodo est illius argumentum: quod tamen, sub metaphorico titulo 201 de Victima Agni paschalis, fuisse plane de sanctissimo eucharistiae sacramento, ambigere minime possumus. Competentes certe, etsi ad penitiora quaeque Christianae religionis cognoscenda mysteria ante baptismum non admitterentur, de hoc mysterio augustissimo erudiri nihilominus aliquando, et saltem ex parte debebant, priusquam ad salutare lavacrum accederent. Quis enim ignorat competentes per sacrum baptisma renatos, et neophytos dictos, ac Ecclesiae matris infantes, eadem ipsa Paschatis nocte, ab ipso sacro fonte, ac veluti adhuc salutari aqua madentes, ad sacratissimam coelestis Agni mensam admissos? Rem ostendit multiplici eruditione, tum quoad adultos, tum quoad ipsos pueros, qui sacro baptismate abluebantur, supracitatus clarissimus Vicecomes de Antiquis baptismi Ritibus, libro v, cap. 34 ac sequentibus, [Col. 1054D] nec non alii post eum disciplinae veteris illustratores, ut non sit opus plura adjicere. Sanctum Augustinum nihilominus quilibet libenter audierit de hac re ita loquentem, sermone 227, qui est in die Paschae 4, et titulum praefert: Ad infantes, de Sacramentis. »Memor, inquit, sum promissionis meae. Promiseram enim vobis, qui baptizati estis, sermonem quo exponerem mensae Dominicae sacramentum, quod modo etiam videtis, et cujus nocte praeterita participes facti estis. Debetis scire quid accepistis, quid accepturi estis, quid quotidie accipere debeatis, etc.« En igitur in ipsa Paschae nocte competentes, jam factos Ecclesiae matris infantes per acceptum baptisma, participes mox effectos mensae Dominicae, in qua Christi reipsa corpus et sanguinem acceperant. Edocendi propterea aliquando erant competentes, et saltem quantum sat esset, super eucharistiae sacramento, ut nossent quid essent accepturi post baptismum ea ipsa [Col. 1055A] Paschatis nocte: atque hic propterea fuerit Nicetae scopus in libello de Agni paschalis Victima, qui sextus et ultimus est ex libris seu sermonibus ab ipso habitis ad competentes.

Sermonis nihilominus, qui ad competentes apposite habitus fuerit de eucharistiae sacramento, vix alia mentio, aut ne vix quidem occurrit in tota antiquitate, uno hoc excepto Nicetae, qui etiam periit, et cujus tantummodo titulum nobis servavit Gennadius. Quid igitur ita? Sane de eucharistiae sacramento, nondum initiatis, plena atque absoluta institutio antiquitus non dabatur, ex diligenter tunc custodita arcani disciplina: nondum vero initiati censebantur ii qui salutari lavacro nondum erant abluti, sive catechumeni ii essent, sive etiam competentes. Quapropter sanctus Ambrosius qui librum scripsit de Mysteriis ad nuper baptizatos, ubi etiam tertio loco ex professo agit de eucharistiae sacramento, quod quidem asserit ab ipsis acceptum statim post baptismum, ita ad eosdem loquebatur capite 1, num. 2: »Nunc de Mysteriis [Col. 1055B] dicere tempus admonet, atque ipsam sacramentorum rationem edere: quam ante baptismum si putassemus insinuandam nondum initiatis, prodidisse potius quam edidisse aestimaremur.« Rationem vero aliam subjiciens hujus silentii sui de hisce mysteriis ante baptisma, ita prosequitur: »Deinde quod inopinantibus melius se ipsa lux mysteriorum infuderit, quam si eam sermo aliquis praecucurrisset.« Patet hinc, et reipsa nondum initiatos intelligendos esse etiam competentes ipsos ante baptismum, quibus propterea sacramentorum ratio nondum erat insinuanda; et nullum quoque praecessisse sermonem ad eos de eisdem mysteriis, adeo ut inopinantibus mysteria ipsa praebita fuerint. Ac profecto non ad competentes, sed ad infantes, id est ad jam baptizatos, 202 dicti fuerunt a divo Angustino sermones illi qui die Paschae de Sacramentis sunt, ut, exempli gratia, nuper citatus 227, et alius quoque 229, in quibus de eucharistiae sacramento agit, et de eodem uti ab ipsis praeterita nocte suscepto post baptismum. Sanctus quoque [Col. 1055C] Gaudentius Brixiensis, nequaquam ad competentes, sed ad egressos a fonte neophytos, id est ad statim baptizatos, tractatum suum habet, seu sermonem secundum, de Ratione Sacramentorum, in quo de eucharistiae sacramento, quod mox accepturi essent, eos alloquitur. Quid ergo? Prodidisse dicemus Nicetam nostrum sanctissimum eucharistiae mysterium, qui de eodem librum scripsit, seu sermonem, ad competentes?

Distinguendam atque illustrandam rem esse existimo, ut, quid reipsa Nicetae fuerit aut esse potuerit, sermo seu liber ad competentes de Agni paschalis Victima, intelligamus. Etsi enim eucharistiae mysterium ex iis esset quae nondum initiatis, ideoque ipsis etiam competentibus, patefieri non oportebat; nihilominus, cum ejusdem mysterii participes esse deberent eadem Paschae nocte, qua per lavacrum regenerabantur, fieri non poterat ut ejusdem omnino inscii atque rudes ad sacram mensam admitterentur. Haec propterea [Col. 1055D] fuisse videtur super hac re illorum temporum oeconomia: ut nimirum nihil omnino competentes, toto eo tempore quo ad baptismum etiam proxime comparabantur, intelligerent de eucharistiae mysterio; ut de hoc nonnisi instante Paschatis die quam brevissime edocerentur, et ea tantum quae ad simplicem tanti mysterii fidem spectarent; ut demum neophyti, de hoc ipso mysterio, atque de aliis rebus quae ex Ecclesiae disciplina nonnisi initiatis tradebantur, plenius atque uberius erudirentur in reliquis hebdomadae paschalis diebus. Oeconomiae hujus rationem ex Catechesibus sancti Cyrilli Hierosolymitani aperte intelligimus, eamque hic recolere non abs re judicamus. In catechesi namque 13 illuminandorum, id est baptizandorum (qui, ut supra monuimus, apud Graecos iidem erant ac in Latina Ecclesia competentes), cum capite 19 obiter sermo esset de corpore Christi sub specie panis, occasione illius prophetici textus: Venite, et [Col. 1056A] injiciamus lignum in panem ipsius; ita illuminandos alloquebatur: »Si te Dominus dignum habuerit, in posterum cognosces, quod corpus ejus juxta Evangelium, figuram ferebat panis.« Illuminandis itaque, id est competentibus, ex silentii religione, eucharistiae mysterium nondum aperiebatur, sed aperiendum in posterum promittebatur, si eos Dominus dignos esset habiturus; id est si sacro baptismate digni esse mererentur, auditis catechesibus, peractisque scrutiniis. Quid vero illud in posterum ex sancto Cyrillo? Explicat semetipsum sanctus Pater, de hoc opportuno tempore aperiendi illuminandis eucharistiae mysterii, in catechesi 18, quae similiter est ad eosdem illuminandos; ubi capite 32 et 33 in catechesis epilogo ita eos alloquitur. »Fratres dilecti, vos omnes hortatur praeceptionis hujus sermo, ut animam ad coelestium donorum receptionem comparetis. De tradita vobis ad confitendum sancta et apostolica fide, quod licet catecheses in praeteritis hisce Quadragesimae diebus per Domini gratiam diximus . . . Instante vero deinceps sancto [Col. 1056B] Paschatis die, dum vestra in Christo per lavacrum regenerationis charitas illuminabitur; iterum, Deo volente, de iis quae consentanea sunt erudiemini: quanta nimirum cum pietate, etc . . . et quanta cum reverentia atque ordine oporteat a baptismate ad sanctum Dei altare 203 procedere, spiritualibusque et coelestibus quae ibi distribuuntur mysteriis frui; ut anima vestra per doctrinae sermonem prius illustrata per singula cognoscatis impertitorum vobis a Deo donorum magnitudinem. Post sanctum vero et salutarem Paschatis diem, a secunda sabbatorum die inchoando, singulis consequentibus hebdomadae diebus . . . alias, Deo volente, catecheses audietis; in quibus rursum singularum quae in vobis peractae fuerint rerum rationes et causas erudiemini . . . Et de iis quae in altari habentur novi Testamenti mysteriis, quae hinc initium accepere, quidnam de iis divinae Scripturae tradiderint, quaeve illorum sit vis ac potestas. Et quonam modo ad ea accedendum sit, et quando, ac quomodo illa habenda sint . . . Et haec quidem, si Deus voluerit, [Col. 1056C] a nobis explicabuntur.« Ita sanctus Cyrillus Hierosolymitanus. En igitur quid per illud in posterum intellexerit, quoad eucharistiae mysterii explicationem faciendam iis, quibuscum tunc loquebatur, illuminandis, seu potius Latino dixeris more competentibus. Duplicem nimirum loquendi occasionem indicavit de hoc mysterio: alteram nempe instante sancto Paschatis die, dum jamjam per lavacrum regenerationis in Christo essent illuminandi; quae nonnisi brevis atque compendiosa locutio esse poterat, ad excitandam tanti mysterii fidem ac reverentiam; quod in competentibus jam in religione recens institutis operosum esse non poterat: alteram vero fusiorem, post sanctum Paschatis diem, in aliis catechesibus; ubi de iis quae in aliari habentur novi Testamenti mysteriis, quidve de iis divinae Scripturae tradiderint, quaeve illorum sit vis ac potestas, se dicturum promittit. Ut enim hic annotat clarissimus quoque Cyrillianorum Operum editor Touttée, »Cum in catechesibus ante baptismum nefas [Col. 1056D] esset baptizandis mysteria aperire, nec tamen eos ad illa imparatos ac prorsus eorum inscientes admittere oporteret; fusiori illorum expositione in subsequens tempus dilata, in ipsa nocte paschali de ipsis breviter, et quantum per tempus licebat, antequam ad ea accederent, erudiebantur.« Fusiorem illam de eucharistiae mysterio explanationem, quam Cyrillus illuminandis suis promiserat post baptismum, habemus; eaque est catechesis 22 et mystagogica 4, quae, juxta praecedens monitum clarissimi editoris, habita ab ipso fuit feria quinta paschali. Breviorem alteram vero, quam se habiturum spoponderat instante sancto Paschatis die, id est in ipsa nocte paschali, desideramus: »sed hae Cyrilli instructiones ipso baptismatis tempore datae, videntur admonitionibus pro tempore datis, quam concionibus e suggestu habitis similiores,« ut idem pariter annotat eruditissimus illustrator; unde mirum non est eas ad nos minime pervenisse, [Col. 1057A] utpote quae fortasse ne scripto quidem a sancto Cycillo traditae erant.

Quid nunc igitur de libello seu sermone Nicetae nostri de Agni paschalis Victima ad competentes? Si vere ad competentes habita fuit haec de Agni paschalis Victima Nicetae sermocinatio, hanc dixerimus brevem fuisse de eucharistiae mysterio ad eosdem allocutionem, proxime ab eo prolatam antequam ad baptisterium procederent, ideoque instante Paschatis die, dum jam jam essent illuminandi; ut post acceptam regenerationem ad sacrum altare accedere possent satis instructi de Agni paschalis Victima, cujus participes esse debebant. At vero fueritne ad competentes proprie dictos haec de Agni paschalis Victima institutio; an potius ad neophytos seu ad infantes, 204 quos in Nicetae librorum recensione Gennadius et Honorius a competentibus non distinxerint, ob maximam postremi hujus libelli affinitatem cum quinque aliis prioribus qui vere ad competentes habiti fuerunt, et quia iisdem dictus fuit auditoribus qui competentes paulo [Col. 1057B] ante fuerant? Id quidem fieri etiam facillime potuit: et tunc libellus hic Nicetae, seu sermo de Agni paschalis Victima, habitus fortasse fuerit ad competentes qui jam essent Ecclesiae matris infantes, in ipso Paschatis die post eucharistiam ab ipsis acceptam, prout illi sancti Augustini superius memorati sermones; aut in reliquis paschalis hebdomadae diebus, ut illi sancti Ambrosii, qui postea in citatum librum de Mysteriis coaluerunt, et ut catechesis mystagogica 4 sancti Cyrilli Hierosolymitani. Quidni dictus fuerit potius ad competentes jam neophytos, et simul ac egressi fuerunt a fonte, prout ille Gaudentii Brixiensis secundus supra citatus, qui, eodem teste in sermone seu tractatu quinto, habitus fuit in illa splendidissima nocte vigiliarum Paschae, ut edendi paschalis sacrificii disciplinam rudes neophyti discerent; ideoque statim post acceptum baptisma, et ante eucharistiae sumptionem? Hujusmodi quoque esse videtur alter Augustini sermo, cui titulus: De Sacramento altaris ad infantes, qui est ordine tertius inter illius sermones [Col. 1057C] ineditos, quos anno 1792 e membranis bibliothecae Palatinae Vindobonensis primo vulgavit Vindobonensibus typis clarissimus alias laudatus Michael Denis; qui etiam sermonem hunc pulchram appellat ad sanctam communionem praeparationem, eique locum assignat in editione Maurinorum post sermonem 228.

Unum hic addam super hoc Nicetae libello seu sermone, quandocumque habitus fuerit, et ad quoscumque seu competentes, seu egressos a fonte neophytos, aut infantes; titulum nempe quem praefert, de Agni paschalis Victima, optime respondere argumento totius tractatus seu sermonis secundi sancti Gaudentii Brixiensis ad egressos a fonte neophytos; qui cum sit de eucharistiae mysterio, totus versatur in exponenda allegoria agni paschalis Judaeorum, qui typus fuerat corporis Christi a nobis in altaris mysterio percipiendi; atque ex legibus immolandi comedendique illius typici agni, in Exodi libro scriptis, elegantissime eruit, illustrat atque commendat eas animi dispositiones, [Col. 1057D] quibus fidelis instructus ad sacram novi foederis mensam ibidem praefiguratam accedere debeat. Quidni et Nicetae nostri libellus de Agni paschalis Victima eumdem habuerit scopum in erudiendis de eucharistiae mysterio auditoribus, ac sancti Gaudentii Brixiensis sermo seu tractatus? Fieri etiam potuit, ut titulus huic Nicetae sermoni vel ab ipso auctore vel a Gennadio vel ab aliis poneretur de Agni paschalis Victima, potius quam de eucharistiae Sacramento, seu de altaris Mysterio, ut vetus arcani disciplina cautius servaretur; et sermonis argumentum, quod interim sub hoc etiam velamine initiati jam satis noverant, nondum initiati, etiamsi ex relatione audissent, nequaquam perciperent. Quid vero si dixerimus, libellum, seu sermonem Nicetae de Agni paschalis Victima, explanationem tantum fuisse illius typici ritus Judaeorum, ad praeparandos audientium animos ad mysterium suo tempore cognoscendum; quin ad ullam interim [Col. 1058A] mysterii explicationem oratio descenderet? Tunc fortasse ad competentes proprie dictos haberi potuit hic sermo ante baptismum, absque ulla disciplinae vigentis laesione: et nullus propterea hinc pateret difficultatibus locus, quibus enucleandis hactenus incubuimus; licet caeteroquin, etiam 205 in hac positione, de eisdem dixisse non pigeat.

Ultimus Nicetae liber, qui a Gennadio aliisque recensetur, jam non competentes respicit, sed poenitentes: est enim objurgatio quaedam, et valde quidem vehemens, ad Virginem lapsam, quam praesentem habet poenitentiam publicam ab episcopo accipientem ob reatum publice notum. Gennadius et Honorius libellum hunc indicant hoc modo: »Edidit (aut condidit) et ad lapsam Virginem libellum, pene omnibus labentibus emendationis incentivum.« Duo nostrates alias indicati Gennadiani codices omissa voce pene, ita habent: »Dedit et ad lapsam Virginem libellum, omnibus labentibus emendationis incentivum.« Libellus hic jamdiu notus, immo jamdiu solus qui ex septem [Col. 1058B] a Gennadio memoratis innotesceret eruditis, quin tamen certum Nicetae fetum sese proderet, incerto vagabatur parente; hoc nihilominus felix eventu, quod non indignus habitus aliquando fuit, qui et Augustini, et Hieronymi scriptis accenseretur, maxime vero quod inter Ambrosii genuina Opera locum haberet etiam in absolutissima Ambrosianorum Operum Maurina editione. Explanatio tandem Symboli ad competentes nuper emersa sub nomine Nicetae episcopi nodum solvit, et lucem attulit, ut jam Gennadiani Nicetae opus, cujus Explanatio illa Symboli absque dubitatione censebatur, et libellus ad lapsam Virginem judicaretur: quod eruditis viris, et Zabeo ipsi visum fuit, et nos quoque capite 1 dissertationis hujus data opera confirmavimus. Libellus hic, qui in Veronensi editione Operum sancti Hieronymi a clarissimo Vallarsio adornata locum habet inter supposititia tomo XI, col. 178, titulum praefert, In Susannam lapsam objurgatio; inter Opera vero sancti Ambrosii genuina, ubi a Maurinis editoribus collocatus fuit [Col. 1058C] cum aliis sancti doctoris ejusdem argumenti notis lucubrationibus de Virginitate, ac de Virginibus, tomo II editionis Parisiensis in-folio, 1690, titulum habet, De lapsu Virginis consecratae. Haec varietas titulorum nihil officit huic libello; immo argumentum illius simul collati enucleatius explicant: est enim vera objurgatio in Virginem consecratam, Susannam nomine, quae lapsa fuerat.

Libelli epitomen exscribere praestat ab ipsa admonitione, quam ad eumdem praemiserunt eruditissimi editores Benedictini. »Continetur hoc in opere vehementissima increpatio, qua puellam quae post promissam ad aras virginitatem vitiari se ab impudico adolescente saepius passa, etiam conceptum ex eo infantem necasse dicebatur, summo cum animi dolore objurgat ejusdem episcopus. Ingens erat suapte natura hoc flagitium, sed illud multo gravius cum alia multa, tum secuta inde hominum offensio reddiderat. Susanna, sic enim illa vocabatur, e nobili familia ducebat [Col. 1058D] ortum. Cum autem perpetuam servare pudicitiam sibi proposuisset, contrarias expugnare nequivit parentum voluntates, nisi postquam terrificis quibusdam visis ad id se moveri sancte affirmavit. Ipso Domini reviviscentis festo in praecipua basilica, prope altare quo eam neophytorum greges cum cereis accensis deduxerant, vota sua, universo populo respondente, Amen, pronuntiavit. Mox ipsi imposito post consuetam exhortationem velo, illam aliis sanctimonialibus junctam idem praesul admisit in asceterium, ubi eamdem idoneis praeceptis frequens imbuere non negligebat. Vitam illic haudquaquam duxit ab omni criminis specie ac similitudine ita remotam, quin non multo post ejus castitas adversis rumoribus traduceretur. 206 Hoc impatientissime tulit Susanna. Episcopus vero conjunctis cum ejusdem parente curis, frustra ut auctores hujus calumniae detecti canonicas luerent poenas, desudavit. Ea cum fieri cautior hinc debuisset, [Col. 1059A] elapsis tamen tribus annis, crimen cujus falsa infamia prius laboraverat, non sine magno Judaeorum ac gentilium scandalo vere commisit. Omnem, ut illud celaret, lapidem movit: neque ulla ratione ad ipsius confessionem adduci potuit. Convicta demum apud antistitem, publicae addicta est poenitentiae. Quam cum illa jam coepisset agere, ipsam acerrima oratione, ex qua constat ista scriptio, idem praesul aggredi instituit. Ubi diritatem sceleris tum adjunctorum enumeratione tum depulsione excusationum oculis subjecit, docet remedium unicum ei superesse, aequalem peccato poenitentiam. Cujus quidem labores atque dedecus si generose ad extremum usque spiritum toleraverit, promittit fore ut inferni sibi debiti non desitura evadat supplicia. Compellat etiam ejusdem pseudonymae virginis corruptorem, eique, Balthasaris nec non Sodomitarum et Gomorrhaeorum exemplo, declarat, quae ipsum poenae maneant, nisi similes resipiscentiae suae ostendat fructus, ad quos eumdem exstimulat, proposita extremi judicii nemini evitanda [Col. 1059B] necessitate. Tandem reversus ad Susannam, ei quotidianam psalmi L recitationem indicit, ac praeterea varios suggerit, quibus et se ad dolorem et Deum ad misericordiam moveat, mentis affectus« Hactenus Benedictini editores; et ita sane Nicetae nostri libellus.

In hujus autem libelli laudem scribit Gennadius, quod omnibus, aut pene omnibus labentibus emendationis incentivum sit. Elogio Gennadii, intimum libelli meritum aestimantis, subscribimus libentissime, subscribetque quicumque libellum ipsum perlegerit: at omni elogio majora sunt, quae apud nos, atque apud ecclesiasticarum rerum cultores, libellus hic meretur, ob pretiosa quae continet illius quinti saeculi rituum monumenta, tum quantum ad virginitatis propositum ac sacrarum virginum disciplinam, tum quantum ad poenitentiae ordinem in iis qui gravioribus delictis obnoxii publica essent humiliatione et afflictione plectendi ex Ecclesiae instituto. Eruditi viri omnes, qui argumenta illustranda susceperunt tum sacrarum [Col. 1059C] Ecclesiae veteris virginum, tum publicae quae peragebatur pro peccatis publicis poenitentiae, libellum hunc ad lapsam Virginem veluti thesaurum habuere, unde notitias eruerent ad rem opportunas, quarum etiam plerasque minime alibi invenissent: quod hic nobis ad alia properantibus sufficiat innuisse.

Expensis septem Nicetae libellis a Gennadio enuntiatis, ex quibus duo tantum integri supersunt, ad fragmenta aliqua seu reliquia nunc gradum facimus deperditorum; unicum in hujusmodi jactura solatium, quo ipso eruditi hactenus caruerunt, quoque fraudati etiam nos fortasse fuissemus, nisi clarissimi viri Michaelis Denis Palatinae Vindobonensis bibliothecae praetecti, nuper vita functi, litterarum amor et rei ecclesiasticae juvandae exornandaeque solertia providisset. Sciens enim eruditissimus vir ex septem Nicetae libellis a Gennadio memoratis unum aut alterum tantummodo integrum superesse, gratissimum atque utilissimum fore judicavit, si saltem quaedam deperditorum haberemus, quae ipse in uno [Col. 1059D] ex veteribus ejusdem bibliothecae Latinis codicibus invenit, quos recensendos illustrandosque susceperat. Haec itaque Nicetae episcopi, numero sena, publici juris facta fuere volumine II, parte tertia 207 Denisiani operis Vindobonae editi anno 1802, cui titulus: Codices manuscripti theologici bibliothecae Palatinae Vindobonensis Latini aliarumque Occidentis linguarum; eaque nunc expendenda singillatim aggredimur.

Non omnia haec Nicetae nostri vere ac proprie fragmenta deperditorum ejusdem opusculorum dici possunt: sed quaedam sunt vere fragmenta, id est loca opusculorum prout in ipsis reperiebantur, et prout ab auctore scripta atque pronuntiata fuerunt, perfecte relata in opere quo codex ille constat, cuique titulus, Ordo, seu brevis explanatio de Catechizandis Rudibus; alia vero, potius quam loca opusculorum integra, sensus sunt eorumdem, quos codicis auctor in orationem suam accommodavit, ac veluti [Col. 1060A] sibi ascivit, retentis tamen, prout sermo ferebat atque orationis ductus, ipsis auctoris verbis; atque haec porro, potius quam opusculorum deperditorum Nicetae fragmenta, aptiori fortasse vocabulo, quo a veris propriisque fragmentis distinguantur, reliquia dixerimus.

Secundi itaque hujus generis videtur fragmentum seu potius reliquium primum, in quo non Nicetas loquitur, sed ex Niceta, et ex Nicetae sensibus ac verbis, auctor illius Ordinis seu brevis explanationis de Catechizandis Rudibus; ipse namque hic est, qui non competentes docet sicuti Nicetas, sed eos qui in fide ac religione rudes instruere debebant, monet de modo ac ratione docendi, sumpta sibique accommodata Nicetae doctrina, prout cuique legenti patere potest. Reliquium hoc (ita effari liceat) procul dubio pertinet, prout etiam in codice indicatur, ad libellum Nicetae primum ad competentes, Praeparatorium etiam dictum, in quo ex Gennadio docebat Nicetas competentes suos, qualiter se debeant habere, seu potius qualiter credere et qualiter agere competentes, qui ad baptismi gratiam [Col. 1060B] cupiunt pervenire: ad hunc enim scopum reliquii hujus verba apprime referuntur: »Instructiones necessarias ad fidem currentibus opus est explorare . . . . . quibus edocentur ad baptismum electi, ut quid dimiserint sciant, et quid desiderant magis intelligant, et quid accepturi sunt, vel quid observare debeant certius recognoscant; quia magnum est quod desiderant, grande est quod inchoant, sive Deus inspiravit, sive homo commonuit et suasit.« Generis vero prioris, ideoque fragmentum proprie dictum, videtur esse fragmentum illud brevissimum Nicetae secundum, in quo quis catechumenus sit explicatur; atque hoc quoque partem constituisse ejusdem libelli Nicetae primi ad competentes, verisimile valde videtur, sicuti ipsa voce ibidem, fragmento anteposita, signat etiam codicis auctor.

Sequitur fragmentum tertium, caeteris tum praecedentibus tum subsequentibus prolixius, atque tam rerum pondere quam dictione ipsa praestantius. Totum constat ex ipsissimis Nicetae verbis; ideoque vere ac proprie fragmentum est ex Nicetae scriptis [Col. 1060C] decerptum, insertumque Operi quo constat codex. Si dictionem Fragmenti hujus inspiciamus, elegantissima est oratio, quae satis ostendit quantum valeret Nicetas etiam in humanis litteris, ac facultate dicendi. Si vero argumentum orationis intueamur, praeclara est ad competentes institutio de abrenuntiationis tempore, ratione, ac valore; nec non et gravis suggillatio illius temporis tum virorum tum mulierum, qui peregrino capillorum ductu, et nimium exquisito capitis corporisque ornatu, abrenuntiationi in baptismate factae contradicebant. Abusuum hujusmodi descriptio in hoc fragmento ita viva est, ac vere pictoria, ut sibi quisque videatur, tum viros tum mulieres a 208 Niceta reprehensos, praesentes conspicere in ipso eorum cultu qui erat reprehensionis occasio. Ab auctore codicis signatur hoc fragmentum veluti pertinens ad libellum eumdem Nicetae primum ad competentes, cui ascribuntur praecedentia duo; quod valde etiam probabile est ex noto illius libelli argumento [Col. 1060D] a Gennadio indicato, qualiter nimirum se debeant habere competentes qui ad baptismi gratiam cupiunt pervenire; qui instruendi propterea erant in ipsa praeparatoria concione super abrenuntiatione ab ipsis facienda, ut ad baptismi gratiam pervenirent, antequam ad abrenuntiationem ipsam accederent, atque ad alia admitterentur quae competentium essent.

Fragmentum quartum tribuitur in Vindobonensi codice libro Nicetae secundo, qui, ut superius vidimus, erat de gentilitatis Erroribus. Hoc vero, neque ad libellum Nicetae secundum penitus pertinere existimamus, neque fragmentum omnimode esse, sed potius excerpta quaedam, quae sibi et orationi suae ex variis Nicetae locis auctor codicis accommodavit. Verba illa: »Certe omne peccatum sine daemonis operatione non fit; quae omnia opera diaboli, vel ejus pompas esse intelligimus,« facile ad libellum Nicetae secundum de gentilitatis Erroribus pertinere posse cognoscimus: at [Col. 1061A] quae continuo sequuntur, nulla facta loci, unde sunt eruta, distinctione: »His ergo malis se homo expediens, has catenas post dorsum suum velut in faciem projiciens inimici jam sincera voce pronuntiat: Credo in Deum Patrem omnipotentem, et reliqua;« haec quidem verba sunt ipsissima libelli Nicetae quinti de Symbolo, capite 1, uno excepto vocabulo sincera, pro quo legimus symbolica in edito ex codice Ghisiano. Quae vero postea legimus: »De Fide enim sicut in eodem Symbolo continetur, pleniter ad fidem quisque atque ad baptisma pervenire desiderans instruendus est pariter et docendus, ut brevitatem Symboli in corde memoriter teneat, quod quotidie dicat apud semetipsum, antequam dormiat, cum de somno surrexerit, quod omnibus horis in mente habeat;« omnia haec sunt potius Nicetae sensa quam verba, quae codicis Vindobonensis auctor hausit, sibique ascivit, ex eodem libello quinto de Symbolo, capite 15 et 16, ubi hae admonitiones ad competentes habentur. Reliqua verba: »Similiter et orationem Dominicam, et signaculum [Col. 1061B] (crucis) quo se contra diabolum muniat;« apud Nicetam ibidem non exstant, sicuti nec sensus eorum, sed neque ubi exstare potuerint facile possumus conjicere; nisi dicamus peculiarem alium ad competentes libellum scripsisse Nicetam de oratione etiam Dominica, qui Gennadio notus non fuerit, et de signaculo crucis disseruisse aut in primo aut in alio ex libellis a Gennadio indicatis.

Fragmentum quintum, brevissimum omnium, ac veri nominis fragmentum, his verbis constat: »Symbolum est commonitorium fidei, et sancta confessio, quae communiter ab omnibus tenetur et discitur.« Haec verba porro in Explanatione Symboli non habentur; et verba sunt, ut videtur, quibus Symboli notio ingeritur iis ad quos primo de Symbolo sermo sit. Quidni haec dicta fuerint a Niceta in Symboli traditione; et ita alium scripserit libellum ad competentes, in traditione Symboli, qui similiter Gennadio notus non fuerit? Fragmentum hoc in codice Vindobonensi signatur quidem Nicetae nomine in libro ad competentes, [Col. 1061C] sed libri numerus non indicatur, Fragmentum demum sextum, itidem vere fragmentum, ac breve quoque, est quaedam exorcismorum enuntiatio, sane concinna, et ad exorcismorum 209 rationem generatim reddendam accommodata, sed quae dicta cursim videtur in sermone qui plura alia complecteretur, ideoque probabiliter in libello Nicetae primo ad competentes, Praeparatorio a Trithemio nuncupato, prout etiam in codice notatur. Atque haec de Nicetae fragmentis, seu reliquiis satis.

Stylus nunc opusculorum Nicetae nostri dignus est qui perpendatur; de hoc enim non siluerunt veteres, qui Nicetae meminerunt. »Composuit simplici ac nitido sermone, ait Gennadius, competentibus ad baptismum instructionis libellos sex.« Idem repetit Honorius Augustodunensis. Duo nostri Gennadiani codices habent, simplici et mundo sermone. Trithemius paulo latius ita scribit: »Niceas . . . vir in divinis Scripturis studiosus et eruditus, ingenio acutus, sermone [Col. 1061D] apertus et nitidus, scripsit, etc.« Cassiodorius quoque, qui, uti superius vidimus, unum ex his Nicetae libellis commemorat, librum nempe de Fide; eumdem commendat ob doctrinae coelestis claritatem quam continebat, et ob compendiosam brevitatem qua erat exaratus. His testimoniis veterum praecedentibus de Nicetae stylo, jam quatuor in ejusdem opusculis admiramur quae ad stylum spectant, aut quae ad stylum proxime referuntur; sermonis nempe simplicitatem atque nitorem, Scripturarum eruditionem, ingenii aciem, compendiosam in scribendo brevitatem.

Sermonis simplicitas atque nitor satis elucent ex ipsa opusculorum, quae supersunt, lectione, necnon et fragmentorum; maxime vero ex lectione fragmenti tertii, quod est caeteris, sicuti prolixius, ita et luculentius. Etsi autem aliqua sit elocutionis diversitas inter opusculum de Symbolo et aliud ad lapsam Virginem, prout diversa argumenti ratio postulabat, [Col. 1062A] ut latius capite primo dictum fuit; stylus idem nihilominus apparet, utrobique simplex, utrobique nitidus ac mundus, ut suavitatem quamdam redoleat, et peculiarem quidem, quae Nicetae nostri stylum a caeteris illius temporis scriptoribus ita distinguit, ut cum nullo prorsus plene atque exacte comparari queat. Cum absque certo auctoris nomine vagaretur superiori aetate libellus Nicetae nostri ad lapsam Virginem, fuit quaedam etiam styli propinquitas quae eumdem aliquando veluti copulavit Operibus divi Hieronymi ac divi Augustini: at non diu latuit manifesta diversitas, qua factum fuit, ut neutrius omnino esse crederetur; ac proinde ut illum Hieronymianorum Operum editores, critices demum regulis suadentibus, collocarent inter supposititia, editores vero Augustiniani nullum illi locum in editionibus divi Augustini concederent. Ipsi quoque editores Operum divi Ambrosii, qui libellum eumdem genuinis fetibus sancti Mediolanensis praesulis inscruerunt, utpote tanto praesule dignum, non diffitentur stylum libelli [Col. 1062B] hujus non plane conformem esse stylo caeterarum Ambrosii lucubrationum. »Quae cum ita sint (inquiunt in admonitione praevia ad hunc libellum), nihil jam contra Ambrosium pugnare potest excepto stylo. Licet enim hujusce operis elocutio quibusdam non multum videatur differre ab Ambrosiana; fatendum tamen est sanctum praesulem, etiam ubi orationem adhibet maxime concitatam, minus densis ac brevibus incisis uti.« Si hanc styli diversitatem inter hunc libellum ac caeteros Ambrosii indubios fetus ipsi Ambrosianorum Operum editores agnoscere coacti sunt, licet eorum esset scopus libellum hunc Ambrosio adjudicare; magis agnovissent ex libello altero de Symbolo si notus ipsis fuisset: stylus enim alicujus melius ac clarius agnoscitur in pacata et simplici oratione, ubi is naturaliter disserit, et eloquio utitur 210 sibi familiari; quam in oratione concitata, ubi stylus ipse quamdam induit veluti necessario ex disserentis animo turbationem. Stylus itaque Nicetae nostri, simplex ac nitidus non immerito a Gennadio [Col. 1062C] appellatus, stylus sui generis est, qui faciem quamdam suam propriam gerit, qua a caeteris scriptoribus facillime distinguatur, maxime vero a tribus illis majoribus inter Latinos Patres, Hieronymo, Ambrosio et Augustino; quibus nihilominus attributum aliquando fuisse, etsi per errorem, jure gaudemus.

Ad stylum proxime pertinet eruditio Scripturarum. Haec porro quam late patet in duobus, qui supersunt, Nicetae libellis; qui Scripturarum sensibus ac verbis concinne adhibitis, apteque insertis, undique scatent! Ingenii acies elucet quoque, ac praecipue in libello ad lapsam Virginem; ubi tanta, et tam apta congerit poenitudinis argumenta, ut lapsae animum adigat ad culpae detestationem, et ad poenitentiae labores suscipiendos. Compendiosa denique brevitas Nicetae stylum distinguit; quae procul dubio refertur ad eos quos scripsit libellos ad institutionem competentium, qui prolixo sermone non erant fatigandi. De compendiosa brevitate libelli de Fide testem habemus [Col. 1062D] Cassiodorium, cujus verba supra retulimus: compendiosam brevitatem in latissimo Symboli argumento nos ipsi conspicimus in illius Symboli Explanatione; et ita quoque, ut eamdem compendiosam brevitatem in reliquis ad competentes opusculis rectissime conjiciamus. Libellus ad lapsam Virginem fusiori utitur oratione, atque uberiori eloquentia, prout res exigebat: quod argumento est Nicetam nostrum non in uno tantum elocutionis genere valuisse; immo eo donatum ingenio fuisse, quo eloquentiores Ecclesiae Patres, ut dicendi rationem, tum audientium captui, tum rei quam ageret, tum tempori quo disserebat, aptissime accommodaret.

Post opusculorum Nicetae fragmentorumque recensionem, nec non et post styli ipsius indolem indagatam, non inopportune quaeri posset, quo tempore aut loco scripta fuerint a sancto Aquileiensi Niceta indicata opuscula; num scilicet ante Attilanum [Col. 1063A] Aquileiae excidium, an post; num Aquileiae, an in portu Romatino? Distinguamus primum oportet Nicetae libellos quos scripsit ad competentes, ab eo quem condidit ad Virginem lapsam; dum enim libelli hujus causa fuit peculiaris occasio illius lapsae virginis objurgandae, quae probabiliter semel tantum in toto Nicetae triginta annorum episcopali regimine locum habuit, originem illi habuerunt ex consueto episcopali munere instituendi quotannis appositis sermonibus, appropinquante paschali solemnitate, competentes ad baptismum, qui passim tunc temporis et ex gentilitate, et ex Judaismo, et ex Christianis etiam parentibus in adulta aetate veniebant. Horum porro opusculorum Nicetae ad competentes ortum, si vel primis assignemus Nicetae episcopatus annis, rem dicimus valde consonam veritati, valdeque Nicetae episcopali zelo convenientem, qui certe pastorale munus a competentium etiam institutione adoriri debuit.

Quinam vero habendi sunt primi Nicetae episcopatus anni? Jam eruimus conjecturis ex Ecclesiae etiam [Col. 1063B] Aquileiensis monumentis petitis, Nicetam nostrum, antequam ad episcopalem Aquileiensem sedem conscenderet, unum fortasse fuisse ex auxiliaribus Ecclesiae Aquileiensis episcopis, qui ad portum Romatinum sederet, ibique vicarias ageret Aquileiensis episcopi partes in amplissimae dioecesis regimine, antequam peculiaris episcopatus Concordiensis atque etiam Caprulanus exsurgerent; unde Romatianae civitatis episcopus 211 vulgo dici potuit, et ita etiam a Gennadio appellari. Quidni igitur vel tunc, ideoque in portu Romatino, ac probabilius etiam ante Attilanum Aquileiae excidium, scripserit Nicetas sex instructionis libellos competentibus ad baptismum? At si res quidem ita se habuit, terminus nihilominus figendus videtur, seu temporis epocha statuenda, ante quam libellus saltem Nicetae quintus de Symbolo ortum habuisse non potuit. Vidimus scilicet libellum Nicetae quintum de Symbolo, et aperte meminisse haeresis Eutychianae, et eamdem quoque insectatum [Col. 1063C] fuisse ipsissimis a divo Leone Magno adhibitis rationum momentis, necnon et pene verbis ipsis, in celebri sua ad Flavianum epistola, quae communi eruditorum calculo data fuit anno 449. Non igitur ante annum eumdem 449 scribi potuit a Niceta nostro libellus saltem quintus de Symbolo, si eumdem scripsit ante Attilanum urbis excidium, et si in portu Romatino positus, ubi auxiliaris episcopi munus egerit Aquileiensis Ecclesiae; nisi potius dicamus, post evulgatam sancti Leonis Magni ad Flavianum epistolam, Nicetam inseruisse libello suo quinto de Symbolo, a se jam pridem confecto, ea quae ad novam haeresim ex eadem epistola confodiendam spectarent.

Quid vero si Nicetas noster, ante capessitum Aquileiensis Ecclesiae episcopatum, episcopus nullatenus sederit in portu Romatino pro antecessore, seu antecessoribus episcopis Aquileiensibus? Tunc Nicetas episcopatum inivit Aquileiensem biennio tantum post urbis excidium, anno scilicet 454, ideoque antequam [Col. 1063D] Aquileia caput aliquo modo efferre potuerit e propriis ruinis, ac probabiliter antequam e barbarorum captivitate reduces adessent Aquileienses cives, de quibus sanctus Leo Magnus in epistola ad eumdem Nicetam anno 458, de qua superius dictum fuit. Primis igitur Aquileiensis episcopatus Nicetae annis, post Aquileiae excidium, et post annum 454, referendi tunc sunt sex illius ad competentes instructionis libelli: de quibus nihilominus adhuc incertum, num Aquileiae habiti fuerint, an alibi, et in novo maxime Romatino portu, seu potius civitate Romatiana, quae jam e Concordiae portusque veteris Romatini ruinis, utriusque incolis ibidem affluentibus, sufficienter adoleverit; et ubi Nicetas primis episcopatus sui annis, Aquileia adhuc jacente, frequentius commoratus fuerit, unde quoque Romatianae civitatis episcopus dici potuit.

In tanta rerum incertitudine, non incongruum erit [Col. 1064A] nonnihil hic data opera attingere (quod superius quoque semel atque iterum pro re nata obiter ex parte aliqua factum fuit) de Aquileiae urbis statu post ejusdem excidium, et toto eo triginta annorum spatio, quo Nicetas vixit episcopus. Quidquid igitur Aquileia capta, crudelissimus egerit Hunnorum rex ferro atque igne, caedibus ac ruinis; non ita tamen in eam saevitum umquam arbitrarer, ut urbem munitissimam, amplissimam, ac populosissimam, qualem historici veteres Aquileiam describunt, publicis privatisque aedificiis solidissimis instructam atque confertam, prout post tot saecula rudera ipsius quae adhuc effodiuntur ostendunt, solo penitus aequaverit, et inhabitabilem omnino reddiderit. Hoc nimirum immensi erat operis ac laboris, quibus etiamsi sufficere fortasse potuisset immensus pariter barbarorum exercitus, sufficere illum non sinebat ea praedandi progrediendique cupido, qua in alias quoque Venetiae atque Aemiliae civitates praeceps ferebatur, quibusque exitium similiter intulit eodem ipso anno 452. Quapropter [Col. 1064B] combustam licet eversamque dixerimus Aquileiam 212 ex Attilana feritate, atque civibus vacuam, qui partim necati fuerint, partim in captivitatem abducti, partim fuga dispersi; non eam tamen ita prostratam dejectamque intelligamus, ut mox, Barbaris ex Italia eodem ipso labente anno egressis, civium plures e fuga reduces illam iterum incolere aliqua saltem ex parte non potuerint, eamdemque non multo post aliquo etiam modo instaurare, illis quoque adjuvantibus qui, Attila insequenti anno e vivis sublato, fractoque inde Hunnorum imperio, incolumes demum ad patrias sedes e captivitate remearunt.

Aquileiae fatum veteres historici descripserunt, non ea tamen narrationis consensione, ut disputandi conjectandique locum posteris non reliquerint. Muratorius, in Annalibus Italiae ad annum 452, historica monumenta affert nonnulla de Aquileiae excidio; plura vero clarissimus De Rubeis in dissertationibus Variae Eruditionis, capite 20, num. 3, ubi peculiariter, et [Col. 1064C] ad rem nostram apposite inquirit, quo in loco Nicetam inviserit Adeodatus Romanae Ecclesiae diaconus, de quo in praecitata divi Leonis papae ad Nicetam epistola; et an illum inviserit Aquileiae, quae sex annorum spatio post cladem Attilanam instaurata fuerit? Muratorii sententia est, Aquileiam reipsa tunc, saltem ex parte, restauratam fuisse; alias vero aliis temporibus passam fuisse ruinas, e quibus demum emergere non potuit. De Rubeis vero, post allatas historicorum auctoritates, ad eam tandem, quam ultimo loco affert, Liutprandi Ticinensis diaconi ac postea episcopi Cremonensis, qui saeculo decimo scripsit, et funditus dissipatam a rege Attila Aquileiam asseruit, nec ulterius elevatam; id eo sensu a Liutprando dictum fuisse ait, non quod reapse numquam Aquileia post Attilanam cladem elevata fuerit, sed »quod nempe ad primam redierit numquam magnitudinem, neque ita potuerit instaurari, ut cum aliis reparatis civitatibus conferri posset, ac in Venetia provincia caput erigere.« Instaurata itaque recte censeri potest Aquileia [Col. 1064D] post Attilanam cladem, ac denuo a propriis etiam civibus ruina elapsis habitata. Hoc tamen nec tam subito fieri potuit, viribus deficientibus simul atque operibus, neque tanta celeritate, ut temporis spatium aliquod, et satis quidem diutinum, non intercesserit ab excidio ipso ad eam quamcumque instaurationem, qua merito diceretur ex priori solitudinis atque excidii statu egressa.

Quid igitur tam verosimile, quam ut Nicetas primis episcopatus sui annis vix Aquileiae sederit, et alibi potius, ac maxime in civitate Romatiana, frequentius fuerit? Si haec conjectandi ratio non improbatur, certe, quod attinet ad Nicetae libellos sex ad competentes, eos facilius dixerimus in civitate Romatiana ortum habuisse quam Aquileiae, ubi probabiliter, Niceta ad episcopatum assumpto, et sacrae adhuc aedes reparandae erant, et alia Ecclesiae aedificia, ut episcopium, clericorum domicilia, monasterium virorum, [Col. 1065A] ac monasterium etiam sacrarum virginum, quae omnia commune urbis fatum, biennio ante, proculdubio non effugerunt; et pro quibus reparandis, non modo prona voluntas, impendia et operae, sed tempus etiam sufficiens requirebatur.

Aliter nunc dicendum de libello ad Virginem lapsam. Licet sacrarum virginum institutum ab ipsis Ecclesiae incunabulis effloruerit, ut unaquaeque dioecesis parumper exculta et Christianae perfectionis imbuta principiis, agmina earumdem numerare potuerit ad singularem religionis nostrae gloriam, nondum tamen plura erant condita Asceteria iisdem omnibus una simul continendis; et ut plurimum 213 unum erat tantummodo sub unoquoque episcopo, in praecipuo suae dioecesis loco, ubi ipse frequentius adesse consueverat; dum interim caeterae aut in propriis domibus viverent, aut in privatis aedibus simul quidem, at privatim quoque collectae. Monasterium sacrarum virginum in Aquileiensi celeberrima Ecclesia, et in ipsa Aquileiensi urbe, immo in media civitate [Col. 1065B] jamdiu exstitisse, abunde superius conjiciebamus in mantissa ad caput quartum, ubi multa de hac re; et ubi etiam notabamus, quod etiamsi in Attilano excidio monasterium sacrarum virginum Aquileiae situm communem jacturam probabiliter pertulerit, non longe post reparari potuit, et ita etiam, ut prior in omnibus revivisceret disciplina, qualis in libello ad lapsam Virginem splendidissime effulget. Libellum itaque Nicetae nostri, seu potius sermonem objurgationis ad lapsam Virginem, Aquileiae ortum dictumque verisimiliter existimamus: immo, ut aliquid etiam de tempore addamus quo probabilius habitus fuit, hunc ad postremos potius Nicetae episcopatus annos pertinere libenter dixerimus; cum demum, ex Nicetae ipsius pastorali sollicitudine, omnia aut pene omnia quae ad Ecclesiam spectarent, ad fidelium conventus, ad liturgiae ordinem ac decorem, ad festorum solemnitatem, et alia hujusmodi quae ibidem memorantur, ita essent in statum pristinum restituta, ut florentissimae [Col. 1065C] Ecclesiae speciem praeberent, et ut vix in hac parte Attilani excidii memoria ibidem amplius remaneret, cujus reapse ne minimum quidem indicium in tota illa lucubratione apparet.

Verum Nicetas, qui triginta annorum spatio Aquileiensem rexit Ecclesiam, nihil ne aliud elucubravit praeter septem illa opuscula a Gennadio memorata, ejusque exscriptoribus Honorio ac Trithemio, et de quibus hactenus disseruimus? Hoc quoque inquisitione aliqua non indignum existimamus, ut quae ad Nicetam nostrum spectant, omnia, quoad fieri potest, investigemus. Quae Trithemius habet de Niceta Romatianae urbis episcopo in suo de Scriptoribus Ecclesiasticis libro, num. 118, superius nos retulimus ex Bibliotheca Ecclesiastica Joannis Alberti Fabricii Hamburgi edita 1718; ubi septem illa tantummodo Nicetae opuscula referuntur, ad instar Gennadii atque Honorii: at in editione anteriori Operum ejusdem Trithemii ex Bibliotheca Marquardi Freheri, Francofurti, typis Wechelianis anno 1601, in-folio, post ultimum [Col. 1065D] Nicetae opusculum ad Virginem lapsam, haec statim verba leguntur : Et quaedam alia; ita ut ex eodem Trithemio intelligamus, alia quoque scripsisse Nicetam praeter illa septem memorata opuscula, quorum titulos dederat. Cujusnam auctoritatis censenda sit haec Trithemiana editio, quae allatis verbis hoc loco abundat, et Nicetam nobis exhibet aliorum etiam opusculorum auctorem, non ausim dicere: quamquam et ipsa Trithemii superior enuntiatio, quae eadem est in utraque editione, scilicet, Scripsit ad aedificationem legentium non contemnendae lectionis opuscula, de quibus subjecta feruntur; satis innuit existimasse profecto Trithemium alia quoque scripsisse Nicetam praeter ea quae ex Gennadio et Honorio tunc ipse subjiciebat. Addam vero, etiam in Martyrologio Romano Petri Galesinii, Mediolani typis impresso anno 1578, Nicetam nostrum indicari hoc elogio: »In Romatiana civitate sancti Niceae episcopi [Col. 1066A] et confessoris, qui multis libris conscriptis, ac vita religiose acta, sanctimoniae et doctrinae laude florens, abiit ad Dominum.« Si multos itaque Nicetas libros conscripsit, probabiliter alios scripsisse dicendus est supra septem a Genadio 214 aliisque memoratos.

Et sane in superius citata epistola Henrici clerici Pomposiani monasterii ex Diario Italico clarissimi Montfauconii, seu in librorum Catalogo ejusdem monasterii qui eidem epistolae annectitur, ubi, pag. 84, indicatur liber Nicetae episcopi de Ratione Fidei, qui certe idem esse videtur ac libellus Nicetae tertius de Fide unicae Majestatis, de quo antea suo loco dictum fuit; in hoc librorum Pomposianorum Catalogo, post indicatum Nicetae episcopi de Ratione Fidei librum unum, continuo subjungitur: »Ejusdem (Nicetae scilicet episcopi), de Spiritus sancti Potentia librum I. Ejusdem, de Diversis Appellationibus Domino nostro Jesu Christo convenientibus.« Ipsius igitur Nicetae nostri Aquileiensis ecce probabiliter opuscula alia [Col. 1066B] duo, a Gennadio et Honorio non memorata; quae undecimo labente saeculo servabantur in instructissima bibliotheca Pomposiani monasterii, una cum ejusdem libello de Fide unicae Majestatis, et uno eodemque compacta volumine; quaeque postea fortasse una cum illo penitus interierunt, cum nullibi, quod sciam, eorum mentio inveniatur, nec ulla hujusmodi in Veterum monumentorum collectionibus aut in sanctorum Patrum appendicibus exstet elucubratio, quae vere Nicetam nostrum referat auctorem. Quidni et ad competentium institutionem haec duo quoque Nicetae opuscula pertinuerint; seu potius ad institutionem neophytorum post baptismum, quibus penitiora Christianae religionis explicabantur, eisdem antea non commissa?

Joannes Albertus Fabricius in sua Bibliotheca Graeca, tomo VI, pag. 430 primae editionis scribit, quod »in Bibliotheca nova Manuscriptorum Labbei pag. 27 memorantur sancti Nicetae Dacorum episcopi, [Col. 1066C] de quo saepe Paulinus Nolanus, et Martyrologium Romanum ad diem 7 Januarii, tractatus duo; primus de Vigiliis servorum Dei, alter de Bono Psalmodiae, ex codicibus Vaticanis, et ex bibliotheca sancti Maximi Taurinensis.« At invenerit quidem Labbeus inter codices Vaticanos et in bibliotheca sancti Maximi Taurinensis sub Nicetae episcopi nomine hosce Tractatus duos: quis illum certum reddidit ad Nicetam Dacum pertinere, de quo saepe Paulinus Nolanus, et Martyrologium Romanum ad diem 7 Januarii? Dacum proculdubio pronuntiavit Labbeus Nicetam auctorem duorum horumce tractatuum ex praeconcepta opinione, quae tunc omnium pene erat eruditorum contra Baronium; quod Nicetas ille Dacus, sancti Paulini Nolani amicus, et in Martyrologio Romano ad diem septimam Januarii positus, idem esset ac Nicetas Romatianae civitatis episcopus a Gennadio primum, deinde et ab Honorio ac Trithemio nominatus; et quod Nicetas Aquileiensis alius omnino a Niceta Gennadiano esset, neque alicujus operis auctor [Col. 1066D] haberetur. Horum nihilominus duorum tractatuum nequaquam dixerim auctorem esse Nicetam nostrum Aquileiensem. Binos nimirum hos tractatus, de Vigiliis servorum Dei, ac de Bono Psalmodiae, non sub Nicetae, sed sub Nicetii episcopi nomine, ex codice manuscripto San-Germanensi erutos, vulgavit Dacherius Spicilegii tomo III primae editionis, et tomo I, pag. 221 editionis secundae in-folio; eosque in monito quod eisdem praemisit, optimis sane conjecturis, tribuit sancto Nicetio episcopo Trevirensi, qui medio circiter sexto saeculo floruit, et prius abbas fuerat cujusdam monasterii, ubi eumdem putat hos tractatus habuisse ad fratres suos instituendos de Vigiliis et Psallendi Modo. Quidquid interim sit de conjecturis ac de opinione Dacherii: hi duo tractatus, qui caeteroquin 215 virum doctum et in divinis Scripturis eruditum, multoque pietatis ac devotionis affectu ferventem, suum auctorem ostendunt, nequaquam fetus [Col. 1067A] sunt Nicetae nostri Aquileiensis, uti vel maxime ex stylo nunc ejusdem satis noto cognoscere certissime possumus. Haec vero dicere Nicetae nomen nos compulit, impositum titulis duorum horumce opusculorum in Labbei Bibliotheca nova Manuscriptorum: caeterum, non quae non scripsit, sed potius quae scripsisse Nicetam nostrum Aquileiensem existimamus, ultra septem libellos a Gennadio aliisque memoratos, inquisitionis hujus nostrae scopus et ratio sunt.

Cur non itaque, praeter memoratos e Pomposiani quondam monasterii bibliotheca libros, de Spiritus sancti Potentia, ac de Diversis Appellationibus Domino nostro Jesu Christo convenientibus, alia quoque elucubraverit Nicetas Aquileiensis triginta annorum spatio, quo Aquileiensem tenuit episcopatum, in maxima rerum ac temporum difficultate, post bellicam cladem, cum removenda essent mala quae hostititas intulerat, et illata vulnera religionis ratione sananda, ut sanctus Leo pontifex maximus in notissima sua decretali epistola ad eumdem scribebat? Consultationes propterea, quas [Col. 1067B] Adeodatus Romanae Ecclesiae diaconus, Nicetae Aquileiensis nomine, ad apostolicam sedem attulerat, Nicetas ipse scripto aliquo exaravit, etsi fortasse non epistolari modo, ut capite septimo contra Zabeum conjectavimus. Scripsit quoque proculdubio et ad episcopos suos comprovinciales, cum jussu ipsius sancti papae Leonis ad eosdem direxit decretalem illius epistolam super consultationibus suis. Cur non et tractatus habuerit ad Aquileiensem populum peculiares super conjugiis, ad normam acceptae ab apostolica sede auctoritatis, ut ad priores viros facilius redirent mulieres quae aliis nupserant, cum illos crederent in captivitate peremptos? Cur non, et super aliis rerum capitibus ejusdem epistolae decretalis, exhortationes habuerit opportunas, dum medicas manus curandis suorum morbis afferre satagebat? Stylus ipse opusculorum Nicetae, quae supersunt, abunde in eodem ostendit et scribendi facilitatem, et copiam in dicendo, et multam in Scripturis eruditionem, et zelum domus [Col. 1067C] Dei vehementem; ut inde non invite inferamus alia quoque, et quidem non pauca, triginta annorum spatio scripsisse Nicetam, quae Gennadio aliisque exscriptoribus ejus non innotuerunt, quaeque temporis injuria perierunt.

Praeterquam quod ex eisdem sex, quos novimus, competentibus ad baptismum instructionis libellis, non aegre conjicimus alios quoque ad eorum similiter instructionem eumdem scripsisse, prout illorum temporum disciplinae ratio postulabat. Cum Explanatio Symboli, quam habemus, dicta fuerit, ut superius vidimus, in Symboli redditione; non omiserit certe Nicetas sermonem alium praemisisse etiam in Symboli traditione, ad quem fortasse spectat fragmentum Quintum Vindobonense, uti suo loco innuimus. Cum orationis Dominicae recitatio inculcetur in fragmento seu reliquio quarto, ex Nicetae sensibus; quidni et opusculum seu libellum ipse exaraverit ad competentes de orationis Dominicae explanatione, prout moris erat, seu cum competentibus traderetur, seu cum a [Col. 1067D] competentibus, sicut Symbolum fidei, stato tempore redderetur? Post baptismum similiter, ad infantes seu neophytos, alia probabiliter exaravit Nicetas ad plenam divinis mysteriis instructionem, quae ante baptismum non tradebatur, ut puta de baptismi ipsius ritibus ac de confirmationis et eucharistiae sacramentis; et hoc pro illius temporis disciplina, et celebriorum 216 Ecclesiae Patrum exemplo, Ambrosii, Augustini, Cyrilli Hierosolymitani, aliorumque, quorum super hac ipsa re jam antea meminimus. Quid vero ex libello ad Virginem lapsam? Testatur ipse Nicetas in hoc libello num. 19, allocutionem se habuisse ad Virginem illam ea die solemni qua virginitatis velum acceperat. Testatur, num. 28, ex pastorali officio suo, se illi et caeteris aliis non defuisse, commonitione sancta; id est sermonibus, ut videtur, ad virgines habitis ex professo. Testatur denique et sequenti numero 29, se hymnum virginitatis exposuisse; quo fortasse nomine [Col. 1068A] homiliae intelligi possunt in aliquem psalmum qui de virginitate esset ac probabiliter in quadragesimum quartum, unde sponsarum Christi dignitas emicat. Quanta itaque non invite inferimus elucubrasse Nicetam Aquileiensem, ultra septem a Gennadio memoratos libellos, illo triginta annorum spatio quo Aquileiensem rexit Ecclesiam!

Restat nunc ad hujus capitis complementum, ut de sanctitate Nicetae episcopi Aquileiensis, ac de ejusdem cultu, tum in Ecclesia generatim, tum apud Aquileienses dicamus. Primo autem loco non est hic praetermittenda clarissimi Muratorii in Annalibus Italiae ad annum 401 parum certe meditata animadversio super sanctorum titulo, quoad Aquileienses priorum saeculorum episcopos, dum obitum indicaret sancti Romani pontificis Anastasii, cujus in veteribus Catalogis mentio est cum sancti titulo, ut ipse ait; et cujus profecto etiam in Martyrologio Romano memoria recolitur ad diem 27 Aprilis, necnon et festum eodem die Romae celebratur cum lectionibus propriis in patriarchalibus [Col. 1068B] basilicis Vaticana, Lateranensi, atque Liberiana, ut constat ex earumdem basilicarum propriis sanctorum. Sanctorum titulo donabantur, inquit ille, etiam viventes illorum temporum episcopi, prout etiam nunc Romani pontifices; et ideo sanctos appellatos novimus omnes priorum saeculorum Romanos pontifices, sicuti etiam episcopos Mediolanenses, Ravennates, Aquileienses, Veronenses, etc.; quin tamen hic titulus haberi debeat veluti absolutum eorumdem sanctitatis argumentum, quod comparari valeat cum iis quae posteriori aevo pro sanctorum canonizatione decreta fuerunt. Suggillare hic voluisse videtur clarissimus vir nimiam quamdam in memoratis Ecclesiis facilitatem colendi sanctorum titulo omnes aut pene omnes veteres suos episcopos, ex eo quod in veteribus monumentis eorum nomina sancti titulo ornata conspicerentur.

Quidquid vero sit de aliis quas nominat Ecclesiis; de quibus hic singillatim dicere non est locus; quod [Col. 1068C] ad nos attinet, non erat quidem cur in earum numero hac de causa Aquileiensem Ecclesiam collocaret. Praeter Aquileienses episcopos martyrii gloria coronatos, quorum duo tantum aut tres nobis innotescunt, quibusque cultus hac etiam una ratione cum sanctitatis titulo jure debetur; quotnam sunt caeteri, qui licet viventes sancti titulo decorati fortasse fuissent pro illorum temporum more, sanctitatis cultum inde postea obtinuerint? Quinque priora saecula integra excurrimus, et tres tantummodo Aquileienses episcopos non martyres sanctitatis titulo cultos novimus, Valerianum videlicet, Chromatium, atque Nicetam de quo agimus; ut propterea Aquileiensis Ecclesia inter eas potius numerari a Muratorio debuisset, quae non sine magno delectu ac parcitate episcopis suis et sancti proprie dicti titulum, et sanctitatis cultum a primis usque temporibus tributum voluerint. Inter Aquileienses episcopos quinti saeculi adest Augustinus, sancti Chromatii successor, 217 qui vivens sancti et sanctitatis titulo decoratus cernitur in eo Fidei libello [Col. 1068D] qui eidem a quibusdam Pelagii sectatoribus oblatus fuit, et in appendicibus Augustinianis locum habet; quod unicum restat hujus rei monumentum, quantum ad illum attinet; quodque nihilominus satis est, ut Augustinum eumdem sancti titulo, pro illius aevi consuetudine, communiter decoratum fuisse intelligamus. Hujus tamen Augustini episcopi nullus omnino umquam cultus apud Aquileienses. Adelphus quoque, seu Delphinus, Augustini in eadem sede successor, eximiis laudibus, etiam quoad vitae meritum et pastorale officium, cumulatissime celebratus fuit, non a quolibet de trivio, neque fortuito, sed a viro sanctissimo atque doctissimo Petro Chrysologo Ravennatensi episcopo, in concione habita ex professo eodem praesente, quae sermonem constituit 136, in novissima ejus Operum editione; et ubi Adelphi antistitis sanctus animus, ac beatus planc animus praedicatur, nec non et Hominis Dei praeconio idem commendatur. Numquam [Col. 1069A] tamen Adelphus apud Aquileienses sancti proprie dicti titulum et honorem obtinuit. Quid vero de saeculis quinto posterioribus? Duo tantum post Nicetam ad nostra usque tempora Aquileienses episcopi, seu patriarchae, ut mos subinde invaluit eos appellandi, sanctitatis titulo et honore aucti fuerunt; sanctus nempe Paulinus qui Caroli Magni tempore floruit, et beatus Bertrandus qui medio saeculo quartodecimo Aquileiensem Ecclesiam illustravit; ita ut, exceptis martyribus, quinque demum Aquileienses episcopi inveniantur qui sanctitatis cultum obtinuerint, ab apostolico, ut perhibetur, illius Ecclesiae exordio ad nostra usque tempora. Quaenam aliarum Ecclesiarum, quas Muratorius memoravit aut memorare potuisset, non ampliori suorum sanctorum episcoporum numero gloriatur? A sua igitur censura, quaecumque illa demum sit, excludere debuisset Muratorius Aquileiensem Ecclesiam, quae certe in episcopis suis sanctorum titulo cultuque decorandis nimium liberalis non fuit.

[Col. 1069B] His praemissis, pro rei veritate in apricum ponenda super sanctis episcopis Aquileiensis Ecclesiae; ecce ad Nicetae nostri sanctitatem cultumque descendimus. Romatianae civitatis episcopum Niceam seu Nicetam a Gennadio memoratum, jam abunde probavimus suo loco, et non esse Nicetam Dacum sancti Paulini Nolani amicum, et esse reipsa Nicetam nostrum Aquileiensem qui sancti Leonis Magni tempore floruit, et ad quem ejusdem exstat decretalis epistola. Satis itaque constat jam nunc de Nicetae hujus Aquileiensis sanctitate, cum reapse ad Aquileiensem hunc spectent quaecumque tum scriptores antiqui, tum Martyrologia de Romatiano Niceta hactenus praedicarunt. Ad sanctitatem vero alicujus ex veteribus Dei servis probandam, quis nesciat plurimum sane facere vetusta Martyrologia, quae eorum cum laude meminerint; ubi maxime nihil adversus eos aut veterum memoriae habeant, aut fama loquatur? Hujusmodi vetera Martyrologia, quantum ad Dei servos qui locum in illis habent, [Col. 1069C] quaedam sunt maximi ponderis testimonia, quae fidem faciunt sanctae opinionis in qua erant viri illi eo tempore quo Martyrologiis inscripti fuerunt, nec dubitare sinunt rite ac recte pro illorum temporum more opinionem illam invaluisse, et propagatam in Ecclesia fuisse; quidquid interim esse possit de aliqua, seu in pronuntiatione nominis differentia, seu in loci enuntiatione, quae facile pro regionum, temporum ac scriptorum diversitate evenire solet, quaeque rei substantiam et personam minime afficit. In testimoniis porro quae de 218 Niceta Romatiano, id est de Aquileiensi nostro, ut asserere libere possumus, in fronte hujus voluminis retulimus, non minus quam duodeviginti sunt ex variis Occidentalis Ecclesiae Martyrologiis, variisque eorumdem potioribus editionibus petita, quorum veluti agmen ducit testimonium peculiare ex Martyrologii vetusto codice ms., quod ex Notkero et Usuardo conflatum perhibetur, fuitque olim in usu apud monachos Mosacenses, dioecesis Aquileiensis; et in quibus omnibus ad diem x kal. Julii [Col. 1069D] ejusdem Nicetae mentio fit, ac fere semper cum beati, aut sancti, aut sanctae memoriae titulo, nec non et cum peculiari aliquo sanctitatis elogio, prout in postremis habetur, ac singillatim in eo quod nunc in Occidentali Ecclesia communis est usus, quodque, post recognitiones Gregorii XIII, Urbani VIII, ac Innocentii XI, praestantissimam gerit auctoritatem doctissimi aeque ac eruditissimi Benedicti papae XIV, cujus opera auctum prodiit et castigatum.

Quandonam vero locum in Martyrologiis obtinuisse Nicetas dicendus est? Arduam rem attingo, disputatuque difficilem; in qua nihilominus conandum aliquid conjecturis arbitror, etsi fortasse nihil inde certi perspectique secuturum sit. Martyrologium omnium vetustissimum communi eruditorum calculo illud certe habetur quod divo Hieronymo tributum fuit, cujusque exemplaria duo aut tria ex variis variaeque antiquitatis codicibus prodierunt. Edmundus Martenius ejusque [Col. 1070A] socius Durandus, anno 1717, tomo III Thesauri novi Anecdotorum col. 1547, ex ms. codice monasterii Sancti Germani Autissiodorensis vulgarunt Martyrologium vetus ab annis circiter mille sub nomine sancti Hieronymi compactum, ut in ejusdem titulo habetur: in quo tamen nulla Nicetae nostri mentio, neque ad diem x kal. Julii, neque alibi. Vetustissimum aliud Hieronymi presbyteri nomine insignitum, et abhinc circiter annos sexcentos scriptum, ut tunc aiebat, ante Martenium et Durandum vulgaverat Dacherius anno 1661, ex ms. codice monasterii Corbeiensis, tomo IV, pag. 517 Spicilegii sui antiquae editionis, quod in editione altera in-folio exstat tomo II pag. 1, quodque Vallarsius in sua divi Hieronymi Operum praeclarissima editione inseruit tomo XI, pag. 475: atque in hoc ad x kal. Julii Nicetae nostri mentio legitur hoc modo: »Depositio sanctae memoriae Niceti episcopi.« Franciscus Maria Florentinius aliud ex aliis, et antiquissimis, et probatae fidei codicibus Italicis decimi aut undecimi saeculi (sed quorum exemplar multo [Col. 1070B] etiam antiquius fuisset, ut ipse affirmat in sexta sua admonitione praevia) edidit anno 1668, vetustius Occidentalis Ecclesiae Martyrologium divo Hieronymo tributum, quod nuncupandum esse Romanum a Magno Gregorio descriptum, ab Adone laudatum, proximioribus saeculis praeteritum et expetitum, non leviora argumenta suadere asserit: et in hoc ad diem pariter x kal. Julii ita Nicetae nostri mentio habetur: »Depositio sanctae memoriae Nicei episcopi.«

Quod hic prima fronte animadversione aliqua non indignum videtur, illa est Nicetae episcopi enuntiatio in his vetustioribus Martyrologiis, non indicato loco cujus esset episcopus; et hoc contra ac postea fecerunt Ado, Notkerus, atque Usuardus, aliique qui ex his martyrologia sua concinnarunt, ubi semper aut fere semper Nicetas hic aut Romatianae civitatis, aut Romatianae urbis, aut Romanae urbis, aut Romatianensis episcopus enuntiatur, ut ex allatis in fronte hujus libri Martyrologiorum testimoniis apparet. [Col. 1070C] Quidni Aquileiensem reipsa absolute ac proprie 219 enuntiare voluerint, nulla Romatianae civitatis habita ratione, primi illi Hieronymiani Martyrologii confectores, aut ejusdem non longe postea amplificatores, quibus Nicetas fortasse, sicut magis proximus, ita et satis notus; et Ado postea, Notkerus, Usuardus, regionibus nostris extranei ac tempore posteriores, quibus non satis Nicetae fama ac sedes explorata, Romatianam civitatem sponte addiderint ex Gennadio et Honorio, unde postea eruditis tantarum disputationum occasio? Sed haec obiter dicta habeantur.

Quoad vero tempus quo in Martyrologiis locum obtinuerit Nicetas noster, in Martyrologiis scilicet vulgo dictis Hieronymianis, quae primitiva fuerunt, quaeque ortum suum, ut Dacherius animadvertebat in monito ad praecitatum a se editum, paulo post divi Hieronymi obitum habuerunt; quis non videat remotissimum esse, et Usuardi, Notkeri, atque Adonis aetatem longe antecedere, seu ex ipsa Nicetae nominis enuntiatione absque loci additamento, seu ex ipsorum codicum [Col. 1070D] Hieronymianorum aetate ab iis eruditis viris perpensa, quorum opera ac studio prodierunt? Ad genuinum videlicet ac primigenium Hieronymianum Martyrologium Nicetae nomen procul dubio est posterior accessio, ut patet ex citato nuper martyrologio mille jam tunc circiter annorum dicto, nunc vero mille et amplius absolute dicendo, monasterii Sancti Germani Autissiodorensis, atque ex aliis quoque ibidem continenter editis, eodem scilicet tomo III Thesauri novi Anecdotorum, a viris clarissimis Martenio et Durando; ubi et in dies singulos exiguus sanctorum numerus exhibetur, et Nicetae nostri nomen ubique desideratur: verum accessio ipsa postmodum facta Nicetae nominis, nonnisi antiquissima esse debet, ut itidem patet ex aliis Hieronymianis similiter Martyrologiis, quae Dacherius et Florentinius ediderunt, ubi Nicetae nomen adest, quaeque remotissimae pariter sunt antiquitatis, ut a saeculo Nicetae quinto non longe [Col. 1071A] distare videantur, si maxime ponatur non autographa illa esse, sed potius apographa, ut de suis Florentinius conjiciebat.

Nicetae nostri sanctitas itaque, etiam ex tam antiqua ipsius nominis in Martyrologiis vetustioribus accessione, clarius elucescit; ita ut non immerito conjiciamus, eumdem cum sanctitatis odore apud suos et exteros quoque ex hac vita migrasse, eumdemque propterea pro illorum temporum more inter coelites habitum, cujus memoria cum aliis sanctis viris superioris aetatis recolenda esset in die anniversaria depositionis illius. Nihil est hic quod addamus de appellationibus beati, ac sancti, sanctaeque memoriae viri, quibus nomen Nicetae nostri in Martyrologiis de quibus diximus honestatur. Ipsa nominis alicujus in Martyrologiis recensio, etiam absque ullo seu beati, seu sancti, seu sanctae memoriae praeconio, satis de illius viri sanctitate testatur: et ita quoque Nicetas noster in allatis in fronte hujus libri Martyrologiorum testimoniis nuncupatus quandoque apparet; scilicet [Col. 1071B] in Martyrologio Gellonensi a Dacherio edito, et circa annum 804 conscripto, ut idem in monito praecedenti animadvertit, ubi simpliciter Nicae episcopi ad x kal. Julii mentio est. Hujusmodi hodie praeconia communis sunt usus in Martyrologio Romano quo utimur; sed non ita olim apud omnes omnino Ecclesias: quinimmo, quod ad beati vel sancti praenomen potissimum spectat, admonuit doctissimus vir Joannes Baptista Sollerius in erudita sua praefatione ad Martyrologium Usuardi, articulo 4, quae exstat tomo VI, parte I Junii Bollandiani, quod quanto rarius 220 sancti vel beati praenomen apponitur, tanto majori vetustate praestant martyrologiorum codices. Fatendum nihilominus arbitror, praeconia hujusmodi etiam in antiquis Martyrologiis adhibita ad sanctorum quorumdam nomina, quamdam probabiliter indicare eorumdem nominum majorem celebritatem ac perspectiorem eorumdem sanctitatis notitiam, quae hisce appellationum adjectionibus quodammodo distinguebatur. Caeterum inter hujusmodi appellationes [Col. 1071C] beati ac sancti, sicut etiam sanctae memoriae, non est cur in veteribus Martyrologiis distinctionem requiramus ex vigenti nunc a pluribus saeculis Ecclesiastica disciplina, qua beati inferiores gradu a sanctis censentur in cultu. Voces enim beati ac sancti apud veteres indiscriminatim sumebantur ad indicandos insignes virtute viros, qui censebantur coelitibus ascripti, ut erudite rem hujusmodi illustrarunt Fontaninus in dissertatione de Sancto Petro Urseolo, capite 25, Mazochius de sanctorum Neapolitanae Ecclesiae episcoporum Cultu, parte II, capite 5, num. 2, annotatione 30, nec non et Benedictus papa XIV, in praeclaro opere de servorum Dei Beatificatione et beatorum Canonizatione, aliique.

Animadversionem tamen hic dissimulare non licet, quae fieri solet a viris clarissimis pene omnibus, qui Baronii opinionem oppugnarunt super hoc Romatianae civitatis episcopo Niceta a Gennadio memorato; rati nimirum, non Aquileiensem nostrum, sed Dacum [Col. 1071D] illum fuisse, eumdemque propterea qui a sancto Paulino Nolano tot laudibus celebratur. In Martyrologiis, inquiunt, ad diem x, kal. Julii, non Nicetae Aquileiensis mentio est, sed Nicetae in Dacia episcopi: et ita accipienda sunt Martyrologia vetustiora, quae simpliciter Nicetae episcopi eodem die meminerunt; et ita quoque posteriora, quae Romatianae aut Romanae civitatis, aut Romatianensis episcopi titulum addiderunt. Ad eamdem diem in Martyrologiis mentio quoque est Paulini Nolani: cui additus propterea merito censeri potest etiam Nicetas Dacus, quia ambo viventes fuerant amicitia conjunctissimi, et quia fortasse dies natalis, seu obitus, hujus Nicetae Daci martyrologis compertus non erat. Ipsa namque Nicetae Dacorum episcopi mentio, quae hodie in Romano Martyrologio legitur ad diem 7 Januarii, est posterior additio a Baronio pro arbitrio facta in Martyrologii Romani recensione, Gregorio XIII summo pontifice; [Col. 1072A] ut propriae serviret opinioni, qua Niceam seu Nicetam, Romatianae civitatis episcopum, habere voluit pro Nicea seu Niceta, episcopo Aquileiensi. Quod igitur argumentum sanctitatis pro Niceta nostro Aquileiensi sumere possumus ex Martyrologiis, quae aut simpliciter Nicetam, episcopum, aut Nicetam, Romatianae civitatis episcopum, exhibent ad diem x kal. Julii?

At viri clarissimi adversae sententiae propugnatores, qui Gennadium, dicentem Nicetam, Romatianae civitatis episcopum, explicare voluerunt ac si dixisset Nicetam in Dacia, episcopum civitatis illius, quae non Romatiana quidem, sed alio non admodum dissimili modo a scriptoribus et monumentis veteribus dicta fuit, uti suo loco vidimus; Martyrologia quoque eadem Gennadii verba referentia, eadem explicatione donare debuerunt, atque in eumdem sensum simul pertrahere Martyrologia vetustiora, quae simpliciter Nicetae; episcopi, ad eamdem diem x kal. Julii meminerunt. Verum quid novi in hac de Martyrologiis [Col. 1072B] animadversione, quod mereatur expendi? Qui Gennadium superius contra eosdem viros clarissimos explicavimus, dicentem Nicetam episcopum civitatis Romatianae; 221 Martyrologia quoque similiter habentia, eodem sermone interpretati sumus, ut hic actum agere, Martyrologiorum causa, necesse non sit. Caetera vero quae adduntur, merae sunt conjectationes, quae conjectationibus aliis atque, ni fallor, validioribus, facile eliduntur.

Ac primo: vidimus deesse Nicetae mentionem ad diem x kal. Julii in vetustissimo Hieronymiano Martyrologio, nec non et in aliis quae subinde generatim citavimus ex tomo III Thesauri novi Anecdotorum Martenii et Durandi: quibus nunc adjicere aequum est, et Bedae Martyrologium genuinum cum additamentis Flori diaconi distincto charactere excusis, apud Agiologos Bollandianos tomo II Martii; et Rabani Martyrologium, quod habetur in Thesauro Monumentorum, sive inter Lectiones antiquas Canisii ex editione Basnagii, tomo II, parte II, pag. 314; et [Col. 1072C] Wandalberti Martyrologium metricum, quod exstat in Spicilegio Dacherii, tomo V primae editionis, et tomo II, pag. 40 editionis secundae in-folio; nec non et Martyrologium Romanum vetus Heriberti Rosweydi, quod videri potest in fronte Adonis Dominici Georgii; sicut etiam Martyrologia alia duo, et vetustissima sane, Fuldense scilicet, atque Ottobonianum, quae habentur apud eumdem Georgium ibidem in fine operis. In his autem Martyrologiis omnibus, in quibus ad diem x kal. Julii deest Nicetae nomen; in his, inquam, omnibus, aut fere omnibus (quoniam eorum unum aut alterum, bibliothecarum quarumdam nostrarum nuperrimis vicibus id vetantibus, iterato inspicere non licuit) mentio eadem die habetur Paulini Nolani; ita ut absque erroris periculo asserere possimus, omnia quidem Martyrologia quae ad diem x kal. Julii habent Nicetam, habere quoque et Paulinum Nolanum; non omnia vero, immo bene multa, quae habent Paulinum Nolanum, non habere Nicetam: [Col. 1072D] ex quo facile conjicimus, Nicetae nomen, licet antiquitus insertum Martyrologiis fuerit ut supra conjectavimus, locum nihilominus habuisse, unius saltem aetatis spatio, aut etiam integro saeculo, post Paulinum Nolanum. Cum autem coaevi fuerint atque amicitia conjuncti duo illi sancti viri, Nicetas Dacus atque Paulinus Nolanus, quorum etiam alter alterius sanctitati testimonium praebet; alter sine altero, ut verisimile valde videtur, in Ecclesia notus esse non poterat, ideoque alter sine altero Martyrologiis inferendus non erat: aut si alter alterum praecedere in hac honoris significatione debuisset, Nicetas profecto Dacus qui ante Paulinum obiit, uti capite 3 ostendimus, ante Paulinum inscribi debuerat Martyrologiis, seu potius ecclesiasticis tabulis, unde Martyrologia non multo post Hieronymi aetatem, ut dictum fuit, ortum habuere; atque inscribi saltem debebat Paulini ipsius superstitis opera, qui tam effusus in illius [Col. 1073A] viventis laudes fuerat. Quod si post Paulinum, ut constat, insertum Martyrologiis fuit Nicetae nomen; jam Nicetas hic haberi non posse videtur pro Niceta, Dacorum episcopo, et sancti Paulini Nolani amico, quamvis sub eadem die hoc nomen insertum Martyrologiis fuerit: ideoque Nicetas alter censendus est, qui ad sanctum Paulinum Nolanum minime pertinet; ac propterea Nicetas noster Aquileiensis, qui etiam sancto Paulino Nolano posterior aetate fuit, et pro quo stant tot argumenta quae in antecessum attulimus. Praeterea quomodo ignotus praeferri potest martyrologis natalis dies illius Nicetae, quem Paulino Nolano addiderunt ad diem x kal. Julii; cum Martyrologia non pauca, etiam a nobis in testimoniis relata, quae illius eadem die meminerunt, et eorum aliqua magnae vetustatis, nec non et 222 auctorum inter martyrologos clari nominis, ut puta Adonis, Usuardi, Notkeri; cum, inquam, Martyrologia haec depositionem expresse notaverint illius Nicetae cujus meminebant, id est diem decessus, quo deposito corpore spiritus ad [Col. 1073B] superos evolavit?

Sed neque tertio loco ferenda est arbitrii imputatio Baronio facta in Romani Martyrologii emendatione, seu potius restitutione; quod ipse omnium primus ad diem 7 Januarii memoriam inseruerit Nicetae, in Dacia episcopi, qui, juxta illos, non alius, sed idem ipse est ac Nicetas, Romatianae civitatis episcopus, qui solus ad diem x kal. Julii in omnibus Martyrologiis Baroniano antiquioribus locum habet. Scopum instituti sui, seu potius Romanae Ecclesiae, in eo opere, Baronius ipse aperuit capite 8 tractationis de Romano Martyrologio; fuisse nempe, non novum conscribere Martyrologium, sed vetus ex veteribus exemplaribus restituere. Necesse est igitur Baronium aliosque lectissimos doctissimosque viros sui laboris socios, ex veteribus mss. exemplaribus Martyrologiorum, quae Romae exstabant, quaeque ipse consuluerat in opere sibi demandato, maxime autem ex eo fortasse, quod ibidem nominat, Martyrologio ms. Ecclesiae Vaticanae; [Col. 1073C] ipsum, inquam, necesse est hausisse et duorum Nicetarum nomina, et distinctos eorum episcopatus, et diversos quoque natalitios dies, ut relicto Romatianensi ad diem x kal. Julii, alium Daciae episcopum nominatum, ac barbararum ferarumque ibidem gentium institutorem, ad diem 7 Januarii non tam primus collocaret, quam potius restitueret. Ita nimirum de tantae religionis ac doctrinae viro, ejusque sociis peritissimis, cogitare fas est in re tanti momenti; etiamsi pro nihilo prorsus habenda essent quae ipse postea sub Sixto V, in notationibus ad Romatianum Niceam seu Nicetam, illustrationis gratia, et non alia quam privati scriptoris auctoritate, posuit: quia tunc, potius quam Nicetam Dacum diei 7 Januarii a Romano Martyrologio expungere, alia sedes, quam Aquileiensis pro qua stamus, si res postularet, inquirenda esset Nicetae Romatiano diei x kal. Julii.

Quod vero demum pro Baroniana Romani Martyrologii emendatione, seu potius restitutione, plurimum facit, eae sunt ejusdem Martyrologii recensiones, [Col. 1073D] quae subsecutis temporibus habitae fuerunt. Ut nihil dicamus de accuratissima recensione facta ab Urbano papa VIII, multis accitis etiam tunc doctissimis ac peritissimis viris; ut nihil itidem de alia sub Innocentio papa XI; ad eam animum intendamus, quam novissimus omnium perfecit doctissimus atque eruditissimus pontifex, immo eruditorum doctorumque omnium suae aetatis et ultra facile princeps, Benedictus XIV. Jamdiu tunc communiter notae erant eruditis plurium criticorum querelae super Baroniana opinione Nicetae Romatiani ad diem x kal. Julii, nec non super additione Nicetae in Dacia episcopi ad diem 7 Januarii. Eidem pontifici jam dicaverat Adonem suum Romae impressum anno 1745 clarissimus Dominicus Georgius; ubi ad diem x kal. Julii, pagina 288, indicantur censurae criticorum super hac re, quibus etiam ipse adhaerebat. Sapientissimus vero pontifex in hac Martyrologii Romani recensione sibi animo [Col. 1074A] proposuerat, uti ex suis Litteris Apostolicis diei 1 Julii 1748, num. 2, ad Joannem V Portugalliae regem; ut quae post evulgatas correctiones supervacanea occurrunt, resecentur; quae vero deficiunt, superaddantur; prout etiam multis in locis factum fuisse novimus, et non sine rerum matura consideratione, uti ex eisdem Litteris Apostolicis intelligimus. Quid vero 223 actum fuit de Nicetae in Dacia episcopi memoria ad diem 7 Januarii, quam primus in Romanum Martyrologium intulit Baronius; quaeque, juxta criticorum adversariorum placita, supervacanea certe occurrit, cum sufficere debuisset vetus illa quae habetur ad diem x kal. Julii sub nomine Nicetae aut Niceae, Romatianae civitatis episcopi, qui idem prorsus est ac Nicetas in Dacia episcopus? Nihil omnino: ut inde intelligamus, nihil supervacanei sapientissimum pontificem deprehendisse in Baroniana additione Nicetae in Dacia episcopi ad diem 7 Januarii; ideoque, ex illius quoque sententia, alium esse Nicetam, Dacorum episcopum, qui in Romano Martyrologio [Col. 1074B] recensetur die 7 Januarii, et alium Nicetam, episcopum civitatis Romatianae, cujus memoria recolitur x kal. Julii; quidquid secus opinati fuerint critici viri, qui Baronii opinionem etiam ex hoc capite oppugnarunt. Cum porro confundenda non sit horum duorum Nicetarum memoria, ac propterea Nicetas Romatianus diei x kal. Julii alius sit a Niceta Daco diei 7 Januarii: cumque Nicetas Romatianus, sive Romatianae civitatis episcopus, sit dubio procul Nicetas episcopus Aquileiensis, uti suo loco uberrime dictum fuit; jam Martyrologia, seu vetustiora quae ad diem x kal. Julii Nicetae episcopi simpliciter meminerunt, seu posteriora quae ad eamdem diem Nicetam habent episcopum civitatis Romatianae, et ita hujus Nicetae Romatiani sanctitati testimonium perhibent, sanctitatis utique Nicetae nostri Aquileiensis probatissima argumenta sunt, prout antea notabamus.

Nicetae autem nostri sanctitas nulla ne alia ratione [Col. 1074C] ostendi poterit, excepta Martyrologiorum de quibus diximus auctoritate? Multa hodie praedicari certe possunt de Nicetae nostri sanctitate, quae anteactis temporibus in comperto non erant; cum scilicet non satis constaret num Nicetas Gennadianus idem esset ac Aquileiensis, cum libellus ad lapsam Virginem minus certo parente vagaretur, et cum adhuc in tenebris delitesceret Explanatio Symboli ad competentes, quae tantam in agnoscendo Niceta nostro Aquileiensi attulit lucem. Nicetae Aquileiensis pastoralis cura in difficillimis Ecclesiae suae temporibus fulgebat quidem ex epistola divi Leonis Magni ad eumdem data, unde Nicetae consultationes apparent ad apostolicam sedem delatae, quae zeli illius indubia sunt argumenta pro reparandis jacturis quas bellica clades intulerat, curandisque morbis barbarorum incursu ac societate contractis; ut, statu tunc rerum in meliora converso, Ecclesia illa ad pristinae observantiae dignitatem rediret. At quanta nunc addere possumus, ad viri sanctitatem praedicandam, ex duobus [Col. 1074D] libellis qui supersunt, quique, ut probavimus, genuinus ejusdem sunt fetus?

Vestigia sequimur hac super re sapientissimi praelaudati pontificis Benedicti papae XIV, in citatis Litteris Apostolicis ad Portugalliae regem de nova Martyrologii Romani editione: qui sanctitatem ostensurus antiquissimi praedecessoris sui Siricii papae, cujus nomen in Martyrologium Romanum ipse prior inferre decrevit ad diem 26 Novembris cum elogio doctrinae, pietatis, ac zeli religionis; illius potissimum Epistolas sibi examinandas proposuit a Petro Coustantio editas in Collectione Epistolarum pontificum Romanorum, ut inde sanctitatis illius erueret argumenta. Quid porro in Explanatione Symboli ad competentes Nicetae nostri, quod similiter doctrinam, pietatem ac zelum religionis non redoleat, unde viri sanctitas comprobetur? Elucet doctrina in mysteriorum et articulorum fidei explicatione, necnon et in [Col. 1075A] Scripturarum 224 eruditione; pietas in verbis coelestis gratiae, quibus abundat oratio; zelus religionis in vindicandis ab haereticorum fallaciis Ecclesiae veritatibus, et in instituendis ad vitae innocentiam et ad veram pietatem hominibus. Quid vero non habet pro Nicetae sanctitate libellus ad Virginem lapsam? Morum illius integritatem, vitae sanctimoniam, disciplinae vigorem satis ostendunt ignita illa verba quibus lapsam virginem ejusque corruptorem tam libere potuit objurgare: quisnam enim qui non esset omnino irreprehensibilis, ac semetipsum constautissime non praeberet in omnibus exemplum bonorum operum, in doctrina, in integritate, in gravitate, prout Apostolus ad Timotheum; quis ausus fuisset tam vehementi oratione in peccantes insurgere, et ita ut haec oratio a scriptoribus ecclesiasticis singulari laude commendaretur, veluti emendationis incentivum omnibus labentibus? Novum etiam zeli illius argumentum eadem elucubratio in eo est, quod, posthabitis humanis considerationibus, lapsam illam virginem, etsi genere [Col. 1075B] nobilem, pastorali vigore ac apostolica libertate pro zelo domus Dei publice increpavit, ac publicae poenitentiae laboribus addixit. Quanta vero nobis non suppeditarent sanctitatis argumenta Nicetae opuscula alia quae desiderantur, et illud singillatim de Fide unicae Majestatis seu de Fide, aut de Ratione Fidei, quod Cassiodorius tantopere commendavit in libro de Institutione divinarum Scripturarum, capite 16; uti superius vidimus? Sed sanctitas Nicetae nostri Aquileiensis satis elucet ex iis etiam perpaucis quae supersunt; ut inde quoque non invite arguamus sanctitatis illius opinionem jure ac merito antiquitus inolevisse ab ipso decessus sui tempore, et non sine Ecclesiae auctoritate juxta illorum temporum disciplinam; ideoque illius nomen in Martyrologiis locum habuisse, atque ibidem beati, et sancti sanctaeque memoriae praeconia obtinuisse.

Quae hactenus dicta sunt de Nicetae nostri Aquileiensis sanctitate, et maxime ex testimoniis Martyrologiorum, [Col. 1075C] satis etiam haberi possunt pro illius cultu generatim in Ecclesia cognoscendo: cultus enim est ipsa alicujus sancti recensio in tabulis ecclesiasticis, et ipsa illius nominis recitatio cum aliis sanctis viris in publicis Ecclesiarum conventibus; ad quod opus Martyrologia a primis Ecclesiae temporibus exarata fuerunt. At quid nunc de Nicetae nostri Aquileiensis cultu in ipsa Ecclesia Aquileiensi? Vir clarissimus Alexander Politus e clericis regularibus scholarum piarum in Martyrologio Romano suis Commentariis illustrato ac typis edito Florentiae anno 1751, ad diem 7 Januarii asserere non dubitavit, Nicetae episcopi Aquileiensis famam et opinionem sanctitatis novissimis tantummodo post Baronium temporibus natam esse, et percrebuisse apud Aquileienses; quos etiam imprudentiae atque temeritatis non timet arguere ob solemnem et anniversarium cultum ab ipsis eidem praestitum decimo kalendas Julias, si, absque certo aliquo judicio Romanae Ecclesiae, id [Col. 1075D] fecerint ex sola Baronii auctoritate, quam meram et penitus falsam hariolationem appellavit. Zabeus quoque dissertationis suae parte I, num. 15, asserit Aquileiensem Ecclesiam sero admodum coepisse Nicetam suum colere peculiari officio et missa ad diem decimam kal. Julii, quoniam sancti hujus mentio nulla in antiquis Aquileiensium Kalendariis, nulla in Missalibus Aquileiensis veteris ritus, seu manu exaratis, seu typis editis: quod et ostendit, adductis auctoritate et verbis ipsis clarissimi De Rubeis, qui data opera nonnulla in hanc ipsam rem scrutatus fuerat 225 hujusmodi Aquileiensia Kalendaria atque Missalia, prout ex suorum Monumentorum capite 17 habemus, nec non ex dissertationum variae Eruditionis capite 19. Quid igitur post haec de Nicetae cultu apud Aquileienses?

Recentiorem Nicetae cultum in Aquileiensi Ecclesia arguunt tum Politus tum Zabeus ex defectu Nicetae nominis in Kalendariis ac Missalibus propriis Aquileiensis [Col. 1076A] Ecclesiae et Aquileiensis ritus, quae fuerunt in usu in Aquileiensi dioecesi ac in tota pene Aquileiensi provincia ante annum 1596, quo ex decreto provincialis concilii Aquileiensis, veteri abrogato ritu qui pridem obtinebat, Romanus ubique indictus atque introductus fuit. Verum in Kalendariis illis veteribus atque Missalibus Aquileiensis Ecclesiae, non modo Nicetas noster desideratur, sed etiam sancti Nicetae ipsius decessores, Valerianus atque Chromatius, qui notissimi sunt in fastis Occidentalis Ecclesiae, et de quibus dubitatio nulla, quin ad Aquileiensem Ecclesiam pertinuerint. Adsunt nempe typis edita Missalia tria secundum consuetudinem sanctae Ecclesiae Aquileiensis; quorum primum, aliis longe pretiosissimum ac penes me positum, ad annum spectat, ut videtur, 1490 (mutilum est enim tum in fronte tum in fine, et annus propterea editionis conjici potest, sed non certo indicari); alterum ad annum 1517, tertium ad annum 1519; quae duo servantur in publica archiepiscopali nostra bibliotheca: adest [Col. 1076B] insuper ejusdem Aquileiensis Ecclesiae Ritualis liber sub titulo. Agenda dioecesis sanctae Ecclesiae Aquileiensis, typis editus anno 1575, cujus exemplar unum in eadem bibliotheca, et aliud penes me. In his porro quatuor liturgicis libris Aquileiensis Ecclesiae, quorum postremus non longe est ab epocha qua peculiaris Aquileiensis ritus desiit, et Romano locum dedit; in his, inquam, singulis exstat in fronte Kalendarium, a quo semper absunt tum Nicetas de quo loquimur, tum etiam Valerianus atque Chromatius, sicuti etiam absunt a toto Missalium corpore. Quae igitur faciunt, juxta Politum atque Zabeum, contra peculiarem Nicetae cultum in Aquileiensi Ecclesia: aeque facerent contra cultum etiam sanctorum Aquileiensium episcoporum Valeriani atque Chromatii, de quibus aeque nihil tum in Kalendariis, tum in Missalibus Aquileiensibus ad finem usque saeculi XVI.

Notandum propterea cum viris clarissimis, Joanne Frontono in praenotatis ad Kalendarium Romanum [Col. 1076C] nongentis annis antiquius ab ipso editum § 1, 4 et 11, Theodorico Ruinartio, praefatione generali in Acta Martyrum, num. 18, Stephano Antonio Morcello, praefatione in Kalendarium Ecclesiae Constantinopolitanae § 1 pag. 6, ac alibi saepe in decursu operis; notandum, inquam, non bene illationem fieri de cultu aut non cultu alicujus sancti viri ex inscriptione aut ex defectu illius nominis in veteribus seu civitatis seu dioecesis suae Kalendariis. Kalendaria enim tum in Orientali, tum in Occidentali Ecclesia eo spectabant in singulis locis, ut festa indicerent sanctorum qui peculiari officio et missa coli consueverant: at non omnes sancti peculiari officio et missa colebantur; sed ii tantum quorum ibidem monumenta exstarent, reliquiae scilicet, aut loca sacra eisdem dicata, ut puta oratoria, basilicae, aut coemeteria. Alii vero sancti, etsi nullum diem sibi festum haberent in Kalendario cum officio et missa; veluti sancti habebantur nihilominus, et colebantur: invocabantur [Col. 1076D] enim in litaniis, repraesentabantur in picturis et in ornamentis altarium, et scribebantur in tabulis ecclesiasticis; quod erat signum cultus eisdem exhibiti, 226etsi absque peculiari festo die eidem cultui cum officio et missa assignato.

Quod ad Nicetam vero spectat, ac simul etiam ad sanctos Nicetae decessores Valerianum et Chromatium, qui nullum in Kalendariis veteribus Aquileiensis Ecclesiae habuerunt diem festum sibi assignatum cum officio et missa; adsunt litaniae superius indicatae, Aquileiensis Ecclesiae peculiares, a Francisco Barbaro patriarcha Aquileiensi edi jussae post dioecesanam synodum ab ipso habitam Goritiae anno 1602, et Utini eodem anno impressam; in quibus una cum aliis sanctis universalis Ecclesiae, et cum peculiaribus Aquileiensis dioecesis seu provinciae martyribus, confessoribus, virginibus, suo loco invocantur etiam sanctus Valerianus, sanctus Chromatius, sanctus Nicetas. In nuper quidem memorato Rituali libro, [Col. 1077A] Agenda dioecesis sanctae Ecclesiae Aquileiensis, bis leguntur litaniae Aquileiensis Ecclesiae propriae, nimirum in ordine ad inungendum infirmum, ut ibidem dicitur, et in benedictione fontis in pervigiliis Paschae et Pentecostes; in quibus, etsi quidam ex martyribus et confessoribus Aquileiensibus inveniantur, Valerianus tamen, Chromatius, et Nicetas desiderantur. Verum, cum clarissimo De Rubeis in dissertatione de Sacris Forojul. Ritibus, capite 31, num. 2, minores has litanias appellamus, id est minus prolixas, ad distinctionem aliarum litaniarum, quae in aliis ecclesiasticis functionibus, maxime vero in processionibus, adhibebantur, quaeque, juxta illum, majores appellari possunt, eo etiam sensu quod prolixiores essent ac plurium sanctorum invocationes continerent; quarum ipse litaniarum ibidem specimen etiam praebet ex mss. codicibus Aquileiensibus quos inviserat. Nihil igitur mirum in minoribus hisce litaniis Aquileiensis Ecclesiae aliquos deesse sanctos viros Aquileienses qui in majoribus fortasse invocarentur; [Col. 1077B] prout etiam plurimi ex omni ordine sancti desunt in litaniis illis, aeque minoribus nuncupandis, hodierni Romani Ritus, quae recitantur in iisdem functionibus benedictionis fontis, et in commendatione animae morientium, qui tamen in litaniis plenis ac majoribus Rogationum et psalmorum poenitentialium invocantur. Etsi autem nullus sane praesto sit hodie codex Aquileiensis antiquus unde erutae dici possint litaniae illae majores Aquileienses quas Barbarus patriarcha cum synodo Goritiensi edi jussit, et in quibus tres illi Aquileienses episcopi confessores, Valerianus, Chromatius et Nicetas inter sanctos invocantur, optima ratio nihilominus suadet conjicere litanias illas ab antiquis retro temporibus in Aquileiensi Ecclesia usitatas fuisse; cum capite 24 ejusdem synodi, ubi illas per nos pridem editas appellat Aquileiensis praesul, et ubi easdem statis diebus recitandas praecipit in illa suae dioecesis parte cujus Goritia caput erat, pro peculiaribus tunc ibidem urgentibus [Col. 1077C] belli adversus Turcas necessitatibus; cum, inquam, nihil dicat de nominibus Aquileiensium sanctorum veluti noviter ibidem additis ac insertis: quod certe fecisset, si ita reipsa fuisset; novitas enim haec erat hujusmodi, quae meruisset notari, nec non aliqua saltem ratione muniri, ac populis, qui novitates semper demirantur, commendari. En itaque cultum in Aquileiensi Ecclesia tributum Nicetae, Aquileiensi episcopo, etsi nihil de illo in veteribus Aquileiensis Ecclesiae Kalendariis, nihil in Missalibus.

Praeterea non indignum est animadversione, vetusta Aquileiensis Ecclesiae Kalendaria et Missalia veterem praeseferre universalis Ecclesiae morem, ab eruditis viris omnibus, qui de hisce rebus sermonem habuerunt, in luce positum, et de quo singillatim 227 videri possunt idem Joannes Fronto, loco citato; Sarnelius, Lettere Ecclesiastiche tomo VI, epistola 37, num. 4; Mabillonius, praefatione in Saeculum v Benedictinum, num. 93 et 97; Muratorius, dissertatione praevia ad Liturgiam Romanam veterem, [Col. 1077D] ab ipso editam, capite 3; et Benedictus papa XIV de servorum Dei Beatificatione et beatorum Canonizatione, libro I, capit. 5 et 6: morem scilicet, quo martyres tantummodo, festo die indicto cum peculiari officio et missa, colebantur, paucis tantum decursu temporis, eisque celebrioribus, inductis confessoribus. In praecitatis namque Aquileiensis Ecclesiae Kalendariis et Missalibus, si binos excipias (sanctum videlicet Zoilum presbyterum confessorem ibidem dictum, sed nihilominus veluti martyrem ob exhibita, furente Diocletiani persecutione, martyribus Aquileiensibus pietatis officia; et sanctum Syrum episcopum confessorem, Aquileiensis Ecclesiae alumnum, et episcopum Ticinensibus datum a sancto Hermagora Aquileiensis Ecclesiae protoepiscopo, ut Aquileiensium fert traditio a Martyrologio quoque Romano ad diem 12 Septembris roborata; qui propterea veluti Ticinensis Ecclesiae institutor, et illius [Col. 1078A] regionis apostolico prope aevo inter paganorum persecutiones apostolus, etiam absque martyrio proprie dicto cultum peculiarem merebatur); si hos, inquam, binos excipias, soli ex Aquileiensibus coelitibus sancti martyres, qui suum sanguinem pro Christo profuderunt, locum habent in praecitatis Aquileiensis Ecclesiae Kalendariis atque Missalibus, cum festo scilicet die ac officio et missa: nec nisi sero tandem, ex confessoribus Aquileiensibus in Ecclesiae pace defunctis, unus insertus fuit sanctus Paulinus patriarcha Aquileiensis qui Caroli Magni tempore floruit, ut cujus sacrum corpus in insigni Collegiata Civitatensi Ecclesia religiose colitur: insertus namque fuit post saeculum XIII; quoniam in Kalendario Aquileiensis Ecclesiae ejusdem saeculi, publici juris facto a clarissimo viro Friderico Althano in suo opere de Kalendariis, sancti Paulini nostri nomen non invenitur. Insertus propterea fuit cum jam undique in Ecclesia mos inductus fuisset colendi peculiaribus festis cum officio et missa etiam sanctos confessores; et cum ipsa Aquileiensis [Col. 1078B] Ecclesia locum dedisset praecipuis sanctis confessoribus atque virginibus, qui jam communis essent cultus ob nominis celebritatem in Ecclesia universa.

Cum autem praelaudatus patriarcha Franciscus Barbarus, insignis apud nos ecclesiasticae disciplinae instaurator, abrogato veteri Aquileiensium ritu, Romanum amplexatus fuisset; tunc ille, ut Romano ritui a saeculis vigenti, colendi scilicet officio et missa etiam sanctos confessores, plene in omnibus sese accommodaret, cogitare coepit de inserendis Kalendario dioecesis (quod tunc primum quotannis typis edi apud nos incoepit) etiam sanctis veteribus confessoribus dioecesis suae, qui jam veluti sancti communiter habebantur atque invocabantur, ut dictum fuit, et in Romano Martyrologio aliisque locum obtinebant; ut ipsi quoque, una cum martyribus nostris, et festos dies haberent, et officium ac missam. Ita siquidem factum fuit: sed non omnes una simul sancti nostri Aquileienses confessores locum in novis [Col. 1078C] Kalendariis obtinuerunt; verum alius post alium, et non sine aliqua etiam alicujus nominis intermissione, sive ex proposito facta, sive ex accidenti nata. In primo namque typis edito Kalendario Aquileiensi ab eodem Barbaro, post invectum ab ipso in peculiari dioecesi sua Romanum ritum etiam ante Provinciale concilium anni 1596, a quo universae provinciae indictus fuit; 228 in Kalendario scilicet anni 1595, cujus exemplar sane rarissimum, ac fortasse unicum, servatur in tabulario insignis Collegiati capituli Civitatensis, quodque incipit a die prima Novembris praecedentis anni 1594; in hoc, inquam, primo Aquileiensi separatim typis edito Kalendario, inter sanctos mensium Novembris atque Decembris utriusque anni, sanctos Aquileienses episcopos Valerianum et Chromatium inveni ex Martyrologio, ut ibidem dicitur, ex Martyrologio nempe Romano tunc primum in Kalendarium nostrum suo unumquemque die relatos; sed sanctum Nicetam non inveni. In altero, quod videre licuit, Kalendario Aquileiensi in amplissima [Col. 1078D] bibliotheca, quae amplius non superest, egregii quondam viri Caroli a Pace, Kalendario scilicet anni 1598 (duobus intermediis frustra quaesitis), sanctum Valerianum quidem inveni; at non Chromatium, neque Nicetam: Valerianum et Chromatium quidem, non vero Nicetam, in tertio subsequentis anni Kalendario 1599: Nicetam tandem, Valerianum atque Chromatium inveni in altero anni 1606 (quia nihil de sex intermediis asserere possum, quae habere non potui); et ita demum in tota Kalendariorum nostrorum serie subsequenti, quae, paucis deficientibus, integra nuper exstabat in selectissima bibliotheca congregationis oratorii Neriani hujus Utinensis civitatis. Nihil igitur adversus Nicetae cultum apud Aquileienses facit, quod Nicetas ipse sero tantum locum habuerit in Kalendariis Aquileiensis Ecclesiae; haec enim nupera illius nominis in Kalendariis nostris accessio, non initium cultus fuit, sed potius cultus jam vigentis [Col. 1079A] complementum; addito nempe eidem peculiari festo die, et officio ac missa, prout etiam cum aliis factum fuit, Chromatio scilicet ac Valeriano, de quorum antiquo cultu in eadem Ecclesia nemo unquam dubium movit.

Cur vero, tot saeculorum cursu, numquam cogitaverint Aquileienses in proprium Kalendarium inferre, et sacro die cum officio et missa honorare tres illos episcopos confessores, dum eodem cultu alios prosequebantur aliarum Ecclesiarum; cur hoc idem neque tunc eisdem in mentem venerit, cum sanctum Aquileiensem patriarcham Paulinum in Kalendarium induxerunt; ratio nulla nobis aptior ac probabilior ea videtur, qua, in re parum dissimili, usus fuit clarissimus canonicus Mazochius in suo opere, alias hic citato, de Cultu sanctorum Neapolitanae Ecclesiae episcoporum parte II, capite 8. Agebat ipse de quodam Probo, Neapolitano primaevae aetatis episcopo, qui sub Antonino Vero usque ad Septimium Severum floruisse dicitur, quemque mirabatur inter sanctos [Col. 1079B] episcopos confessores Neapolitanae Ecclesiae, praedecessores ac successores suos, locum non invenisse neque in celebri a se illustrato Marmoreo Kalendario Neapolitanae Ecclesiae, neque in aliis aut superioris aut posterioris aevi, sicuti neque omnino usquam inter sanctos recensitum in aliis liturgicis libris, licet sanctitatis ejusdem non deessent vetusta pro illorum temporum ratione monumenta; eo ferme modo, quo et nosmetipsi, majori etiam quodam jure, admirati sumus in veteribus Kalendariis nostris tamdiu defuisse tres Aquileienses episcopos confessores, Valerianum, Chromatium, atque Nicetam, quibus nihilominus et sanctitatis cultus etiam apud nos, et inter sanctos recensio a prima antiquitate non deerat. Hoc itaque pacto, pro eruditione sua, nodum solvere sibi proposuit Mazochius. »Quo minus Probus, aliique fortasse plures, ecclesiastica cultura potiti reperiantur, ea una intercessisse causa videtur, quod eorum corpora in obscuro latentia, numquam in apertum [Col. 1079C] 229 prodierint, ut per eam occasionem eorum summaria pro more temporum illorum canonizatio promoveri posset. Nam (quantum ex facto . . . . simulque ex universa sequioris aevi sacra historia deprehendere possum) sanctorum paulo antiquiorum canonizatio ab inventione corporum sumebat initium. Tum si, quorum reliquiae repertae fuissent, eorum sanctitatis fama constaret; exardescebant populi studia, ut ii inter sanctos ascriberentur. Ibi Ecclesiae pastores populi desideria, quasi divinam vocem, minime contemnenda rati, in eorum de quibus agebatur vitam et sanctitatem inquirebant. Porro si Ecclesiastico judicio de eorum sanctitate constitisset; ad corporum elevationem, atque in decentiora loca translationem procedebatur.« Deinde ita concludit: »Quare hac una de causa mihi videtur tum Probus, tum et forsitan alii . . . . cultu ecclesiastico claruisse: plane quia, eorum numquam inventis corporibus, defuit occasio, qua studia tidelium inflammarentur ad impetrandam ab episcopis causae informationem, et [Col. 1079D] quae hanc consequebantur, nimirum canonizationem, elevationem corporis atque translationem: quorum nunc nomina scripta sunt in libro Vitae.« Hactenus Mazochius, qui etiam super hac re ad ea se refert quae scripserat in diatriba anteposita commentario suo in praecitatum Marmoreum Neapolitanae Ecclesiae Kalendarium numero 13 notationum, et Mabillonium citat in dissertatione qua agit de sanctorum Canonizatione sequioris aevi. Eadem videas etiam apud Morcellum in Kalendarium Ecclesiae Constantinopolitanae, vol. I, pag. 134, ubi de Eudoxio martyre sermonem habet ad diem 6 mensis Septembris.

Post haec igitur ut redeamus ad tres Aquileienses nostros episcopos confessores, Valerianum, Chromatium et Nicetam; certum est eos ad quartum et quintum Ecclesiae saeculum pertinere, cum scilicet mos tantummodo incipiebat, ac quibusdam tantum in locis, ut eruditi animadvertunt, publico pleno [Col. 1080A] cultu donandi, festo nempe die officio et missa, etiam sanctos confessores; non sine tamen magno delectu, ita ut ii tantum hoc honore augerentur qui virtutum ac meritorum eminentia gloriam quodammodo ac famam aequarent martyrum, qui soli antea hoc publico pleno cultu potiti fuerant; ut patet ex eo quod factum fuit cum sancto Martino Turonensi episcopo et confessore, qui inter primos habetur e confessoribus in Ecclesiae pace defunctis, qui hoc pleno ecclesiastico cultu donati reperiuntur, quique idcirco a scriptoribus coaevis suis in vitae merito martyribus data opera comparatus fuit, ut eruditissime animadvertit citato superius loco Benedictus papa XIV. Dubitari interim nequit, tres nostros episcopos confessores cultum saltem aliquem sanctitatis ab initio consecutos fuisse in opinione communi, quae, permittentibus aut etiam suffragantibus episcopis, legitimae pro illis temporibus canonizationi aequipararetur; et ita eosdem in Agiologiis seu Martyrologiis locum invenisse, et a fidelibus in invocationibus [Col. 1080B] usurpatos. Insuper certum est, trium horum Aquileiensium episcoporum, Valeriani, Chromatii, atque Nicetae, nullam hodie haberi sacrorum cinerum reliquiam; neque constare quod exstiterit umquam in tam celebri thesauro Aquileiensis Ecclesiae, qui sanctorum martyrum Aquileiensium Ecclesiae, qui sanctorum martyrum Aquileiensium aliorumque aliarum Ecclesiarum reliquiis abundabat, uti ex veteri reliquiarum indiculo celeberrimae illius Ecclesiae apud Bertolum nostrum Antichità d'Aquileja pag. 366: unde argui facile potest sacrorum eorum cinerum memoriam vel a primis temporibus periisse, durante tantum fama nominis 230 et sanctitatis. Jure igitur dici potest, quod prima illa aetate transacta, in qua adhuc raro admodum sancti confessores cultu publico diei festi officii ac missae donabantur, atque hinc ignotis permanentibus locis ubi corpora sanctorum Aquileiensium episcoporum Valeriani, Chromatii et Nicetae deposita fuerunt, et eo magis ob infaustas rerum vicissitudines, quibus tunc temporis, ac [Col. 1080C] deinceps tam saepe obnoxia fuit Aquileiensis urbs ac tota simul Aquileiensis provincia; jure, inquam, dici potest, quod, juxta Mazochium, defuit occasio qua studia fidelium inflammarentur, ut sanctis his episcopis confessoribus ea publici cultus plenitudo accederet quae eisdem caeteroquin debebatur, inscriptio scilicet in Ecclesiae Aquileiensis Kalendario cum diei festi indictione nec non et officii ac missae, ac ita hoc honore caruerint ad finem usque saeculi XVI, quo tandem cumulati fuerunt a clarissimo eorum successore Francisco Barbaro patriarcha, de quo superius diximus. Caeterum, quod ad Nicetam nunc nostrum singillatim spectat, de quo solo hic disputatio est, et cujus nomen ab antiquis temporibus in Martyrologiis recensitum vidimus; quis non miretur eumdem in Martyrologiis locum habuisse tot retro saeculis antequam in Kalendario propriae Ecclesiae inscriberetur, cum e contrario ex Ecclesiarum particularium Kalendariis potissimum antiquitus coaluerint Martyrologia, ut eruditi observant, et nuper clarissimus praelaudatus [Col. 1080D] Morcellus animadvertit in praefatione ad Kalendarium Ecclesiae Constantinopolitanae § 1, pag. 6 et 7? Hoc nimirum nisi nostra nos fallit opinio, jamdiu ubique notae atque exploratae sanctitatis Nicetae nostri, nec non et cultus eidem longe lateque apud suos exterosque praestiti argumentum est amplissimum; quo sermonem de illius sanctitate ac cultu libentissime claudimus, ac simul tandem finem imponimus octavo capiti dissertationis nostrae, in quo propositum erat dicere de sancto Niceta episcopo Aquileiensi, ejusque opusculis ac fragmentis; nec non et de illius sanctitate ac cultu.


[Col. 1080D]
CAPUT IX.

Nonnulla exhibentur observatu digna, tum quoad dogmata et mores, tum quoad disciplinam, ex sancti Nicetae opusculis atque fragmentis.

Nulla major Christiano homini ab incunabulis sanctae [Col. 1081A] catholicae religionis dogmatibus, praeceptis, ac institutis imbuto; nulla, inquam, major animi oblectatio, quam, cum sese offert occasio, et ingenii vires suppetunt, cognoscere demum atque perspicere ex sanctorum Patrum vetustis operibus, seu jamdiu editis, seu postea in apricum eductis, nihil se in Christianae doctrinae palaestra didicisse, quod a primis illis religionis nostrae magistris per singulas aetates custoditum traditumque non fuerit. Haec siquidem religionis hujus praestantia, qua a quibuslibet falsi nominis religionibus, quas spiritus erroris invexit, distinguitur; ut nihil umquam novi tradiderit, nihil docuerit, seu in fidei regulis, seu in morum praeceptis; et ut in rebus ipsis variabilis disciplinae unum eumdemque spiritum semper et ubique servaverit. Quare operae pretium duxerunt quotquot sanctorum Patrum operibus edendis curam adhibuere, ut quae ad dogmata, ad morum praecepta, ad ritus spectarent, quaeque maxime aut novatorum 231 paterent calumniis, aut pravorum hominum contumeliis, notatu digna in [Col. 1081B] eorum praefationibus haberent, quo theologorum et concionatorum, nec non et legentium omnium utilitati simul ac facilitati consulerent; et sub uno veluti aspectu doctrinae nostrae institutique perfectissima consensio cum veterum magisterio poneretur. Horum igitur vestigia, impari licet conatu, nos quoque secuti, nonnulla hic ex Nicetae nostri duobus quae supersunt opusculis, nec non ex deperditorum laciniis investigabimus, quae ad dogmata spectant, ad morum praecepta, ad disciplinam; ut, quoad per nos licet, nihil desit etiam in parvo tentamine, quod accurate alii ac copiose, tum pro ingenii viribus, tum pro materiae abundantia praestiterunt. Quamquam, quid opus animadversionibus nostris, si sermo sit de dogmatibus quae profitemur, aut de potioribus ducendae vitae praeceptis; cum Explanatio Symboli Nicetae nostri per sese clara sit, et omnia ex ordine tradat quae nosmetipsi in institutionibus primaevae aetatis accepimus? Pauca itaque quae de his subjicimus, atque alia [Col. 1081C] quae adjiciemus, aequi bonique lector faciat.

Totius Christianae institutionis basis simul ac columen fides est: inde enim Christiani fideles, quasi per antonomasiam, appellantur. Propterea cum quis ad Ecclesiae fores lavacrum regenerationis accepturus accedit, sacerdoti interroganti quid petat, fidem respondet. Hoc nempe a rationis participe creatura primum Divinitati debetur obsequium, quo et supremam illius eminentiam et propriam profiteatur servitutem; ut nulla prorsus dubitatione iis praestet assensum, quae ab eadem hominibus revelata fuisse probantur, quamvis humanae mentis aciem penitus vincant, et rationi etiam repugnantia quandoque videantur. Hic itaque totius libelli Explanationis Symboli scopus, ubi praecipua Christianae fidei dogmata in Symbolo apostolorum contenta traduntur atque explicantur; eaque singillatim, ac fusiori quodam sermone, quae aut ab haereticis illius temporis temerata fuerant, ut dogma de vera in Christo Servatore nostro humanitate ab Eutyche ejusque asseclis tunc [Col. 1081D] recens negata; aut quae difficilius in hominum mentibus assensionem obtinere videbantur, ut illud de vera nostrae carnis futura resurrectione, quod numquam, pene dixerim, non habuit, seu inter paganos, seu inter Judaeos, seu inter haereticos, adversarios. Quae autem hic sunt quae peculiarem quodammodo nostram animadversionem requirunt? Fidei integritas in omnibus et singulis articulis ad aeternam salutem necessaria a Niceta nostro asseritur in Explanatione sua, capite 9, quemadmodum hodieque in catholica Ecclesia perpetua traditione docemur; ut nihil propterea sibi blandiri possint qui universam catholicam fidem profiteri gloriantur, si vel in uno fidei dogmate claudicaverint: »Nihil de hac Trinitatis professione nuntiabo, ne saluti meae damnum, et fidei faciam detrimentum.« Ita nimirum competentes suos Nicetas edocebat, ut responderent iis, seu gentilibus, seu Judaeis, seu haereticis, a quibus fortasse [Col. 1082A] in Christianae fidei dogmatibus tentarentur. »Retinete semper pactum quod fecistis cum Domino, id est hoc Symbolum quod coram angelis et hominibus confitemini.« Ita quoque ad eosdem capite 15. Neque tantum fidei integritas absoluta a Niceta nostro inculcatur; verum etiam ut fidei confessio, ore prolata atque in Symbolo contenta jugiter recolatur admonet ipse; quod nimirum ad res fidei, non modo oris confessione promendas, sed etiam sedulo meditandas atque ad actus interiores fidei frequenter eliciendos facit, quod Christianae institutionis 232 ac professionis praecipuum semper fuit: ait enim capite 16: »Ita, charissimi, sive sedetis, sive operamini, sive dormitis, sive vigilatis, haec salutaris confessio volvatur in pectoribus vestris.« Atque haec de fide, fideique dogmatibus simul sumptis, nunc de aliquibus singillatim.

Quae catholica docet ac docuit semper Ecclesia de sancti Spiritus operatione atque virtute, quoad donum divinae gratiae, quod nempe gratuita haec sit, et [Col. 1082B] ad salutem omnimode necessaria; haec eadem docuit competentes suos ipse quoque Nicetas Explanationis capite 7, ubi ait: »Ipse (Spiritus sanctus) dividit gratiarum dona singulis prout vult . . . . sine cujus operatione nulla potest creatura ad aeternitatem pervenire.« Aeterna porro haec vita, cujus exspectatione solamur, cujus causa neque extollimur in prosperis neque dejicimur in adversis; aeterna haec vita quae aeque creditur speraturque a catholicis, ac simul ab omnibus quae sub coelo sunt a catholica communione dissidentibus societatibus, comparari ne umquam poterit extra unam catholicam Ecclesiam? Minime sane juxta catholicum dogma; quidquid effutierint omni tempore, ac etiamnum garriant a catholica communione segregati, quibus nulla fortasse hac una infestior catholicorum doctrina est. Haec propterea omnium temporum catholicorum doctrina fuit, cujus luculentissimum praebet quinto saeculo testimonium etiam Nicetas noster Explanationis capite 10, ubi ad [Col. 1082C] Symboli articulum de sancta Ecclesia catholica sic ait: »Ergo in hac una Ecclesia crede te communionem consecuturum esse sanctorum. Scito unam hanc esse Ecclesiam catholicam in omni orbe terrae constitutam; cujus communionem debes firmiter retinere. Sunt quidem et aliae pseudoecclesiae, sed nihil tibi commune cum illis, ut puta Manichaeorum, Cataphrygarum, Marcionistarum, vel caeterorum haereticorum, sive schismaticorum; quia jam desinunt istae Ecclesiae esse sanctae. Siquidem daemoniacis deceptae doctrinis aliter credunt, aliter agunt quam Christus Dominus mandavit, quam apostoli tradiderunt.« Quid luculentius ad catholicum dogma confirmandum de communione sanctorum ac de vita aeterna in sola Ecclesia catholica obtinenda, exclusis omnino pseudoecclesiis quibuscumque, seu haereticorum, seu schismaticorum?

Nihil tamen sibi blandiantur fideles catholici, quod ad unam hanc veram catholicam Ecclesiam pertineant, ita ut hoc solo ex capite vitam aeternam sibi [Col. 1082D] audeant polliceri, quin totis viribus obnitendum illis sit, ut vitiis careant, ut peccata devitent et ut pie casteque vivant. Hoc nimirum ex doctrina divinitus revelata quotidie docent in catholica Ecclesia animarum curatores; et hoc ipsum docuit competentes suos in Explanatione Symboli Nicetas noster capite 15 dicens: »Hanc vitam (aeternam) nec gentilis habebit, nec Judaeus incredulus possidebit; sed nec vitiis et criminibus serviens Christianus; quia solis est fidelibus et caste viventibus praeparata.« Quid vero de poenarum etiam aeternitate, quae impios manet, censet Nicetas? Haec scilicet poenarum aeternitas, quae tam saepe unanimiter praedicatur in Ecclesia catholica, desidiosos homines ac peccatis servientes mirum angit in modum, ut facile sibi persuadere non erubescant, auxesim hanc esse concionatorum ad timorem incutiendum, potius quam fidei dogma divinitus traditum. Quid non comminiscuntu [Col. 1083A] de divina bonitate, de divina misericordia, ut poenarum locum sibi fingeant aeternum utique non futurum? Verum quid contra perpetuam hujus 233 dogmatis fidem, quam nobis uno ore tradiderunt Patres, quibusque Nicetas quoque noster concinit? »Impios autem aeternae poenae subjiciat,« ait ipse Explanationis cap. 6. »Scio graviora facinorosis servari tormenta, et sine fine impias animas cruciatus manere, non temporales utique, sed aeternos.« Ita in libello ad Lapsam, capite 8 num. 32. »Quantamvis afflictionem, quantumvis laborem subire esto contenta, dummodo ab aeternalibus poenis libereris.« Ita ibidem num. 34, nec non alibi saepe.

Catholicae Ecclesiae succensent haeretici homines, quod doceat, merita sanctorum, eorumque in coelo orationes plurimum valere ad indulgentiam peccatorum obtinendam; ac propterea irrident nostras sanctorum invocationes. Utrumque vero tenuit semper Ecclesia, et utrumque dogma fidei est, quibus et Nicetas noster testimonium perhibet. »Si fuisses communi [Col. 1083B] sorte defuncta (aiebat ipse ad Virginem lapsam cap. 8, num. 16) . . . . parentes . . . exsultassent granditer; quia immaculatam praemisissent virginem, hostiam vivam Domino, propitiatricem videlicet delictorum.« En merita sanctorum, eorumque orationes propitiatio apud Deum pro peccatis. »Sanctorum petas auxilium.« Ita ad eamdem, capite 9, num. 40. En invocationem sanctorum lapsae virgini a Niceta nostro propositam atque inculcatam veluti efficacem ad obtinendam a Domino perpetrati facinoris veniam. Atque pauca haec de fidei dogmatibus, deque his quae ad dogmata spectant, ex Niceta attigisse sufficiat.

Nunc quae spectant ad mores, ad agendae scilicet vitae rationem, ad peccata eorumque variam dignoscendam gravitatem, ad poenitentiam post peccata, nec non et ad sacrarum virginum institutum pro modulo prosequamur. Quid frequentius apud nos in ore omnium concionatorum et parochorum, nec non et paedagogorum, vel in primis Christianae vitae institutionibus [Col. 1083C] quas fere ab infantia accipimus, quam recordatio abrenuntiationum in baptismate factarum, diabolo scilicet, et operibus ejus, ac pompis? Nullo nimirum faciliori modo Christianorum animos in officio continemus, quam si sponsiones ab iisdem in baptismate tam solemniter factas mentis oculis subjiciamus; nullo validiori argumento Christianorum vitam perstringimus ab instituti proposito aberrantem, quam si vitam eamdem sponsionibus in baptismate factis comparemus. Haec propterea frequentissima apud Patres objurgatio Christianorum; maxime vero adversus eos qui nimio corporis cultu vanitatem sectarentur, ac vitae superbiam ostenderent; eosque praecipue qui spectaculis dediti, choreis ac theatris, indeque sequi ut plurimum solitis, luxuriis et ebrietatibus, Christianum propositum aperte mentiebantur. Jam itaque et Nicetam nostrum videas eadem quinto saeculo praedicantem tum in Explanatione Symboli, capite 1 et 16, tum maxime in tertio fragmentorum, ubi competentes suos instituens, eos hortabatur atque [Col. 1083D] docebat, ut non nudo sermone neque solis labiis abrenuntiarent, sed fide fortissima et indubitata scientia, ut ipse aiebat; et ubi coram ipsis eos elegantissime carpit Christianos, seu viros, seu mulieres, qui, contra ac spoponderant, vitae cultum delicatiorem et ornatum corporis splendidiorem sectabantur. »Quid dicimus, inquit, de his qui superfluo carnis ornatu jactare se volunt, et videri mirabiles? Taceo de exquisitis inutiliter vestimentorum subtilitatibus. Oro vos, quid faciunt in viris capilli acu crispati, comae retro quidem cervicem cooperientes, ante autem frontem penitus abscondentes, ita ut nec signo Christi crucis locus liber 234 relinquatur in fronte, et unde se putant habere aliquam gloriam vel decorem, inde turpitudinem et ignominiam contrahant? Similiter et mulieres caput ligantes ut scutum, ut frons tamquam vallis inter duos subsistat colles, ut de auribus pondera lapillorum auro ligata dependeant, ut brachia [Col. 1084A] onerentur auro, ut cervicem premant catenae vel lapides, et pedibus sanguineae calciamentis flammulae rutilent. Quis usus in his, quae utilitas invenitur, nisi sola inanis pompa, et mens desiderio infantili corrupta?« Non itaque nostrorum temporum nimia severitas censenda est, si haec eadem frequenti populo praedicamus: sed haec est morum doctrina, quae una cum articulis fidei ad nos usque defluxit, quaeque ex majorum traditione in catholica Ecclesia semper praedicabitur ad mores hominum corrigendos, et ad vitam instituendam Christiano nomine dignam.

Quid nunc de peccatoribus, ac peccatis, deque poenitentia pro eisdem agenda? Peccata ad mortem ducere, et peccatrices animas sub diaboli dominatione esse, quotidie admonemur, et hoc, ut a peccatis abstineamus, et ut peccata patrata defleamus. Eadem porro doctrina exstitit omnium temporum: et huic quoque testimonium perhibet quinto saeculo Nicetas episcopus apud nos in libello ad Lapsam, capite 1, num. 4, ubi ait: »Vere haec est captivitas, ubi animae [Col. 1084B] a peccato captivae ducuntur ad mortem, et a diabolica dominatione possidentur.« Peccata graviora esse quae scandalum praebent fidelibus, quaeque infideles etiam blasphemare faciunt nomen Domini, non quorumdam rigidiorum theologorum figmentum, sed doctrina est Scripturarum, quam concors Patrum traditio Ecclesiae commendavit. Hac itaque doctrina imbutus etiam Aquileiensis Nicetas, lapsam Virginem suam ad majorem poenitentiam excitabat ob patratum crimen, quod scandalo multis fuerat, et infidelibus praebuerat blasphemandi occasionem. Aiebat nempe in eodem libello ad Lapsam, capite 7, num. 30 et 31: »Et quidem si tibi soli damnum fecisses, erat quidem tristitia, sed forsitan tolerabilis. Nunc vero quantas animas tuo scelere sauciasti; quantas animas propter te de proposito suo poenitere fecisti? Quanta labia etiam fidelium inquinata sunt, viam Domini blasphemando? Aperuit in nos gentilitas os suum: adversus sanctam Ecclesiam Synagoga Judaeorum per tuum dedecus [Col. 1084C] exsultavit. Quod si is qui unum scandalizaverit, mola circumligatus jactari debet in mare, quid de te pronuntias, per cujus scelus omnis anima sauciata est, et nomen Domini in gentibus blasphematum est?«

Peccata praeterea quaedam sunt inter homines frequentiora, et ea quidem lethalia, in quibus nihilominus ex multitudine sociorum vellent sibi peccantes indulgentiam et impunitatem facillime impertiri. Quis non audiat hodieque avaros, rapaces, fornicarios et alios hujusmodi, blandientes sibi de sodalium turba, atque ex turba ipsa peccantium minuere satagentes peccatorum suorum gravitatem? His quotidie respondemus, fallacias eorum detegimus: at quam eleganter simul ac solide Nicetas noster in eodem libello ad Lapsam, capite 9, num. 41, conversa in violatorem virginis oratione! »Nec tibi de multitudine peccantium similium blandiaris, et dicas: Non solus hoc ego feci, multos habeo socios: sed recogita quia multitudo sociorum impunitatem non facit criminum.« [Col. 1084D] Dignam sane docto et sancto viro sententiam, quae totam super hac re constituit morum doctrinam.

A peccatoribus et peccatis, ad poenitentiam veniamus. »Poenitudo, inquit 235 lapsis necessaria est, sicut vulneratis sunt necessaria medicamina.« Ita ad Lapsam, capite 8, num. 33. »Secundum conscientiae molem exhibenda est poenitentiae magnitudo . . . nec aliud remedium constitutum est post unum baptismum, quam poenitentiae solatium.« Ita sequenti num. 34: »Peccator ergo si sibi ipsi non pepercerit, a Deo illi parcetur. Et si futuras poenas gehennae perpetuas in hoc parvo vitae spatio compensaverit, seipsum ab aeterno judicio liberabit.« Ita ibidem, num. 36. Haec autem sunt quae de poenitentia prout virtus est, ac de operibus poenitentialibus prout sunt virtutis poenitentiae fructus, ac satisfactoriae apud Deum actiones, Patres omnes docuerunt, et nosmetipsi quotidie fidelibus praedicamus.

[Col. 1085A] Jam vero de virginitatis proposito ac de virginibus quid Nicetas senserit intueamur. Certant quodammodo inter se veteres Patres, cum de virginitatis proposito ac de virginibus sermonem habent, in virginitatis ac virginum laudibus celebrandis, ut cuique notissimum esse potest, cui sanctorum Patrum lectio extranea non sit. Hoc nimirum peculiare Christianae religionis decus est, humanae philosophiae prorsus ignotum, ac Synagogae ipsi penitus incompertum; ad quod tamen quibusdam, ut ita dicam, veluti gradibus ab ipso mundi exordio Ecclesiam suam Deus sapientissime comparare non destitit, ut praeclare sanctus Methodius episcopus et martyr disserebat in Convivio Decem Virginum pag. 16 et sequentibus editionis Romanae G et L, a Leone Allatio adornatae anno 1656. Concinit itaque caeteris Ecclesiae Patribus et communi Ecclesiae praeconio etiam Nicetas noster, qui de virginitatis proposito ac de virginibus peculiarem habuit scribendi occasionem, licet tunc valde infaustam, in saepe citato libello objurgationis ad [Col. 1085B] virginem quamdam Ecclesiae suae, quae lapsa fuerat. De virginum namque instituto loquens capite 2, num. 5, ejusdem libelli, gloriam appellat virginitatis quam misera illa perdiderat, et gloriam hanc saepe etiam in libelli decursu commemorat, ut quanti institutum hoc ipse faceret satis appareat.

Quid vero virgo sacra apud Nicetam fuerit, ipse loquatur. »Eras (inquit eamdem compellans ibidem, num. 6), eras virgo in paradiso Dei, utique inter flores Ecclesiae; eras sponsa Christi, eras templum Dei, eras habitaculum Spiritus sancti . . . . Incedebas in Ecclesia tamquam columba illa de qua scriptum est: Pennae columbae deargentatae, et posteriora dorsi ejus in specie auri. Splendebas ut argentum, fulgebas ut aurum, quando cum sincera conscientia procedebas. Eras tamquam stella radians in manu Domini, nullum ventum, nullas belli nebulas pertimescebas.« Et haec quidem de sacra virgine, quoad status sui excellentiam, et quoad animae dignitatem. Quid autem [Col. 1085C] de corpore virginali? Membra dicata Christo sacrarum virginum membra pronuntiat Nicetas, capite 4, num. 13. Sacrum virginis corpus dixerat sanctus Ambrosius de Virginibus libro II, capite 3, numero 20. Sacrata Deo corpora virgines appellaverat sanctus Hilarius Pictaviensis in epistola seu lib. I ad Constantium Augustum, num. 6. Membra Christo dicata ipsissimis Nicetae nostri verbis virgines dixerat sanctus Cyprianus, epistola 60 in editione Baluzii. Carnem sanctificatam et carnem Christo traditam, scripserat Tertullianus in libro de Velandis Virginibus, capit. 3 et 16.

Sed quid de virginitatis gloria ac de virginibus Deo sacris in communi tunc hominum opinione; quae certe, etiam inter Christianos, non eadem semper est ac sana praesulum et virorum praestantiorum doctrina? 236 Praeclarum sane super hac re orbi universo reliquerat exemplum non longe ab initio quarti saeculi piissima Constantini Augusti mater Helena, quae Jerosolymis cum esset, ut Rufinus noster Aquileiensis [Col. 1085D] refert Historiae suae Ecclesiasticae libro I, capite 8, »Virgines quas ibi reperit Deo sacratas, invitasse ad prandium, et tanta eas devotione curasse dicitur, ut indignum crederet, si famulorum uterentur officiis, sed ipsa manibus suis, famulae habitu succincta, cibum apponeret, poculum porrigeret, aquam manibus infunderet, et regina orbis ac mater imperii famularum Christi se famulam deputaret.« Quid autem quinto saeculo de iisdem virginibus earumque proposito virginali? Intelligimus ex Niceta nostro Christianorum familias summae honoris ac laudis gloriae sibi tribuisse ex aliqua sacra virgine, quam Ecclesiae dedissent. Siquidem supracitato capite 4, num. 15, asserit quod virginis illius lapsae pater eam sibi, dum integra erat, singularem suam gloriam computabat, et quod mater quoque per illius virginitatem consolabatur gemitum partus sui. Haec certe erat Christianorum illius aetatis communis ubique opinio; [Col. 1086A] cujus illustrandae gratia non incongruum erit ea hic inserere, quae divus Augustinus de sacra virgine Demetriade, ex clarissima Aniciorum Romana familia, scribebat anno 413 aut 414, epistola 150 Maurinae editionis ad nobiles viduas Probam et Julianam, virginis illius alteram matrem, alteram aviam, quae eumdem de velationis qua filiae, qua neptis solemnitate certiorem per litteras fecerant: »Quis verbis, inquit, explicet, quis digno praeconio prosequatur; quantum incomparabiliter gloriosius atque fructuosius habeat ex vestro sanguine feminas virgines Christus, quam viros consules mundus? Nam volumina temporum, si magnum atque praeclarum est nominis dignitate signare; quanto est majus atque praeclarius cordis et corporis integritate transcendere? Magis itaque gaudeat puella nobilis genere, nobilior sanctitate, quod sit per divinum consortium praecipuam in coelis consecutura sublimitatem, quam si esset per humanum connubium prolem propagatura sublimem. Generosius quippe eligit Aniciana posteritas [Col. 1086B] tam illustrem familiam beare nuptias nesciendo, quam multiplicare pariendo, et in carne jam imitari vitam angelorum, quam ex carne adhuc numerum augere mortalium.« Haec sanctus doctor; cui concinit etiam divus Hieronymus epistola 130 ex editione Vallarsii ad Demetriadem ipsam, quam num. 1 appellat primam in orbe Romano nobilitate et divitiis, et ubi, num. 6, matrem illius et aviam sibi gratulantes inducit, »quod nobilem familiam virgo (Demetrias) virginitate sua nobiliorem faceret;« sicuti num. 3 Demetriadis patrem Olybrium jam vita functum, feliciorem dixerat, »qui Demetriadis proaviae nobilitatem insigniorem reddidit, Demetriadis filiae perpetua castitate:« ex quibus omnibus clarius adhuc elucet, praeclarissimas quoque Christianorum familias maximae sibi gloriae tribuisse, si quando aliquam ex progenie sua sacram virginem Ecclesiae contulissent. Haec autem priorum temporum communis existimatio virginitatis, merito nos ipsos erigit, apud [Col. 1086C] quos, ex perpetua Ecclesiae doctrina, non minor angelici hujus status ratio habetur: sed ultra pergamus.

Praeclara licet ac sublimis virginitatis gloria haberetur, res ardua nihilominus ac difficilis censebatur virginitatem profiteri; ita ut non modo vis nulla fieret puellis ut stadium hoc ingrederentur, sed etiam ut difficultates illius obeundae vitae eisdem prae 237 oculis ponerentur; et nonnisi sero tandem, multisque adhibitis probationibus, ac divina explorata voluntate pro donis gratiae tanto operi necessariis, atque iis demum ultro volentibus, ac vim quodammodo facientibus, copia daretur profitendae in conspectu Ecclesiae virginitatis, ut ex eodem Nicetae libello, capite 4, num. 17 et 18, ubi haec omnia cum lapsa virgine peracta fuisse Nicetas ipse testatur, antequam ad virginitatem solemniter Deo dicandam admitteretur. Eadem porro est ratio quae semper obtinuit in catholica Ecclesia, sacrarum virginum constituendarum; ex probata scilicet earumdem libera [Col. 1086D] voluntate, ac patefactis divinae vocationis indiciis: cui tantae curae si quando fortasse exitus non respondit (quod tamen divino Spiritu protegente raro admodum contigit), minus certe indiligentiae praepositorum parentumve tribuendum fuit, quam artibus ejusdem antiqui ac vaferrimi illius serpentis, qui lapsam etiam sanctissimi Nicetae nostri virginem decepit.

Ad quid reipsa illorum temporum doctrina ferebat de puellis virginitatem professis, quoad propositum scu sponsionem servandae integritatis? Virgines nimirum hic intelligimus illius instituti, cujus erat lapsa illa virgo Nicetae; virgines sacras, quae scilicet non privatim virginitatis voluntatem explicuissent ac Domino etiam in corde suo spopondissent, sed quae publice et in conspectu Ecclesiae virginitatis institutum professae fuissent, accepto nempe velo ab Ecclesiae praesule, aliisque peractis de more, solemni die ac coram [Col. 1087A] praesenti populo caeremoniis, de quibus infra; quaeque propterea non simplex continentiae votum emisisse dicendae erant, sed prorsus solemne, si tunc ea vocabula, posterius inducta ad eamdem rei substantiam indicandam, in usu fuissent. De his porro virginibus, illorum temporum doctrina idem profecto ferebat, quod semper postea dictum ac servatum fuit de virginibus iis quae se voto solemni obstrinxerunt servandae castitatis, dum solemnem emiserunt professionem in aliquo ex approbatis ab Ecclesia virginalibus institutis; nimirum propositum illud servandae integritatis veram omnino ac gravem induxisse obligationem, animam afficientem atque conscientiam; propositum illud fuisse perpetuum, indissolubile atque irrevocabile, et irritum quoque reddens quodcumque posterius intentatum vinculum eidem adversum. Videas propterea Nicetam nostrum in eodem ad Lapsam libello capite 5, num. 19, solemnitatem velationis illius virginis, nuptias appellantem illius cum Sponso suo ac Domino, et fidem postea [Col. 1087B] commemorantem quam illa tunc eidem pollicita fuit; fidem utique peractis nuptiis respondentem, ideoque indissolubilem atque perpetuam. Videas sequenti num. 20 actionem illam velationis nuncupatam a Niceta copulam spiritalem, ab ea virgine factam cum Christo, inter innumerabiles testes Ecclesiae, coram angelis et exercitibus coeli. Cum vero sibi objecisset sanctus praesul, num. 21, ad excusationem illius lapsae, illud Apostoli I Cor. VII, Melius est nubere quam uri; en quomodo et auctoritatem simul rectissime interpretatur, et rem totam declarat super virginitatis proposito in iis quae velum accepissent. »Hoc dictum (Apostoli) ad non pollicitam pertinet, ad nondum velatam. Caeterum quae se spopondit Christo, et sanctum velamen accepit, jam nupsit, jam immortali juncta est viro. Et jam si voluerit nubere communi lege conjugii, adulterium perpetrat, ancilla mortis efficitur.« Atque hoc eodem sensu iterum Nicetas, capite 9 num. 39, dum, conversa oratione in juvenem [Col. 1087C] illius virginis corruptorem, ipsum de duobus simul criminibus objurgat 238 uno scelere perpetratis, de adulterio nempe ac de sacrilegio, dicens: »De te autem quid dicam, filio serpentis, ministro diaboli, violatore templi Dei; qui in uno scelere duo crimina perpetrasti, adulterium utique et sacrilegium? Satis ita confirmavit sanctus praesul quid sibi voluisset velatio illa solemnis quam lapsa virgo acceperat, cum duo distinguit crimina in illius corruptore, adulterium nempe et sacrilegium; adulterium scilicet, utpote in jam nuptam et copulatam viro immortali, viro nempe qui numquam morti obnoxius, numquam proinde locum sponsae relinquit novis nuptiis licite ac valide ineundis; sacrilegium vero utpote in nuptam ac copulatam viro immortali Christo Domino, cujus spiritalis copulae praecellentiam ac sanctitatem peculiari etiam quodam modo revereri ipse debuisset. Vox ipsa porro adulterii, utrobique a Niceta usurpata post datam de nuptiis ac copula spiritali doctrinam, id simul ingerit animo, quod nuptiae celebratae per illud non [Col. 1087D] tolluntur, et vinculum maritale non solvitur, juxta catholicam de matrimonii sacramento sententiam. Censuit igitur Nicetas virginitatis propositum publice a virginibus emissum cum solemni susceptione velaminis, non minus ac postea semper in virginibus solemni voto sacratis, fuisse perpetuum indissolubile atque irrevocabile, nec non et irritum quoque faciens quodcumque vinculum contra illud intentatum. Dum haec vero tam fidenter Nicetas asserit de virginitatis proposito, ac de vi illius in virginibus quae velum solemniter accepissent, dubitari nequit quin ex communi tunc Ecclesiae doctrina in re tam gravi sit ille locutus. Hujusmodi autem doctrina, quae quinto saeculo ex Nicetae loquendi modo communis omnino apparet, doctrina proculdubio fuit etiam praecedentium saeculorum: quod et ostenderunt viri docti plerisque adductis illorum temporum monumentis; ita ut ex ipsorum sententia eos merito errasse dicamus, qui [Col. 1088A] negarunt per quinque priora saecula irritas Ecclesiae judicio fuisse nuptias illorum qui solemniter castitatem voverant. Sed jam ad ea quae disciplinae sunt gradum faciamus.

Dum hic disciplinam quinti saeculi ex Nicetae opusculis atque fragmentis eruere nitimur in iis Ecclesiae usibus seu ritibus, de quibus ibidem mentio est; non is est animus, ut eamdem in omnibus disciplinam hodie quoque vigere ostendamus, prout de dogmatibus fidei ac morum doctrina factum fuit. Quaedam ex disciplina illorum temporum adhuc vigent; quaedam alia sunt illius disciplinae vestigia; quaedam etiam ex vetusta illa disciplina omnimode obsoleverunt, ut novis pro temporum ratione institutionibus locum darent. Hoc tamen in hac etiam disciplinae varietate praeclarum admiramur, quod Ecclesiae spiritus unus semper idemque fuit, quo omnia et singula moderata est pro locorum et temporum diversitate, filiorum necessitatibus indulgentissima, modo rigorem tenens, modo remittens, modo vetera instaurans, modo veteribus [Col. 1088B] nova substituens; de hoc uno in hac agendi ratione sollicita, ut omnes semper Christo homines lucrifaceret, atque ut inter omnes maxime servaret unitatem spiritus in vinculo pacis. Singula itaque ex ordine percurramus.

Disciplina quae competentes respicit, prima est quam in Nicetae opusculis intuemur, et de qua plura jam superiori capite diximus, dum singula Nicetae opuscula recensebamus: sed hic peculiaris quidam ritus circa Symbolum fidei competentibus traditum, et a competentibus redditum, recolendus est. Competentes igitur compellans Nicetas in Explanatione Symboli, capite 8, post expositam de Trinitate doctrinam, ita loquebatur: 239 »Hanc Trinitatis fidem, fratres, in cordibus firmate vestris.« In hunc eumdem sensum ita ex fragmento seu reliquio Nicetae 4 habemus: »Ad fidem quisque atque ad baptisma pervenire desiderans instruendus est pariter et docendus, ut brevitatem Symboli in corde memoriter teneat.« [Col. 1088C] Vetus hic, ni fallimur, Ecclesiae disciplina innuitur, Nicetae quoque tempore vigens, qua Symbolum fidei competentibus, ex vetustiori adhuc obtinente arcani religione, oretenus tradebatur, et qua Symbolum fidei oretenus quoque ab iisdem reddebatur, vetito prorsus quocumque scriptae paginae adminiculo, etiam in memoriae subsidium caeteroquin opportuno. Sanctus certe Augustinus, sermone 212 in traditione Symboli, num. 2, praeclarum habet super hac disciplina testimonium. »Brevem, inquit, sermonem de universo Symbolo vobis debitum reddidi . . . . Nec ut eadem verba Symboli teneatis, ullo modo debetis scribere; sed audiendo perdiscere: nec cum didiceritis, scribere; sed memoria semper tenere atque recolere. Quidquid enim in Symbolo audituri estis, in divinis Scripturarum litteris continetur. Sed quod ita collectum et in formam quamdam redactum non licet scribi, commemoratio fit promissionis Dei, ubi per prophetam praenuntians testamentum novum dixit: Hoc est testamentum quod ordinabo eis post dies illos, dicit [Col. 1088D] Dominus, dando legem meam in mente eorum, et in corde eorum scribam eam (Jerem. XXXI, 33). Hujus rei significandae causa, audiendo Symbolum discitur; nec in tabulis, vel in aliqua materia, sed in corde scribitur.« Sed digna quoque sunt quae recolantur in hanc ipsam rem alia ejusdem sancti doctoris verba ex sermone, qui inscribitur de Symbolo ad cathecumenos, et reipsa dici debuisset in traditione Symboli ad competentes, atque extra numerum est aliorum sermonum in novissima ejus Operum editione. »Accipite, inquit, filii, regulam fidei, quod Symbolum dicitur. Et cum acceperitis, in corde scribite, et quotidie dicite apud vos: antequam dormiatis, antequam procedatis, vestro Symbolo vos munite. Symbolum nemo scribit ut legi possit: sed ad recensendum, ne forte deleat oblivio quod tradidit diligentia, sit vobis codex vestra memoria. Quod audituri estis, hoc credituri: et quod credideritis, hoc etiam lingua reddituri . . . . [Col. 1089A] Hoc est enim Symbolum quod recensuri estis et reddituri.« Ita sanctus doctor: ubi animadvertendum est, ita reapse, ex fide tutiorum Augustini operum editionum, legi debere allata verba; cum lineola scilicet, quam virgulam dicimus, inter vocem diligentia, et sit vobis; non vero cum puncto post vocem diligentia, sicut alicubi eumdem Augustini textum adductum legimus, prout infra videndum erit. Punctum enim ibidem positum sensum textus reddit omnino diversum, et priori ipsius Augustini clarissimo loco prorsus contrarium.

Aliud illustre testimonium hujuscemodi vigentis disciplinae medio circiter quinto saeculo, et in celebri Ravennatensi Ecclesia sua, exhibet nobis sanctus Petrus Chrysologus sermone 58 in Symbolum apostolorum, ubi competentes Symbolum accepturos ita instruebat. »Accepturi Symbolum, hoc est pactum vitae, salutis placitum, et inter vos et Deum fidei insolubile vinculum, pectora parate, non chartam; sensum acuite, non calamum; et audita, non atramento, [Col. 1089B] sed spiritu ministrante describite: quia committi non potest caducis et corruptibilibus instrumentis aeternum et coeleste secretum, sed in ipsa arca animae, in ipsa bibliotheca interni spiritus est locandum: ne profanus arbiter, ne 240 improbus quod dilaceret discussor inveniat: et fiat ad contemnentis et ignorantis ruinam, quod confitentis et credentis donatum est ad salutem.« Haec sanctus doctor. Sed et exeuntis quoque ejusdem quinti saeculi documentum pro eadem de Symbolo disciplina praebet Romana Ecclesia in Sacramentario Gelasiano apud Muratorium Liturgia Romana vetus, tomo I, col. 540 editionis Venetae in-folio, ubi in praefatione Symboli ad electos haec habentur: »Intentis itaque animis Symbolum discite: et quod vobis, sicut accepimus, tradimus, non alicui materiae, quae corrumpi potest, sed paginis vestri cordis ascribite.«

Quid vero post haec Aquileiensis Ecclesia? Praesto est Rufinus noster celebri suo in Symbolum apostolorum [Col. 1089C] Commentario, num. 2; ubi etiam disciplinam hanc, Symboli non scribendi, traditionem apostolicam appellat, dicens: »Idcirco haec non scribi chartulis aut membranis, sed retineri credentium cordibus tradiderunt (apostoli), ut certum esset haec neminem ex lectione, quae interdum pervenire etiam ad infideles solet, sed ex apostolorum traditione didicisse.« Praeterea Aquileiensis ipsa adest vetus Liturgia apud De Rubeis dissertatione de Sacris Forojuliens. Ritibus, capite 11, eruta ex vetustis Aquileiensis Ecclesiae codicibus, ubi in officio scrutinii ad competentes, quod nuncupatur in aurium aperitione, eadem primo repetuntur electis ipsissima verba quae paulo ante retulimus ex Sacramentario Gelasiano, cui simillimum officium illud est; deinde haec alia, quae in Gelasiano non habetur, peculiaris eisdem additur admonitio de Symbolo non scribendo, inter iteratas hac de causa, quae ibidem indicuntur, Symboli recitationes. »Hoc autem Symbolum non in charta, aut cera, aut fragili calamo, vel stylo mortali scribi [Col. 1089D] permissum est: sed infigi animis nostris praeceptum est graphio fidei et calamo verbi divini, quod penetrat venas, et omnia secreta rimatur.« Ita ibi. Haec verba porro quamdam redolent antiquitatem, dicere audemus, Sacramentario Gelasiano vetustiorem. Quidni haec ipsa fuerint antiquiora ac veluti propria Aquileiensis Ecclesiae verba in hoc ipso scrutinii officio; quae etiam post Gelasianum acceptum retenta fuerint, eidemque inserta? disciplina itaque omnium erat Ecclesiarum generatim saeculo quinto, a quibus Aquileiensis non recedebat, ut Symbolum fidei oretenus competentibus traderetur, oretenus a competentibus edisceretur, oretenus redderetur, excluso quocumque ejusdem scribendi modo: et ad hanc propterea disciplinam respexit Nicetas verbis illis superius allatis ex capite 8 Explanationis, atque ex fragmento seu potius reliquio ejusdem 4.

Non hic est tamen omnino praetereunda singularis [Col. 1090A] opinio clarissimi Petri Lebrunii, tomo II Dissertationum Liturgicarum, quoad Symbolum apostolorum; quod ille affirmabat per quatuor aut quinque Ecclesiae priora saecula non modo a competentibus, sed a nemine prorsus litteris exaratum, et Christianorum memoriae tantummodo fuisse commendatum. Illum clarissimus Muratorius egregie refellit in dissertatione de Rebus Liturgicis, capite 1, praemissa operi supracitato Liturgia Romana vetus, ad quam lectorem mittimus: sed nonnihil profecto et Muratorius ipse ibidem allucinatus est, dum ex Augustini potissimum loco superius relato in sermone de Symbolo ad catechumenos, et ab eodem perperam lecto, cum puncto scilicet sensum periodi claudente post vocem diligentia, loco simplicis virgulae uti ibidem monebamus, nititur ostendere liberum semper cuique indiscriminatim fuisse 241 Symbolum scribere, etsi non ut legendo recitaretur, certe ut in memoriam ex scripto, si opus esset, revocaretur; neque aliud sibi velle Patrum monitiones de Symbolo litteris non tradendo, [Col. 1090B] nisi Symbolum ipsum tanti esse pretii, ut quisque fidelium memoriae tradere, ac saepe recitare jubeatur, ipsum in mente potius quam in charta scriptum retinens. Verum allata tum Augustini, tum aliorum loca veterem ritum proculdubio firmant, quo competentibus omnimode vetabatur Symboli scriptio, ut fidem juxta Apostolum ex auditu haberent, atque ut extra spem positi juvandae ex scripto memoriae Symbolum et diligentius addiscerent et tenacius retinerent; nec non ut arcani quoque disciplina servaretur, qua sicuti cavebatur ne Symbolum catechumenis traderetur antequam ad competentium gradum pervenissent, ita et caveri debebat ne forte ex pluribus quae a competentibus scribi poterant ejusdem exemplis, aliqua in manus pervenirent eorum quibus illud habere nondum licebat; sicut etiam ob quamdam Symbolo debitam reverentiam, qua conveniebat ut illud ex ore potius quam ex charta acciperent competentes, uti ex allatis textibus intelligimus. Dicamus igitur [Col. 1090C] oportet, tum contra Lebrunium, tum contra Muratorium, vetitum quidem reipsa fuisse antiquitus competentibus Symbolum scribere etiam ad proprium usum, dum in competentium ordine permanebant; minime vero vetitum fuisse Symbolum scribere episcopis, presbyteris, aliisque de clero, quibus docendi onus incumbebat, sicuti neque fidelibus quibuscumque e tirocinio Christianae institutionis egressis.

Quaeri nunc posset, quamdiu haec disciplina in Ecclesia perduraverit? At monumenta quae attulimus, disciplinam hanc ubique vigentem ostendunt toto saeculo quinto; cum scilicet multi ex Judaeis atque gentilibus quotidie et ubique ad ecclesiam venirent, et catechumenorum ac competentium institutio praecipua esset episcoporum clerique cura. Desiit igitur fortasse, cum adaucto ubique Christianorum numero, immo provinciis per orbem ex integro Christianis factis, catechumenatus disciplina, prout fuerat ab initio instituta, pedetentim obsolevit.

[Col. 1090D] Caeterum, ut de Aquileiensi Ecclesia aliquid distinctius attingamus, occasione hujus ritus a Niceta nostro memorati: in quibusdam Collectaneis dictis de Antiquis Ritibus baptismi eorumque Significatu, quae exstant cum epistola Maxentii patriarchae Aquileiensis ad Carolum Magnum de Significatu rituum ac caeremoniarum baptismi, apud Bernardum Pezium, tomo II Thesauri Anecdotorum novissimi, quaeque non improbabiliter ab eodem Maxentio collecta dixerimus in suum et Ecclesiae suae usum, utpote quae, ut admonet clarissimus editor, in eodem ipso codice et apud eamdem Maxentii epistolam consistebant; in his, inquam, Collectaneis dictis sub num. 4 eumdem legimus Rufini textum a nobis superius relatum, de Symbolo non in membranis scribendo, sed cordibus retinendo; unde inferimus eumdem tunc quoque apud Aquileienses viguisse usum, quoad competentes, Symboli nimirum non scribendi, sed oretenus tantum accipiendi. Maxentius autem Aquileiensem rexit Ecclesiam ab undecimo [Col. 1091A] circiter noni saeculi anno, ut apud De Rubeis in Monumentis. Praeterea Aquileiensis ordo scrutinii in aurium aperitione superius memoratus, qui monitionem illam praebet Sacramentarii Gelasiani, aliamque insuper suam propriam, de Symbolo a competentibus non scribendo; uti vidimus; quamdam temporis notam habet, quam in citata dissertatione sua, capite 10 expendit idem De Rubeis, et unde colligit scrutinium 242 illud in usu Aquileiae fuisse nono certe aut etiam decimo Ecclesiae saeculo. Hac igitur etiam sera aetate monitiones illae fiebant in Aquileiensi Ecclesia inter scrutinia baptizandorum, de Symbolo ab eisdem non scribendo: atque haec demum de hujusmodi ritu dixisse sufficiat.

Competentes itidem respicit ritus alter renuntiationum ab eisdem faciendarum, antequam redderent acceptum Symbolum. Hujus ritus meminit Nicetas Explanationis capite 1, et fragmento 3. Sed cum de hoc plura dixerimus superiori capite, dum libellum Nicetae quintum de Symbolo recenseremus; hic hujus [Col. 1091B] ritus sufficiat meminisse. Symbolum fidei appellat pactum Nicetas a competentibus cum Domino factum, communi tunc inter Patres dicendi modo e divinis Scripturis hausto, iisdemque usitatissimo; quo significaretur fides veluti Domino data a competentibus in Symboli redditione coram testibus, et a qua propterea illis recedere non licebat. »Retinete semper pactum quod fecistis cum Domino, id est hoc Symbolum, quod coram angelis et hominibus confitemini.« Explanationis capite 15. Hoc nimirum erant competentes singulari vinculo obstringendi, fidei scilicet semel datae atque solemniter Christianae religionis conservandae, ob grave periculum apostasiae quod tunc imminebat, ex numero non exiguo, paganorum maxime, quibuscum erat vivendum. Aiebat praeterea Nicetas, fragmento 5, Symbolum esse commonitorium fidei; atque hoc ab omnibus communiter teneri ac disci. Satis apto vocabulo commonitorium fidei Symbolum appellabat, seu ratione habita ad fidem datam, ut jam [Col. 1091C] dicebamus, Christianae servandae religionis in Symboli redditione, seu habita quoque ad mysteriorum fidei professionem in eo contentam: quod autem addit, Symbolum ab omnibus communiter disci atque teneri, perpetuum firmat Ecclesiae morem, quo Symbolum fidei vel ipsis pueris baptismate renatis, cum primum balbutire incipiunt, perdiscendum tradimus, et quo ab omnibus omnino ejusdem professionem exigimus. Quam frequens in scriptis Patrum exorcismorum mentio ante baptismum! Horum autem meminit quoque Nicetas in fragmento suo 6, ubi quid exorcismi sint, et ob quam causam ante baptismum adhibeantur, breviter simul ac elegenter indicat. Hujusmodi igitur exorcismorum ritum in baptismatis administratione ex perpetua Ecclesiae traditione sancte retinemus. Quod spectat autem ad Neophytos, id est recens baptizatos, die sancta Dominicae Resurrectionis; ecce Nicetae quoque testimonium de ritu luminum, hoc est cereorum ardentium, quos manu gestabant donec Liturgiae ordo compleretur; nec non et de vestibus candidis, quas tunc [Col. 1091D] induebant in signum gratiae atque innocentiae in baptismate acceptae: »In tanto tamque solemni conventu Ecclesiae Dei, inter lumina neophytorum splendida, inter candidatos regni coelestis, etc.« Ita ad Lapsam, capite 5, numero 19. Utrosque hos ritus in infantium baptismate hodie quoque aliqua ex parte servamus, et in baptismate adultorum ex integro retinemus.

Alia nunc nos vocant, quae aedium tunc sacrarum cultum respiciunt, et nonnulla nobis exhibent quae in Christianorum ibidem conventibus agebantur. Vigiliarum morem memorat Nicetas, uti plene aetate sua vigentem, in libello ad Lapsam, capite 6, numero 22; morem scilicet ducendi in sacris aedibus inter divinas laudes noctes illas quae praecipuas anni festivitates praecederent. Haec autem, non cleri tantummodo, sed et totius populi, ut notissimum est, consuetudo erat, cujus vestigium aliquod nobis 243 nunc superest in sola nocte Nativitatis Dominicae. »Noctem convertistis [Col. 1092A] in diem per sacras istas vigilias. nolite rursus diem in noctem per ebrietatem et crapulam, ac meretricios cantus convertere,« aiebat ad populum sanctus Joannes Chrysostomus, homilia 59 in Martyres. At praeclarum praebet harum vigiliaraum exemplum in Occidentali Ecclesia ipso Nicetae quinto saeculo Sidonius Apollinaris Epistolarum libro V, epistola 17, ubi mentionem facit vigiliarum pro anniversaria solemnitate sancti Justi episcopi Lugdunensis; et ubi ingens populus ad has vigilias praesens asseritur sexu ex utroque, quem capacissima basilica non caperet, et quamlibet cincta diffusis crypta porticibus. Sed ad Nicetam nostrum. Non vigiliarum modo Nicetas ibidem meminit, sed lucem etiam notat vigiliarum, tantamque lucem quae oculos perstringere posset: »Quomodo oculos tuos non perstringebat lux vigiliarum?« Quis hic non videat Aquileiensis Ecclesiae cultum, decorum sane ac splendidum, et jam tunc in luminaribus praesertim sacrarum aedium effusum? Numerosa lumina in vigiliis solemnitatis sancti Justi memorabat Sidonius [Col. 1092B] ipse loco nuper citato.

Sed et cantus quoque hymnorum spiritalium ibidem a Niceta memoratur, veluti in Ecclesia sua obtinens: »Quomodo, inquit, . . . . aures tuas non penetrabat hymnorum spiritalium cantus?« Jam tunc igitur in Aquileiensi Ecclesia obtinebat ritus cantandi psalmos et hymnos in conventibus sacris; quem ritum ex Oriente acceptum primus adoptaverat in Occidente sanctus Ambrosius, et quem postea caeterae Ecclesiae, causa spiritualis utilitatis inde manantis, protinus suum quoque fecerunt, uti ex Augustino intelligimus Confessionum libro IX, capite 7. Jam vero cantum Ecclesiae suae Nicetas commemorat, non qui aures mulceret, sed qui aures penetraret, atque inde praecordia afficeret, sanctosque affectus gigneret: quae utique cantandi ratio ea fuit, quam in sua Mediolanensi Ecclesia invexit sanctus Ambrosius, cujusque effectus sane mirificos in se ipso expertus fuit sanctus Augustinus, qui in citato Confessionum libro, capite 6, ita ad Deum conversus fatebatur: »Quantum flevi in hymnis [Col. 1092C] et canticis tuis, suavesonantis Ecclesiae tuae vocibus commotus acriter! Voces illae influebant auribus meis, et eliquabatur veritas tua in cor meum: et exaestuabat inde affectus pietatis, et currebant lacrymae, et bene mihi erat cum eis.« En igitur quid sibi vellet etiam in Aquileiensi Ecclesia cantus de quo Nicetas loquitur; cantus scilicet qui aures penetraret.

Meminit demum Nicetas loco citato etiam lectionum coelestium, quae in Ecclesiae suae conventibus habebantur; id est lectionum sacrorum librorum, quae sacrae Liturgiae partem constituebant; atque harum lectionum notat etiam virtutem: »Quomodo . . . mentem tuam non ventilabat lectionum coelestium virtus?« Ab Ecclesiae exordio sacrae lectiones veteris Testamenti usurpatae fuerunt in ecclesiastica Liturgia, deinde etiam novi, simul ac Evangelia et reliqua scripta apostolica prodierunt, ut ex monumentis antiquioribus habemus: sed saeculo quinto, ut Mabillonius aliique animadvertunt, jam erat in usu penes [Col. 1092D] Ecclesias earumque ministros libellus quidam, cui nomen Comes (quod praesto semper esset sacris templi ministris), et antiquus sane, ita ut eum nonnulli sancto Hieronymo, quamvis perperam, attribuerint; qui libellus lectiones indicabat singulis diebus adhibendas in sacris. Numquid et in Ecclesia Aquileiensi hujus libelli usus Nicetae aetate? Probabiliter sane: etenim eodem 244 loco memorat Nicetas peculiares novi Testamenti Lectiones, quae juxta illum ventilare mentem debuissent lapsae illius: deinde subdit numero 23: »Haec tanta et tam terribilia non tibi veniebant in mentem, cum ad illud opus nefarium tua membra peterentur, etc.?« Oportebat igitur statis per annum temporibus verba illa in Ecclesia Aquileiensi tunc temporis lecta fuisse, ac pluries praeteritis etiam annis eadem verba recurrente tempore in Ecclesia lecta virginem lapsam audisse, ut juste a Niceta de oblivione coelestium earum lectionum exprobrari meruerit. [Col. 1093A] Hoc autem facile suadere videtur, ordinem quemdam etiam Aquileiae in usu positum, qui per anni circulum lectiones in sacris adhibendas indicaret; et hunc non alium fuisse quam libellum Comes, qui eodem saeculo communis jam erat usus. Hic liber Comes maximae tunc erat utilitatis, addam etiam necessitatis, Ecclesiae ministris ad legendas in sacris conventibus, debito ordine, justoque modo singulis vicibus, et quae diebus singulis convenirent, divinas Scripturas; quarum exemplaria tunc, indivisa atque integra, magna religione servabantur hac de causa in ecclesiarum sacrariis. Nos a saeculis hoc Comite non indigemus, qui Scripturarum lectiones jam sectas in partes, suoque ordine dispositas, ac per dies singulos distributas habemus in nostris ecclesiasticis libris, qui typorum gratia in omnium manibus versantur.

Quid vero virtus coelestium illarum lectionum, quam notat Nicetas? Virtus procul dubio eisdem insita indicatur, juxta illud Apostoli (Hebr. IV): Vivus est sermo Dei et efficax, et penetrabilior omni gladio ancipiti, [Col. 1093B] et pertingens usque ad divisionem animae ac spiritus, compagum quoque ac medullarum, et discretor cogitationum et intentionum cordis. At virtus illa probabiliter etiam ex ministrorum legentium pronuntiatione veniebat, seu lectiones illae simpliciter legerentur, seu etiam cantarentur cum liquida voce et convenienti modulatione, prout etiam nunc in Ecclesiis cantari solent; et cujus cantus magnam utilitatem agnoscebat sanctus Augustinus Confessionum libro X, capite 33.

Sed jam nos revocat sacrarum virginum institutum, de quo, quid doctrinae Nicetae Aquileiensis tempore esset, jam vidimus supra; ut nunc, quae ad disciplinam quoque pertinent, exploremus. De sacris scilicet etiam nunc eisdem virginibus loquimur, quae castitatem publice in Ecclesia profitebantur, accepto solemniter ab episcopo sacro velamine, aliisque peractis ad hujusmodi sacrum ritum caeremoniis. Monasterium itaque virginale in primis a Niceta nostro memoratur in libello ad Lapsam, capite 7, num. 28: »Oblita domum [Col. 1093C] patris tui, ut scriptum est, ad monasterium virginale transisti.« Ubinam vero situm hoc monasterium virginale Aquileiensis Ecclesiae sub Niceta? Aquileiae nimirum, et in media civitate, ut non aegre colligimus ibidem ex capite 4, num. 12. Prius sacras virgines in Ecclesia exstitisse solemne propositum virginitatis professas, quam earum receptacula, in quibus una simul diversarentur ac communi quadam regula viverent, res explorata videtur apud eruditos, ubi sacratarum virginum primaevae aetatis exempla complura, quae propriis in domibus morabantur, aut solae, aut certe paucis sociabus unitae. Asceteria quaedam nihilominus exstitisse sacrarum virginum, vel a primis Ecclesiae temporibus, maxime vero in Orientis partibus, eruditi itidem probare contendunt. Praeclarum quiddam de primis et antiquissimis sacrarum virginum coetibus animadvertit clarissimus Alteserra in opere cui titulus Asceticn, 245 sive Originum rei monasticae, libro III, capite 2, ubi ita scribit: [Col. 1093D] »Temporibus apostolorum nequaquam auditum est nomen monachorum: ab ipsis tamen apostolis sacrarum virginum et viduarum collegia in Ecclesia esse coepere.« Quidquid autem sit de collegiis his sacrarum virginum apostolicis, quae ad instar fuerint asceteriorum posterioris aevi; de re scilicet haud quidem satis hactenus explorata; certum tamen ex monumentis veteribus jam videtur, sacrarum virginum societates, post datam a Constantino Ecclesiae pacem, publice exstitisse etiam in Occidente, easque virgines una simul sub quadam disciplinae regula vixisse in aedibus ad hoc institutis, quae monasteria vocarentur; etiamsi nihilominus consuetudo quoque vigeret ut quaedam ex his sacris virginibus, etiam accepto ab episcopo sacro velamine, vitam domesticos inter parietes agerent, uti patet de celebri illa Demetriade ex Aniciorum progenie de qua superius dicebamus ex epistolis sanctorum Augustini atque Hieronymi, nec [Col. 1094A] non et de Marcellina sancti Ambrosii sorore, aliisque.

Non multis abhinc annis prodiit liber Italice scriptus, cui titulus, Delle Monache di Sant' Eusebio, primo monastero d' Occidente, cujus alteram editionem vidimus Vercellis cusam anno 1785, in forma octavi, uti aiunt. Longe absumus ut ea hic infirmare velimus, quae eruditus auctor asserit primo et secundo hujus operis capite de fundatione et loco hujusce monasterii, sicut etiam de ejusdem regula: sed ea nihilominus firmioribus niti monumentis cuperemus, ut quemlibet possent etiam persuadere, sicuti profecto erudiunt atque delectant Hoc autem si vitium est, non est sane operis, sed peculiaris illius argumenti, quod, ob defectum hac in parte monumentorum indigenorum, sterilitate quadam laborat sua, aliunde propterea supplenda, uti reipsa ab auctore abunde suppletur eruditione omnigena ab omni antiquitate petita, qua libellum instruxit, et gratum reddidit sacrae antiquitatis cultoribus. Demus nihilominus, quarto vergente saeculo, [Col. 1094B] aut etiam circa medium ejusdem saeculi, Vercellensem Ecclesiam, Eusebii episcopi merito, sacrarum virginum monasterium habuisse, prout virorum habebat, qui simul et monachi erant et clerici, unde tantopere Eusebii episcopi memoria celebratur. Demus insuper hoc primum reipsa fuisse in Occidentis partibus sacrarum virginum monasterium. Quid interim de virginali monasterio Aquileiensi censebimus, post medium tantum quintum saeculum a Niceta nostro primum memorato? Conjicere sane possumus, neque prorsus invite, ad quartum Ecclesiae saeculum pertinere etiam virginale monasterium Aquileiense, immo ad ipsam Eusebii Vercellensis aetatem, si vel ea recolamus quae in mantissa ad caput quartum hujus dissertationis attigimus; et si mentem praesertim ponamus ad nonagenariam aetatem illius sacratae virginis Columbae, de qua ibidem ex nostrate lapide Osopiensi, quaeque verisimiliter ad virginale monasterium Aquileiense pertinuit.

[Col. 1094C] Celebratissimum Ecclesiae Aquileiensis clerum ibidem jam vidimus sub Valeriano episcopo; qui anno circiter 368 aut 369 episcopatum Aquileiensem inivit. Celeberrimum itidem monasterium virorum eodem tempore Aquileiae sanctitatis ac doctrinae fama florens agnovimus: cultamque simul virginitatis laudem a sequiori sexu ex divi Hieronymi testimonio intelleximus. Quidni et monasterium jam tunc steterit virginale, merito illius cleri tantis laudibus celebrati; praesertim vero si recolamus, magis semper interfuisse tutelae ac decori virginum providere, communi earumdem habitaculo constituto, quam 246 monachorum disciplinae? Praeterea nonagenaria illa sacrata virgo Columba, quae anno 453 obiit, uti ibidem ex Fontanini animadversionibus innuebamus, quaeque ad monasterium idem virginale Aquileiense verisimiliter pertinuit de quo Nicetas noster loquitur, uti ipse quoque eruditus praesul eodem loco ex iis quae praemiserat procul dubio deduxisset, nisi aliam a nostra de Niceta hoc libelli ad Lapsam auctore sententiam cum [Col. 1094D] communi tunc eruditorum calculo amplexatus esset; illa, inquam, nonagenaria Virgo aetate ipsa sua ostendit monasterium virginale Aquileiense ad quartum saeculum pertinere. Ac certe Fontaninus idem Commentarii sui capite 16, virginem Columbam sacratam fuisse conjicit a Valeriano Aquileiensium episcopo, qui anno circiter 388 aut 389 ad superos evolavit, ut apud De Rubeis in Monumentis; etiamsi eamdem dixerimus non ante vigesimum suae aetatis annum sacrum velamen virginitatis accepisse: quamvis, pro tunc ibidem asserta, et obtinente in his regionibus disciplina, etiam junioris aetatis puellae judicii maturitatem praeseferentes hujus voti compotes fierent, uti ex monumentis quae idem profert, ac maxime ex quodam lapide Vercellensi apud Gruterum pag. 1170, num. 1, ubi virgo quaedam demortua indicatur anno aetatis suae 13, quae jam tunc »Texerat . . . . sacros casto velamine crines.« Jam igitur cum virginali monasterio [Col. 1095A] Aquileiensi, quantum conjectando licet, prope accedimus ad Eusebii Vercellensis aetatem, cujus extrema pars primos tetigit episcopatus annos Valeriani Aquileiensis. Sed adhuc aliquid tentandum est.

Quisnam fuit qui ex Oriente in Occidentem monasticam utriusque sexus disciplinam aut invexit, aut certe commendabiliorem reddidit et ampliavit? Magnus nimirum ille Athanasius, divo Hieronymo teste, epistola 127, num. 5, ad Principiam virginem, dum exsul a sede sua Alexandrina Italiae partes peragraret. Athanasius porro, et Aquileiae quoque tunc fuit, hospes Fortunatiani Aquileiensis episcopi, Valeriani praedecessoris, anno 348, ut apud De Rubeis in Monumentis, capite 6, num. 5, et ecclesiasticis Aquileiensis Ecclesiae conventibus cum Fortunatiano episcopo operam dedit. Quidni auctor tunc ipse fuerit Fortunatiano eidem Aquileiensi, ut virgines sacras ibidem degentes in unum invitaret locum, et monastica Orientis disciplina erudiret; et ita monasterium virginale Aquileiense jam tunc Athanasii Alexandrini studio, et [Col. 1095B] Fortunatiani Aquileiensis episcopi cura ortum habuerit? Hoc autem dixisse sufficiat de virginali monasterio Aquileiensi a Niceta memorato, ut idem multo Niceta vetustius intelligamus, ac certe non ita posterius monasterio virginali Eusebii Vercellensis; etiamsi hoc fortasse fuerit in Occidente primum, ut auctori praecitati opusculi placuit.

At quotenis virginibus sacris constitisse putabimus virginale monasterium Aquileiense sub Niceta? Monasterii hujus virgineos choros memorat ipse ad Lapsam, capite 6, num. 22, dicens: »Quomodo tibi . . . . non veniebat in mentem . . . . processus in Ecclesiam inter virgineos choros?« Haec autem dicendi ratio numerum procul dubio indicat non exiguum sacrarum virginum in illo monasterio virginali degentium. Ac profecto cum frequentiora tunc temporis non essent, prout postea fuerunt, in una eademque ecclesia, in una eademque urbe, saltem in Occidente, sacrarum virginum monasteria; illud unum aut alterum, quod exstabat, abundare debuit virginibus ex universa [Col. 1095C] dioecesi ibidem collectis. Jam vero, ut de numero etiam sacrarum virginum in monasteriis antiquitus viventium nonnihil 247 dicamus; si de Ecclesia Orientali loquamur, ubi monastica tum virorum tum mulierum primum viguit disciplina, mirabilia sunt quae ex ecclesiasticis monumentis habemus de numero virginum ibidem in monasteriis degentium vel ipso quarto Ecclesiae saeculo. Sanctus Ambrosius in libro de Virginitate, capite 7, num. 36, ab eodem scripto, ut editoribus Maurinis visum fuit ex indiciis quae Ambrosius ipse suppeditat, circa annum 378, haec habet: »Discite quantas Alexandrina, totiusque Orientis, et Africana Ecclesia quotannis sacrare (virgines) consueverint. Pauciores hic homines prodeunt quam illic virgines consecrantur.« Ac profecto ex Historia Lausiaca Palladii, capite 34, habemus, quod in Tabennensi solitudine, quae est in Thebaide, tercentarum virginum monasterium exstitit sub Helia abbate, qui illarum curam cum laude gessit per annos quadraginta. [Col. 1095D] Non sine autem stupore maximo intelligimus ex Rufino nostro, de Vitis Patrum, libro I, capite 5, unam Oxyrinthi civitatem in Aegypto, ex relatione episcopi loci illius sibi facta, continuisse sacrarum virginum viginti millia, nec non et decem millia monachorum. Quid vero de monasterio virginali quod in sancta Bethlehem civitate fundaverat celebris Romana vidua Paula, Gracchorum et Scipionum sanguine clara, sed longe clarior Christiana humilitate atque pietate; et de qua Hieronymus epistola 108 ad Eustochium filiam, ex editione praecitata Vallarsii? »Plures virgines, inquit ille, quas e diversis provinciis congregarat, tam nobiles, quam medii et infimi generis, in tres turmas monasteriaque divisit; ita dumtaxat, ut in opere, et in cibo separatae, psalmodiis et orationibus jungerentur . . . . Unumquodque agmen matrem propriam sequebatur, etc.« Magnam virginum copiam Bethlehemitici monasterii hic certe [Col. 1096A] cognoscimus, ex ipsa dicendi ratione. Adeo vero monasterium hoc virginale decursu temporis sub Paula crevit, ut idem Hieronymus ibidem dicere potuerit num. 30, quod fratrum et sororum, id est monachorum et virginum, immensam multitudinem Paula moriens reliquerat.

At non eadem eo tempore in Occidentis partibus, et in Italia ipsa, virginum copia in virginalibus monasteriis. Praeclarissimos habuit de virginitate sermones sanctus Ambrosius ad populum suum, qui postea eodem auctore in opuscula coaluerunt, quorum tituli: De Virginibus ad Marcellinam sororem; de Virginitate; de Institutione Virginis; Exhortatio Virginitatis. Sed conquerebatur idem sanctus praesul, sermonibus suis se parum aut nihil proficere apud Mediolanenses suos; ubi, matrum etiam opera, prohibebantur puellae virgines prodire ad audiendum ipsum de Virginitate dicentem: atque asserebat de Placentino potius, de Bononiensi, ac de Mauritania quoque ad se venire virgines ut velum acciperent, prout libro I de Virginibus, [Col. 1096B] capite 11. Ipse autem eodem loco summis laudibus extollit virgines praesertim Bononienses, quae mundanis se deliciis abdicantes, sacrarium virginitatis incolunt (id est monasterium virginale), relictoque parentum hospitio, tendunt in tabernaculis Christi, indefessae milites castitatis. Verum quotis demum virginibus constabat monasterium hoc Bononiensium virginum, adeo ab Ambrosio celebratum, ad pudorem simul atque fervorem in Mediolanensibus excitandum? Non amplius certe quam viginti, ut idem fatetur; licet parvum hunc numerum, ex copia fructus amplificare gestiat. »Sine contubernali sexu (aiebat sanctus doctor) contubernali pudore provectae ad vicenarium numerum et centenarium fructum.«

248 Quid iisdem prope temporibus ipsa Ecclesiarum omnium princeps Ecclesia Romana? Testis est sanctus Hieronymus supracitata epistola 127 ad Principiam virginem de Laudibus Marcellae viduae, num. 5, quod hujus Marcellae tempore, id est circa medium saeculum quartum, »nulla nobilium feminarum noverat [Col. 1096C] Romae propositum monachorum, nec audebat propter rei novitatem, ignominiosum, ut tunc putabatur, et vile in populis nomen assumere.« Prima propterea quae Romanae urbis virgo nobilis esse coepit, juxta eumdem Hieronymum, epistola 22, num. 15, ad Eustochium, data anno Christi 384, Eustochium ipsa fuit, Paulae filia, quae una cum matre in Bethlehemitico monasterio vixit. Quod itaque ad ipsam Romam pertinet, ubi monasticum propositum rei novitas erat juxta Hieronymum, nulla prorsus ante Marcellam videntur ibidem fuisse virginalia monasteria; atque haec tandem coepisse post Athanasii illuc adventum, immo et Petri qui Athanasio in episcopatu successit, ac Romae et ipse fuit anno Christi 373 vel 374, et a quo probabilius Marcella ipsa »monasteriorum in Thebaide, Pachumii, et virginum ac viduarum didicit disciplinam, « ut Hieronymus ipse supracitata ad Principiam epistola, num. 5, et Vallarsius in notationibus. At quam tenue exordium tunc habuit primum [Col. 1096D] illud Marcellae Romanum monasterium feminei sexus! Una scilicet et altera tantum constitit, Marcella nempe vidua, et Principia virgine, quae suburbanum agrum pro monasterio habuerunt, et rus electum pro solitudine, ut Hieronymus ibidem, num. 8. Harum tamen duarum exemplum veluti semen fuit fecundissimum, unde brevi Romae orta virginum monasteria, atque haec multarum virginum numero aucta: »Multoque ita vixistis tempore, subdit Hieronymus, ut ex imitatione vestri, conversatione multarum gauderemus Romam factam Jerosolymam. Crebra virginum monasteria, monachorum innumerabilis multitudo; ut pro frequentia servientium Deo, quod prius ignominiae fuerat, esset postea gloriae.« Brevi igitur, id est jam anno 412, quo haec scribebat Hieronymus, ex principio tam exiguo, ea Occidens habuit in sacrarum virginum coetibus, quae Orienti amplius non invideret, et ita, praesertim Romae, abundare coeperunt virginibus monasteria, [Col. 1097A] ut millesimum numerum longe excederent, et ut non minus quam tria millia reperirentur Gregorii Magni aetate, id est saeculo exeunte sexto, ut ex ejusdem epistola 26 libri VII, alias 23 libri VI. Nil propterea mirum, si etiam Aquileiae, Nicetae nostri aetate, id est quinto inclinante saeculo, monasterium virginale, quod ibi positum erat, sacris virginibus abundaret, quae vere choros virgineos constituerent. Sed ad alia virginalis disciplinae capita procedendum.

Ipsa nunc virginum initiatio expendenda venit, quae peculiariter a Niceta nostro in libello ad Lapsam indicatur capite 5, num. 19 et 20. Solemnis nempe velationis ibidem mentio, in qua sita erat virginalis propositi publica et plena professio; divini quoque altaris, ubi velationis caeremonia peragebatur; diei sanctae Dominicae Resurrectionis, qua post baptismatis solemnitatem, inter neophytorum candidatorum lumina, virgines procedebant, ut velamen acciperent, quo spiritales earumdem nuptiae cum Christo rege significabantur: »Non es memorata diei sanctae Dominicae [Col. 1097B] Resurrectionis, in qua divino altari te obtulisti velandam? In tanto, tamque solemni conventu Ecclesiae Dei, inter lumina neophytorum splendida, inter candidatos regni coelestis quasi 249 Regi nuptura processeras.«

Mulierum velationem in ecclesia gravi quidem sermone praecepit Apostolus I Cor XI, quod praeceptum non modo mulieres nuptas respicere, sed etiam non nuptas, ac maxime virgines ex proposito pluribus ostendebat, tertio ineunte saeculo, Tertullianus in libro de Velandis Virginibus, quem scripsit anno 210, ut Pamelio visum, adversus abusum tunc alicubi exortum, quo virgines sacrae incedebant non velatae: ubi inter alia haec capite 16, notatu dignissima habet, atque ad rem nostram opportuna: »Adimple habitum mulieris (velando scilicet teipsam, o virgo), ut statum virginis serves. Mentire aliquid ex his quae intus sunt, ut soli Deo exhibeas veritatem: quamquam non mentiris nuptam; nupsisti enim Christo: illi tradidisti carnem [Col. 1097C] tuam, illi sponsasti maturitatem tuam. Incede secundum sponsi tui voluntatem. Christus est qui et alienas sponsas et maritatas velari jubet, utique multo magis suas.« Haec ille.

Velatione autem, vel a primis Ecclesiae temporibus, peractam fuisse publicam et solemnem virginum initiationem, monumenta testantur. Virginum nimirum velatio spiritale connubium indicabat, quod virgo inibat cum Christo sponso; quemadmodum velatio quoque novae sponsae adhibebatur apud Romanos in ritibus nuptialibus, ut satis notum eruditis. Licet vero exemplum aliquod in divinis Scripturis appareat velationis hujusmodi in Rebecca, ut primum vidit Isaac sponsum suum, Geneseos XXIV, ac hodie quoque vigeat inter Hebraeos exemplo Ruth Moabitidis, Ruth III, 19, ut novimus ex Buxtorfio Synagogae Judaicae capite 39; velandi tamen virgines consuetudinem, ad connubium earum spiritale indicandum, in Ecclesia inductam fuisse facilius crediderim ex more saecularium nuptiarum qui tunc in Romano orbe vigebat, [Col. 1097D] quique inter Christianos ipsos priscis temporibus locum habuit, omni tamen idololatriae superstitione sublata, immo etiam velationis ejusdem usu ad divinam matrimonii originem ostendendam sanctificato; ut praesertim patet ex epistola 1 Siricii papae ad Himerium Tarraconensem episcopum, cap. 4, apud Constantium, data circa annum Christi 385, ubi velationis conjugalis inter Christianos mentio est; et ut constat quoque ex divi Ambrosii epistola 19 classis I, eodem tempore data ad Vigilium episcopum Tridentinum, num. 7, ubi conjugii Christiani sermo, quod sanctificari oporteret velamine sacerdotali et benedictione, id est velamine per sacerdotem sponsae capiti imponendo, ut Maurini editores ad hunc locum annotant. Flammeum, seu etiam flammeus, velum illud conjugale apud veteres vocabatur: et flammeum quoque, ob rei similitudinem, appellatum fuit virginale velamen inter Christianos; ut apud Hieronymum in [Col. 1098A] epistolis supracitatis, apud Ambrosium in operibus similiter quae scripsit de Virginitate et de Virginibus, ac apud alios passim, ut eruditis itidem notum. Cujus rei porro denotandae causa velatio conjugalis apud Romanos primitus adhibita? »Flammeo amicitur nubens (aiebat Festus Pompeius Grammaticus) ominis boni causa, quod eo assidue utebatur flaminia, id est flaminis uxor, cui non licebat facere divortium.« Quid non simile ad hanc ipsam innuendam rem, perpetuam scilicet atque indissolubilem sacrarum virginum cum Christo sponso unionem, in Ecclesiae precibus ad haec usque tempora, dum virginum capiti in earum initiatione velamen imponitur? »Accipe velamen sacrum, quo cognoscaris . . . . te Christo Jesu veraciter humiliterque, toto cordis annisu, sponsam perpetualiter subdidisse.« 250 Ita in Pontificali Romano, de Benedictione et Consecratione virginum: neque dubium ullum quin ex vetustioribus Ordinibus, etiamsi fortasse hodie desideretur in Liturgicis Collectionibus quas habemus veteris Romani ritus; neque [Col. 1098B] dubium pariter ullum, quin ex primaeva prorsus Ecclesiae disciplina. Videtur igitur non immerito velationis virginum caeremoniam originem duxisse ex conjugali veterum, tum ethnicorum, tum Christianorum etiam, velatione, ad indicandum spiritale virginum, nec non et indissolubile quoque, cum Christo connubium; prout ominis boni causa prius inductum fuerat apud Romanos conjugale velamen, quo scilicet, etsi non omnimode apud illos admitteretur, optaretur saltem indissolubilis nuptiarum nexus, ad exemplum uxoris flaminis quae hoc velamine assidue utebatur juxta Festum, et cui non licebat facere divortium; et prout idem velamen etiam adhibebatur in connubiis Christianorum, ad absolutam nempe, ex Christianae religionis institutis, vinculi conjugalis perpetuitatem indicandam.

Quod nunc spectat ad vetustiora velationis virginum monumenta, adest pro primo Ecclesiae saeculo in Martyrologiis memoria, ad diem 7 Maii, Beatissimae [Col. 1098C] atque Illustrissimae Dei famulae Flaviae Domitillae, ut legimus apud Adonem; quae etiam ibidem dicitur, sicut et alibi quoque, »a sancto Clemente sacro velamine ad integritatis perseverantiam consecrata.« Duo hic habemus: et sacro velamine sacratas fuisse ab ipso Ecclesiae exordio in Romana Ecclesia Christianas Virgines; et sacrum ipsum velamen adhibitum reapse fuisse ad integritatis perseverantiam indicandam, id est perpetuam virginum hujusmodi cum Christo sponso unionem, prout ominis boni causa, juxta Festum, uti antea dicebamus, velabantur eodem tempore apud gentiles hominum sponsae ad perpetuitatem initi seu ineundi connubii saltem auspicandam, et prout similiter apud Christianos ad perpetuitatem eamdem reapse et absolute asserendam. Nos quidem non latet, Adonem aliosque martyrologos Flaviae Domitillae virginis et martyris prolixum, quod exhibent, elogium hausisse ex Actis sanctorum Nerei et Achilei, quae apud eruditos in sinceritate claudicare videntur, et in quae immitius etiam praeter [Col. 1098D] suum morem fertur Tillemontius, tomo II, uti admonet clarissimus Dominicus Georgius in Adonis Martyrologio a se illustrato, ad hanc ipsam diem 7 Maii. Eodem itaque Georgio praeeunte, humanius certe Acta illa haberi merentur, quae, potius quam falsa, interpolata alicubi Baronius judicavit, quaeque Henschenius Bollandianus optimae fidei esse censuit. Non est autem cur interpolationem suspicemur in eo quod Flaviam Domitillam a sancto papa Clemente virginem consecratam dicant sacro velamine, si, post ea quae supra attulimus de velaminis usu, quis etiam tunc esset in Romana Ecclesia virginitatis cultus et ardor intueamur. Quinam vero tunc fuerit, satis edocent epistolae illae duae ejusdem sancti papae Clementis, de Virginitate, seu ad virgines, quas primum vulgavit e ms. codice Syriaco, cum versione Latina, Lugduni Batavorum anno 1752 Joannes Jacobus Wetstenius, quasque in suam novam Bibliothecam Veterum Patrum, [Col. 1099A] veluti genuinum fetum ejusdem sancti pontificis, inseruit tomo I, Syriace ac Latine, aliisque duabus addidit ad Corinthios Graece et Latine ejusdem sancti Clementis jampridem notis epistolis, Andreas Gallandius. In his porro noviter detectis epistolis, quarum prima est ad Virgines fratres et ad Virgines sorores, id est ad virgines utriusque sexus, et agit de virginalis ducendae vitae ratione, 251 altera vero de conversationis cautione cum virginibus sororibus adhibenda; in his, inquam, epistolis elucet studium jam tunc flagrantissimum inter Christianos profitendae virginitatis, necnon et praesulum cura ut vitam virgines ducerent professae virginitati non imparem. Huic propterea tanto de virginitate ac de virginibus apparatui ipso Ecclesiae primo saeculo, quis jure suspicabitur mentionem sacri velaminis accessionem esse posteriorem in Flaviae Domitillae Virginis initiatione?

At ipsa Romana Ecclesia aliud nobis suppeditat hujus velationis exemplum vetustissimum in quadam [Col. 1099B] pictura, quam Bosius et Aringhius invenerunt in coemeterio Priscillae via Salaria, et habetur icone expressa tomo II Romae Subterraneae ejusdem Aringhii pag. 395, quamque iterum evulgavit illustravitque clarissimus Franciscus Blanchinius in notationibus ad Anastasium Bibliothecarium, tomo II, pag. 128. Haec pictura refert pontificem sedentem ac veluti manum imponentem virgini sacrae coram eo stanti cum velo, quod ambabus manibus tenet quasi ab eodem tunc acceptum: refert quoque presbyterum quemdam pontifici astantem, ac veluti operam suam praebentem huic sacrae rei. Multa hic consideratione dignissima sacrae antiquitatis cultoribus super pontificali cathedra ac pontificis vestimento, necnon super vestibus tum virginis tum presbyteri, sicut etiam super singularum earumdem trium personarum gestu ac sese habendi ratione. At, quod nostra nunc interest, conveniunt praecitati eruditi viri, quibus alii quoque astipulantur, initiationem hic exhiberi Christianae virginis [Col. 1099C] per sacri velaminis traditionem; pontificem illum sedentem, esse sanctum Pium papam primum, patria Aquileiensem, qui circa medium secundum saeculum Romanam sedem tenebat: presbyterum astantem, esse Hermam, seu Hermetem, Pastorem etiam dictum, ejusdem Pii pontificis fratrem; virginem vero, sanctam Praxedem, seu sororem illius sanctam Pudentianam. His duobus exhibitis primi et secundi saeculi monumentis, en quanta gaudeat antiquitate velationis virginum caeremonia a Niceta nostro memorata et perpetuo quoque Ecclesiae usu per saeculorum seriem ad nos usque deducta.

Velamen porro hoc, quod sacrum nunc quoque appellatum audimus, sacrum itidem appellavit Nicetas, ibidem, capite 5, num. 20 suae Lapsae dicens: »Sacro velamine tecta es;« et sacrum pariter ac sanctum tota appellavit antiquitas, Flammeum virginale sanctum, dixerat Hieronymus epistola ad Demetriadem 130 num. 2; Crinem sacro velamine consecrandum, scripserat Ambrosius de Institutione virginis, capite [Col. 1099D] 17, num. 108, aliique similiter passim. Unde vero sanctitatem hanc virginale velamen accipiebat? Ex divino certe altari, unde sumebatur ut virginum capiti imponeretur, et probabiliter ex quadam etiam supplicatione peculiari ad sanctificationem illius a Deo impetrandam; uti postea quoque utrumque in usu semper fuit, ac videri potest in Pontificali Romano, de Benedictione et Consecratione virginum; ac propterea: »num melius maforte me quam altare velabit, quod sanctificat ipsa velamina?« aiebat puella quaedam apud Ambrosium de Virginibus libro I, capite 12, num. 66, quae ad altare confugerat cum a parentibus invita urgeretur ad nuptias.

Plura de hoc virginali velamine apud veteres quaeri adhuc possent; cujus nimirum formae esset, cujus materiae, cujus qualitatis, cujus pretii, cujus coloris: sed ne longiores simus, hic sufficiat generatim innuisse, virginale velamen, etiamsi a flammeo [Col. 1100A] nubentium ortum duceret, diversum tamen 252 ab eodem fuisse in hoc praesertim, quod virginale quamdam in omnibus praeseferret humilitatis, devotionis, paupertatis ac castimoniae significationem. Diversitatem hanc ostendit divus Ambrosius in libro de Virginitate capite 5, num. 26, ubi ad virginitatem puellas dum hortaretur, et suum panderet dedicandi virgines desiderium, ita scribebat: »Utinam possem flammeum nuptiale pio integritatis mutare velamine!« En igitur velamen sacrarum virginum diversum a velamine nuptiali; ac certe tum forma, tum materia, tum qualitate et pretio et colore. Praeterea quid virginale velum, quoad formam maxime, necnon materiam, colorem et cultum, et quoad praecipuum ipsius scopum obnubendae faciei, reipsa fuerit, ex Tertulliano aliquanto clarius intelligimus in alias citato libro de Virginibus Velandis, capite 15: »Confugit (virgo), inquit, ad velamen capitis, quasi ad galeam, quasi ad clypeum, qui bonum suum protegat adversus ictus tentationum, adversus jacula scandalorum, [Col. 1100B] adversus suspiciones, et susurros, et aemulationem, ipsum quoque livorem . . . . Quis audebit oculis suis premere faciem clausam, faciem non sentientem, faciem, ut dixerim, tristem? Quicumque malus cogitatus ipsa severitate frangetur.« En virginum itaque velamen totam faciem cooperiens, et claudens; immo non faciem modo, sed totam etiam corporis superiorem partem, quasi nempe clypeum; en virginum velamen tristitiam quamdam enuntians, et severitatem etiam praeferens; ideoque nulla praestans materiae nobilitate, nullo cultus splendore, nulla coloris fulgentis illecebra. Quis hic non videat velum virginum subsequentium etiam saeculorum, ac virginum maxime claustralium, a Tertulliano jam saeculo ineunte tertio indicatum?

Haec autem solemnis virginum velatio consecratio appellatur a Niceta, ibidem, num. 20: »in illo die consecrationis tuae, etc.« De virginibus loquens etiam Tertullianus, libro citato, capite 13, aiebat, quod [Col. 1100C] virginali suo proposito ipsam naturam Deo consecrabant. Sanctus quoque Ambrosius virginum consecrationem memorat in libro de Virginitate, capite 7, num. 36, et alibi saepe. In Sacramentario Gelasiano, apud Muratorium Liturgia Romana Vetus, tomo I, col. 632 editionis Venetae in-folio legitur haec oratio secreta in una ex missis quae titulum quoque habent, Consecratio sacrae virginis: »Munera, quaesumus, Domine, famulae et sacratae tuae N., quae tibi ob consecrationem sui corporis offert, simul ad ejus animae medelam proficiant.« Eadem loquendi ratio de virginibus solemniter velatis etiam nunc viget: et titulus adest hujusmodi in Pontificali Romano; scilicet, De Benedictione et Consecratione virginum; ubi, post peractam functionem, haec quoque habetur episcopi monitio ad praepositam seu abbatissam monasterii: »Vide, et quomodo istas consecratas Deo serves, et repraesentes immaculatas, etc.«

Haec autem virginum consecratio per sacri velaminis impositionem, ut ex Niceta monuimus, ad divinum [Col. 1100D] altare peragebatur; quemadmodum et deinceps semper factum fuit ex Pontificali Romano, loco nuper indicato. Hujus consecrationis ad divinum altare meminit quoque sanctus Ambrosius de Virginibus libro I, capite 12, num. 66, ubi egregium illud facinus referens supradictae puellae, quae invita a parentibus et propinquis urgebatur ad nuptias: »ad sacrosanctum, inquit, altare confugit. Quo enim melius virgo, quam ubi sacrificium virginitatis offertur? Ne is quidem finis audaciae. Stabat ad 253 aram Dei pudoris hostia, victima castitatis: nunc capiti dexteram sacerdotis imponens, precem poscens, nunc justae impatiens morae, ac summum altari subjecta verticem. Num melius, inquit, maforte me quam altare velabit, quod sanctificat ipsa velami na? Plus talis decet flammeus, in quo caput omnium Christus quotidie consecratur, etc.« In sermone quoque, quem habuit ad virginem Ambrosiam [Col. 1101A] mox sacro velamine consecrandam, libro de Institutione Virginis, capite 17, num. 108, conversa ad Deum oratione, ita loquebatur: »Quibus (exemplis) haec quoque famula tua ad hujusmodi virtutis gratiam lacessita, tuis assistat altaribus, non rutilanti caesarie flavum deferens crinem flammeo nuptiali dicatum: sed illum crinem, quo evangelica illa mulier (sancta Maria) pedes Christi sedula pietate detersit, et domum totam effuso implevit unguento, sacro offerens velamine consecrandum.«

Praeterea dies sancta Dominicae Resurrectionis a Niceta indicatur, qua velationis virginum solemnitas agebatur post baptismatis collationem, et praesentibus neophytis candida veste indutis ac lumina sua portantibus. Festivitati scilicet in Ecclesia omnium maximae velationis virginum solemnitas servabatur, quae Ecclesiae gaudia, ob novae prolis accessum et ob Christi Resurrectionem, ex castissimo quoque virginum cum eodem immortali viro connubio ampliaret. Quin etiam ad hanc festivitatem Dominicae Resurrectionis virginum [Col. 1101B] velatio peculiariter quodammodo pertinebat, ob virginum conditionem, qua veluti filiae resurrectionis efficiebantur, divo Cypriano illis dicente in libro de Habitu Virginum circa finem: »Quod futuri sumus jam vos esse coepistis. Vos resurrectionis gloriam in isto saeculo jam tenetis, per saeculum sine saeculi contagione transitis . . . . Angelis Dei estis aequales.« Ac profecto dies sancta Dominicae Resurrectionis, aetate etiam divi Ambrosii, dies erat velationis solemnis virginum toto orbe, eodem teste in libro cui titulus, Exhortatio Virginitatis, capite 7, num. 42, ubi ita legimus: »Venit Paschae dies, in toto orbe baptismi sacramenta celebrantur, velantur sacrae virgines.« Non ita tamen paschae dies erat velandis virginibus destinatus, ut aliis quoque praecipuis per annum festivitatibus non conveniret. Ac certe ex eodem divo Ambrosio habemus libro III de Virginibus, capite 1, quod Marcellina virgo, illius soror, Romae in basilica Sancti Petri virginitatis professionem fecerat die Natali Salvatoris nostri; cujus etiam diei convenientiam [Col. 1101C] ipse approbans, addebat: »quo enim melius die, quam quo virgo posteritatem acquisivit?« Praeter vero diem Paschatis, et diem Dominicae Nativitatis, alios quoque dies assignavit antiquitas virginum velationi; et in Sacramentario Gelasiano supra citato, ubi benedictiones, orationes, et missae pro hac functione, titulum legimus hujusmodi: »Consecratio sacrae virginis, quae in Epiphania, vel secunda feria Paschae, aut in apostolorum natalitio celebratur.« Hodie tandem in Pontificali Romano praescribitur, quod »benedictio et consecratio virginum fieri debet in Epiphania Domini, vel in Albis paschalibus, aut in natalitiis apostolorum, seu in Dominicis diebus.«

Licet autem velaminis impositio praecipua esset initiationis virginum caeremonia, non tamen in hac sola sita erat eadem initiatio, sed huic accedebat etiam mutatio vestium. Habitus propterea virginalis meminit noster Nicetas ad Lapsam, capite 6, num. 22; id est habitus sacrarum virginum peculiaris; ac [Col. 1101D] certe tum materiae simplicitate, tum colore, tum 254 forma. »Aliud pallium virginum est, aliud adolescentiae circumforaneae,« aiebat etiam sanctus Ambrosius, de Virginitate, capite 14, num. 88. Ipse vero, de Virginibus libro III, capite 1, initiationem describens Marcellinae sororis Romae celebratam, hujus mutationis habitus mentionem facit veluti eodem initiationis tempore peractae: »cum Salvatoris Natali ad apostolum Petrum virginitatis professionem vestis quoque mutatione signares.« Probabile quoque est, virginales has vestes jam tunc peculiari aliqua oratione benedictas fuisse: ac certe hujusmodi benedictionis formula apparet in Sacramentario Gelasiano, loco supracitato, cum enuntiatione, Benedictio vestimentorum virginum, ac postea, Oratio super ancillas Dei, quibus conversis vestimenta mutantur. Hujus autem mutationis ratio in prima oratione indicatur, ubi haec indumenta dicuntur humilitatem cordis et [Col. 1102A] contemptum mundi significantia. Eadem vestimentorum virginalium benedictio, et in ipsa actione eorumdem assumptio, etiam nunc usurpantur, veluti in Pontificali Romano praescriptae: immo ibidem eadem quoque benedictio vestimentorum virginum legitur, quae in Gelasiano Sacramentario habetur; ut inde intelligamus, quanta hujusmodi ritus gaudeat etiam antiquitatis auctoritate.

At quisnam tunc sacrarum virginum initiator? Lapsae virginis Aquileiensis initiatorem non obscure se prodit Nicetas episcopus in libello ad eamdem, capite 5, num. 19 et 20. Episcoporum autem officium reipsa fuisse, prout postea semper fuit, sacrarum virginum initiationem, vetera monumenta testantur. »Ab universis episcopis dictum est: Chrismatis confectio et puellarum consecratio a presbyteris non fiant.« Ita canone 3 concilium Carthaginense II anni 390, apud Labbeum, conciliorum curis Coleti tomo II, col. 1245.« Ut presbyter, inconsulto episcopo, virgines non consecret,« statuerat canone 36 concilium [Col. 1102B] Carthaginense III anni 397, apud eumdem Labbeum ibidem col. 1404. Ad episcopos igitur pertinebat ordinario jure virgines consecrare, si hoc facere vetabantur presbyteri, et si hoc iis omnino non licebat, episcopo inconsulto. Praeterea virginum consecrator, episcopus dicitur, quasi antonomastice, apud Hieronymum, epistola 69 ad Oceanum, num. 9, ex editione Vallarsii. In epistola vero 130 ad Demetriadem, num. 2, ita eamdem virginem sacram sanctus doctor alloquebatur: Scio quod ad imprecationem pontificis flammeum virginale sanctum operuerit caput;« pontificis scilicet Aurelii, Carthaginensis episcopi, a quo velationem virginitatis Demetrias in Africa degens acceperat. Etiam Marcellina virgo, divi Ambrosii soror, Romae velationem acceperat a beatae memoriae Liberio papa, ut ipse testatur Ambrosius de Virginibus libro III, capite 1. Ambrosius quoque solemnem prodit velationem a se factam Mediolani Bononiensis virginis Ambrosiae, neptis clarissimi viri [Col. 1102C] Eusebii, cui hac de causa librum suum inscripsit de Institutione Virginis. Denique virgines illae quae Mediolanum veniebant de Bononiensi, de Placentino et ex ultimis infra ultraque Mauritaniae partibus, ut illic velarentur, quia illic sacrari gestiebant, eodem Ambrosio teste de Virginibus, libro I capite 11, Ambrosium episcopum proculdubio velatorem omnes habuere; nisi dicere velimus Ambrosium episcopum sermonibus et libris suis jam tunc ubique diffusis tantopere laborasse ad amorem virginitatis in puellarum cordibus accendendum, et segniorem postea fuisse ad fructum operis sui manu veluti propria capiendum.

Non modo autem episcopi tunc virgines 255 consecrabant; sed consecrationis caeremoniam allocutione aliqua seu sermone ad praesentes virgines, antequam velationem acciperent, honestabant. Id factum fuisse in die velationis ejus cum lapsa virgine Aquileiensi Nicetas testatur capite 5, dicens: »Non es memorata qualis ad te die illo facta est allocutio: [Col. 1102D] Aspice, filia; intuere, Virgo, etc . . . . His tunc in illo die consecrationis tuae dictis, et multis super castitate tua praeconiis, sacro velamine tecta es.« Id factum fuerat etiam cum sacra virgine Marcellina a Liberio papa, cujus allocutionem tunc habitam, etsi non quoad ipsa pene verba, quoad sensus saltem suo stylo prolatos, nobis servavit Ambrosius citati de Virginibus operis libro III, capite 1, 2 et 3. Ipse quoque Ambrosius, ab eruditis doctor virginitatis merito appellatus, hunc usum habebat sermocinandi in sacrarum virginum velationibus; et sermonem quem habuit in solemni consecratione supradictae virginis Bononiensis Ambrosiae, illa ad Aram stante priusquam sacro velamine obnuberetur, ipse nobis servavit in praecitato libro de Institutione Virginis; qui liber, si unum et alterum demas caput, totus eodem sermone constat, ut Maurini editores notant in admonitione praevia. Nunc quoque viget hic ritus, ut [Col. 1103A] virgines alloquatur episcopus, vel etiam quisquis alius episcopi loco, in earum solemni velatione; seu antequam velum accipiant, ut in Pontificali Romano praescribitur: seu post velum acceptum, ut quorumdam locorum fert usus: et exstant typis editi sermones, tum ab episcopis, tum episcoporum auctoritate a presbyteris ad virgines habiti in earum nuptialibus festis, qui totam redolent primaevae institutionis fragrantiam; quemadmodum illi, cedro prorsus digni, quorum hic meminisse operae pretium ducimus, quique nuper posthumi Utinensibus typis prodierunt, praeclarissimi undequaque viri Francisci Florii, hujus metropolitanae aedis praepositi, ac praesulum nostrorum vicarii generalis, jam alias in hac lucubratione merito laudati. Atque haec de initiationis virginum caeremoniis ac solemnitate.

Ipsa nunc earumdem sacrarum virginum conversatio aliquid a nobis exquirit in iis de quibus apud Nicetam nostrum mentio est. Ac primo processus virginum in ecclesiam a Niceta memoratur, non singillatim [Col. 1103B] quidem, sed agminatim, et choro facto; ad sacros videlicet fidelium conventus, ad hymnorum spiritalium cantum, ad lectiones coelestes audiendas, ad totum nempe Liturgiae ordinem; necnon et ad ipsas vigilias noctis, juxta Christianorum omnium eo tempore consuetudinem, uti ad Lapsam capite 6, num. 22. Cum nimirum tunc temporis nondum essent in una eademque civitate satis multiplicatae sacrae aedes, neque earum peculiaris aliqua virginalibus monasteriis addicta, cumque virginalia ipsa monasteria non ita essent omnino clausa, uti postea sapientissime factum fuit pro majori sacrarum virginum tutela; et his aliquando liberum erat e monasterio egredi pro aliqua necessitate, et necesse quoque erat eisdem prodire ut ad sacras aedes accederent, divinisque mysteriis ibidem cum Christiano populo interessent. Generalem propterea regulam pro egressu quocumque sacrarum virginum e monasterio tradebat sanctus Hieronymus in saepe citata epistola ad [Col. 1103C] Demetriadem 130 num. 19, ita scribens: »Quae vivunt in monasterio, et quarum simul magnus est numerus, numquam solae, numquam sine matre procedant. De agmine columbarum crebro accipiter unam separat, quam statim invadat et laceret, cujus carnibus et cruore saturetur.« Haec de monasteriis virginalibus 256 Africae, ubi Demetrias virgo degebat; licet ipsa virginitatem domi suae servaret cum matre et avia vivens, uti superius notabamus. Caeterum ibidem ipse divus Hieronymus eas commendabat virgines, quae pudoris ac verecundiae gratia, neque ad ecclesiam ipsam prodibant festis quibusdam diebus, in quibus major esset frequentia populi: »Scio ego sanctas virgines, quae diebus festis, propter frequentiam populorum, pedem domi cohibent; nec tunc egrediuntur, quando major est adhibenda custodia, et publicum penitus devitandum.« Sed hoc fortasse ad eas sacras virgines pertinebat, quae non in monasterio, sed domi suae, aut solae, aut cum paucis sociabus vivebant; quaeque, potius quam festis, aliis per hebdomadam [Col. 1103D] diebus ecclesiam adibant ut sacris interessent. Sanctus quoque Ambrosius in Exhortatione Virginitatis, capite 10, numero 71, hanc cautionem sacris virginibus inculcabat, maxime vero adolescentulis, ut raro scilicet etiam ad ecclesiam progrederentur: quod tum virginibus in monasterio degentibus, tum domi suae viventibus, dictum facile existimaverim: »Attende, virgo, sacrae praesertim professionis . . . . Nullus sit tuus sine matre processus, quae sit anxia custos pudoris. Ipsa quoque ad Ecclesiam progressio rarior sit adolescentulis.« Matrem fortasse genitricem intellexit, quae domi et ubique custos esse deberet filiae virginis sacro velo donatae; licet et matrem similiter dixisse potuerit praepositam monasterii virginalis in sensu divi Hieronymi.

Sed disciplinam super hac re Bethlehemitici virginum monasterii sub Paulae senioris institutione ac cura nobis exhibet idem sanctus Hieronymus, epistola [Col. 1104A] 108, ad Eustochium num. 19: »Die tantum Dominico, inquit, ad ecclesiam procedebant, ex cujus habitabant latere.« Duo hic providentiae capita animadvertenda veniunt, quae in Paulae senioris laudem cedunt, necnon et divi Hieronymi ac episcopi loci, qui proculdubio eidem in monasterii institutione a consiliis fuerunt; cavisse eam nimirum ut monasterium suum virginale non longe ab ecclesia locaretur, quo brevissima virginibus via esset ad ecclesiam accedendi; et nihilominus non quotidie eas, immo nec pluries per hebdomadam, sed die tantum Dominico ad ecclesiam accessisse, ut certe cautius earumdem pudori provideretur. Si conjectare licet, etiam monasterium virginale Aquileiense sub Niceta episcopo, quod in media civitate situm superius dicebamus, proximum erat ecclesiae loci; maxime vero si recolamus virgines illas in Ecclesia adfuisse etiam vigiliis cum reliquis Christi fidelibus, ad quas proinde noctu incedere necesse erat, quibusque minus erat conveniens ut virgines sacrae adessent, si non [Col. 1104B] quam brevissimo viae tractu ad ecclesiam accedere potuissent. Si hae porro virgines monasterii Aquileiensis etiam ad sacras vigilias in ecclesiam prodibant, frequentius fortasse quam solis Dominicis diebus Ecclesiae sacris intererant. Virginum tandem devotioni simul ac pudori cumulate providit posterior aetas, cum unicuique earum monasterio, immo et unicuique earumdem sodalitati indulsit, ut peculiares sacras aedes haberent, unde solatia religionis acciperent, quin pedem extra sua septa moverent.

Peculiare tamen quiddam super sacrarum virginum in sacra aede Aquileiensi mansione nobis exhibet Nicetas, quod nullibi fortasse in tota antiquitate memoratum invenias; quodque ad Aquileiensis Ecclesiae ejusque praesulum institutorum commendationem maximam facit. Notissima est veteris Ecclesiae sanctissima disciplina, qua cavebatur quam diligentissime, 257 ut in aedibus sacris mulieres a maribus discreta statione consisterent. Virginibus quoque [Col. 1104C] sacris, in ea sacrarum aedium parte quae ad mulieres pertinebat, locus dabatur a caeteris ejusdem sexus distinctus, ubi una simul sacris adessent mysteriis: unde »quando simul estis in Ecclesia . . . . invicem vestram pudicitiam custodite,« aiebat sanctus Augustinus ad illas scribens, epistola 211, num. 10. At quid de Virginibus in Aquileiensi Ecclesia convenientibus tradit nobis Nicetas? Locum nimirum in Aquileiensi ecclesia non modo easdem habuisse peculiarem, prout ubique terrarum habebant, sed locum etiam tabulis separatum, ac fortasse a solo quoque tantisper sublatum, quo honor dignitatis earum ex ipsa etiam loci distinctione patesceret: »Nonne vel illum locum tabulis separatum, in quo in Ecclesia stabas, recordari debuisti? . . . . . Oblita es propositum . . . . oblita es Ecclesiam totam, oblita gloriam virginitatis, oblita honorem dignitatis, etc. »Ita ad Lapsam Nicetas, capite 6, num. 24 et 27.

Quid insuper, in sacrarum virginum gratiam, Aquileiensis, Nicetae tempore, ferebat Ecclesiae consuetudo; [Col. 1104D] seu potius, ut aptiori ad rem ipsam utamur vocabulo, elegantia? Locus ille, in quo virgines sacris astabant, ornatus erat praeceptis ex divina Scriptura petitis, atque in pariete scriptis, quae virginitatis propositum respiciebant, illudque commendabant; ut vel ex hoc uno intelligas quanti fieret apud Aquileienses virginalis professio: »Nonne vel illa praecepta, quae oculis tuis ipse scriptus paries ingerebat, recordari debuisti, etc.?« ut ibidem Nicetas prosequitur. Sed aliud quoque peculiaris honoris argumentum, quo sacrae virgines donabantur in Aquileiensi Ecclesia inter divina mysteria, notat Nicetas; atque erat osculum pacis, quod illae proculdubio inter divina mysteria, prout moris erat, a sacro altari accipiebant, quodque postea ab eisdem, veluti a traduce purissimo sanctitatis, sibi communicari gestiebant religiosae ac nobiles matronae ibidem sacris praesentes: »Ad quem (locum) religiosae matronae et nobiles certatim [Col. 1105A] currebant, tua oscula petentes, quae sanctiores et digniores te erant.« En quae nobis praeclara circa sacrarum virginum in sacris aedibus disciplinam, ex Aquileiensis Ecclesiae more, vel unus in libello suo ad Lapsam servavit Nicetas; quae fortasse neque ex illo umquam habuissemus, nisi occasio illi fuisset, quamvis profecto infausta, eumdem scribendi libellum, quo tot argumentis undecumque petitis lapsam illam virginem objurgavit.

Praeterea ex hoc eodem libello cura quoque enitet illius temporis episcoporum erga sacras virgines; quae posita erat in dilectione spirituali eisdem exhibita, sicut etiam in commonitione sancta ipsis peculiariter habita: »Et certe non habes quod de nostra negligentia conqueraris: quodcumque enim ad officium pastoris pertinet, et tibi et omnibus non negatum est. Dilectio spiritalis adhibita, commonitio sancta non defuit.« Ita, capite 7, num. 28. Talis nimirum erat cum sacris virginibus suis Aquileiensis Nicetas, cujusmodi ante illum fuerant erga easdem celebriores [Col. 1105B] Ecclesiae praesules, qualesque postea semper fuerunt quicumque in virginibus sacris Ecclesiae catholicae decus, angelorum socias, Christique sponsas respexerunt. »Nunc nobis ad virgines sermo est; quarum quo sublimior gloria est, major et cura est.« Ita sanctus Cyprianus sermonem suum ad virgines inchoabat, et curam suam praecipuam erga illas testabatur, in peculiari libello quem scripsit, de Habitu 258 Virginum: »Audite me itaque, virgines, ut parentem, audite, quaeso vos, timentem pariter ac monentem, audite utilitatibus et commodis vestris fideliter consulentem.« En quomodo ibidem ipse erga virgines suas et dilectionem spiritalem ostendebat, et commonitionem sanctam impertiebatur. De divo Ambrosio, cujus saepe hic sensa retulimus, non est quid addamus; cum constet libros suos, quos de argumento virginitatis habet, coaluisse ex sermonibus quos dixit, seu cum ad amplectendam colendamque virginitatem hortabatur, seu cum ad virgines [Col. 1105C] instituendas erudiendasque accederet. Quis autem nesciat sanctum Augustinum in Hipponensi Ecclesia sua coetum virginum collegisse, optimisque institutis ordinasse, sub praeposita sorore sua, necnon praeposito quoque presbytero qui illarum curam spiritalem gereret? His ipse et dilectionem certe exhibuit, et praebuit commonitionem: et exstat illius epistola 211 alias citata, quae sollicitudinis suae erga easdem testis locupletissima est, quaeque ad informandos sacrarum virginum coetus semper in Ecclesia habita fuit veluti norma absolutissima monasticae perfectionis.

Asserit demum Nicetas ibidem, num. 29, se Hymnum etiam virginitatis exposuisse virginibus suis, quo et gloriam propositi, et observantiam pariter decantarent. Homilias fortasse Nicetas hic significare voluit, a se habitas ad virgines sacras super aliquo psalmo, ac probabiliter super psalmo XLIV, qui a versiculo decimo usque ad ultimum, ut notant etiam Maurini Ambrosianorum operum editores ad hunc locum, multa continet quae ad gloriam pertinent, et ad observantiam [Col. 1105D] virginalis propositi; ut hac spiritali ejusdem psalmi intelligentia illectae virgines eumdem laetius ac suavius in suis spiritualibus exercitationibus decantarent. Cum vero nihil hic de presbytero aut alio ex ecclesiastico coetu appareat, qui monasterio virginali Aquileiensi praeesset, prout apud Augustinum in Hipponensi suo; reliquum est ut ad Nicetae meritum conjiciamus, eumdem sibi hanc spartam peculiariter reservasse, propriis scilicet veluti manibus colendi irrigandique spiritalis hujus viridarii sanctitatis atque pudoris; quod etiam ex pluribus dicendi modis in toto opusculo usurpatis non invite colligimus. Atque hactenus de quinti saeculi apud Aquileienses disciplina, quae sacras virgines respicit.

Ad aliud nunc disciplinae genus Nicetae libellus ad Lapsam nos accit; ad eam videlicet publicae poenitentiae rationem quae tunc obtinebat ob peccata, praesertim publica, graviora: eo enim totus spectat Nicetae [Col. 1106A] libellus, ut lapsam virginem, necnon et corruptorem illius, pro gravissimo scelere perpetrato, ad publicam poenitentiam agendam impellat atque informet. Quod primo nobis occurrit in hoc Nicetae libello super poenitentiali illius temporis disciplina, ea est praxis, tum in Orientali, tum in Occidentali tunc Ecclesia vigens, qua majus nimirum et gravius, atque hinc majori etiam poenitentia expiandum, peccatum aliquod habebatur, quod peracta inquisitione innotesceret, quam si illud ultro peccator confessus fuisset. Ita propterea ad lapsam virginem, quae scelus suum celare tentaverat, quodque nonnisi inquisitione peracta compertum fuit, loquebatur Nicetas, capite 8, num. 37: »Grandi plagae alta et prolixa opus est medicina: grande scelus grandem habet necessariam satisfactionem. Nam non est dubium levius esse crimen, ubi peccatum suum ultro homo confitetur, et poenitet: at ubi celat mala sua, invitus detegitur, et nolens publicatur; illud gravius scelus est. Quod tibi utique provenisse negare non poteris. Et ideo 259 [Col. 1106B] fortius dolendum; quia peccatum est fortius.« Disciplinam hanc veterem multis de more suo adductis tum Graecorum tum Latinorum Patrum testimoniis, necnon et hoc ipso Nicetae nostri (quod ille existimabat Ambrosii), probat atque illustrat Morinus in suo Commentario Historico de Sacramento poenitentiae libro II, capite 6. Unum nos hic afferimus confirmationis gratia, et pro rei de qua agimus affinitate, Augustinum in supra citata epistola 211, qua virgines monasterii sui instituebat, et quomodo etiam puniendae earum essent culpae docebat quae virginale propositum laederent. »Quaecumque, inquit num. 11, in tantum progressa fuerit malum, ut occulte ab aliquo litteras vel quaelibet munuscula accipiat; si hoc ultro confitetur, parcatur illi et oretur pro ea. Si autem deprehenditur atque convincitur, secundum arbitrium praepositae vel presbyteri, vel etiam episcopi, gravius emendetur.« En igitur gravius reipsa peccatum, et majori etiam animadversione mulctandum, ex illorum [Col. 1106C] temporum praxi, quod veluti invito peccante deprehendebatur, quam si eodem sponte aperiente innotesceret.

Patet insuper ex hac disciplina, fuisse tunc aliqua etiam occulta peccata, quae publica essent confessione pandenda, ad publicum subeundum poenitentiae remedium, prout illud fuerat virginis lapsae apud Nicetam, et prout illud fuisset de quo Augustinus: patet quoque inquisitionem tunc viguisse in Christianorum mores, ad eorum maculas investigandas; et delationem ad Ecclesiae praesules, ut iidem pro sua auctoritate ac prudentia cognoscerent, corrigerent, vindicarent. Laudatus Morinus rem hanc illustrat in opere supracitato, necnon Jueninus in suo Commentario Historico et Dogmatico de Sacramentis, dissertatione 6, de Poenitentia, quaestione 5, de Confessione, et quaestione 6, de Satisfactione; aliique post eos, quibus, ut opinamur, non satis fecerunt qui in contrariam iere sententiam. Ex tota hac veteri disciplina, quae paulatim cum poenitentiae ordine in Oriente primum, dein in [Col. 1106D] Occidente descivit, una, quantum ad episcopum, inquisitio adhuc viget in Christianorum mores, pro eo pastoralis officii munere, quo creditae sibi plebis tenetur incolumitati prospicere, et singulorum saluti providere, ut praesertim ex Pontificali Romano in ordine ad visitandas parochias: quantum vero ad plebem, pro eo charitatis praecepto quo unicuique mandavit Deus de proximo suo, viget onus deferendi seu ad Ecclesiae praesules, seu ad secundi ordinis pastores, pro rerum gravitate, Christianos eos, seu qui contra fidei integritatem aliquid obloquantur, seu qui morum pravitate Christianam laedant professionem.

Sed quid nunc de peculiari peccato virginis sacrae, quae se violari clanculum permisisset, ac postea detecta esset invita? quid de poenitentia huic expiando peccato debita? Distinguit Nicetas inter Virginem sacram, quae post acceptum sanctum velamen, post nuptias scilicet cum Christo initas, voluerit nihilominus [Col. 1107A] nubere communi lege conjugii; et inter virginem sacram, quae occulta et furtiva turpitudine constuprata fuerit, et fingat postea se esse quod reapse non est. Illam porro adulterium perpetrasse dicit, ancillam mortis effectam: hanc autem bis adulteram appellat; et quia reipsa datam Christo fidem violaverit, et quia virginem nihilominus sese finxerit, quae amplius non erat. »Et jam si voluerit (sacra virgo) nubere communi lege conjugii, adulterium perpetrat, ancilla mortis efficitur. Si hoc ita est, quid de illa dicendum est quae occulta et furtiva turpitudine 260 constupratur, et fingit se esse quod non est? Habitu virgo, facto non virgo: bis adultera, et in actu, et in aspectu.« Ita Nicetas ad Lapsam, capite 5, num. 21. De hac nunc igitur sacra virgine agimus bis adultera juxta Nicetam, quia scelus occulte perpetravit, et virginitatem habitu virginali nihilominus simulavit: ac de virgine sacra quae nullatenus sponte vulnus suum aperuerat, sed quae convicta, tandem invita ad confessionem compulsa fuerat. Miretur autem nemo, tanti [Col. 1107B] hic factam a Niceta Lapsae hujus simulationem, ut eam propterea bis adulteram appellaverit; cum constet quanta religione semper caverint antiqui Patres, ut, ad peculiarem honorem servandum integrae virginitatis, nulla viduarum quamvis continentiam profitentium velum acciperet; et ut virgines ipsae, quae absque propria culpa, per vim puta barbaricam, virginitatis jacturam fecerunt, corpore quidem, non item mente pollutae, amplius in sacrarum virginum numero ac coetu non censerentur; ut pluribus conciliorum et Patrum allatis testimoniis ostendit Ferdinandus de Mendoza, de concilio Illiberitano libro II, capite 27, in Conciliis Labbei cura Coleti tomo I, col. 1152 et seq. Nihil propterea, his perspectis omnibus circumstantiis, nihil hoc scelere gravius in hac sacra virgine; quae nullam etiam de vi sibi facta excusationem afferre potuerat, quae immo de suo voluntario consensu ex criminis iteratione convicta fuerat, ut capite 4, num. 12 et 13.

[Col. 1107C] Quoti igitur temporis poenitentia huic lapsae virgini indicta fuit a Niceta; et quomodo peragendam docuit ipse? Quod ad tempus attinet, usque ad extremum vitae indicitur a Niceta huic lapsae poenitentia, et quidem, ut prima fronte videtur, absque spe obtinendae, praeter quam a sola Domini misericordia, absolutionis et veniae. »Sed tu (inquit capite 8, num. 38) quae jam ingressa es agonem poenitentiae, insiste, misera: fortiter inhaere tamquam in naufragiis tabulae, sperans per ipsam te de profundo criminum liberari. Inhaere poenitentiae usque ad extremum vitae, nec tibi praesumas ab humana die veniam dari; quia decipit te qui hoc tibi polliceri voluerit. Quae enim proprie in Dominum peccasti, ab ipso solo te convenit in die judicii exspectare remedium.« Duriuscula sane videtur Nicetae sententia in Lapsam suam, de exspectanda a Deo solo misericordia et venia, absque ullo Ecclesiae clavium adminiculo; de qua sententia erit dicendi locus sequenti capite decimo. Caeterum non est quod miremur, si usque ad extremum vitae, poenitentiam indicat [Col. 1107D] Nicetas huic Lapsae pro crimine perpetrato. In virgines namque sacras, quae pactum virginitatis sua culpa non servassent, semper animadvertit antiquitas severioribus poenis, pro disciplinae ratione quae juxta locorum ac temporum differentiam obtinebat; et non nisi erga eas quae magis sexus fragilitatem quam pravam animi voluntatem ostendissent, aliquanto mitiorem se exhibuit. Hujusmodi fortasse fuerant virgines illae de quibus ad Pomponium scribebat Cyprianus, epistola 62 in editione Parisiensi Balutii: atque ideo de earum poenitentia ita decernebat: »Si de eis aliqua corrupta fuerit deprehensa, agat poenitentiam plenam, quia quae hoc crimen admisit, non mariti, sed Christi adultera est, et ideo aestimato justo tempore postea, exomologesi facta, ad Ecclesiam redeat.« Poenitentia utique plena in sensu Cypriani, poenitentia intelligi debet, etiam quoad justi temporis durationem, quae tunc esset omnium rigidissima, licet non 261 usque [Col. 1108A] ad extremum vitae producta; ad distinctionem aliarum minorum poenitentiarum, quae plenae non erant, quaeque propterea minori quoque temporis spatio explebantur. Quid vero idem Cyprianus in alias virgines sacras, quae prava sua voluntate sexus infirmitatem superassent? Severiorem proculdubio se in eas exhibuit, ita ut numquam ad reconciliationem se eas admissurum testaretur. Ita namque subdebat: »Quod si obstinate perseverant, nec se ab invicem separant, sciant se cum hac sua impudica obstinatione numquam a nobis admitti in Ecclesiam posse, ne exemplum caeteris ad ruinam delictis suis facere incipiant.« Duplicem hanc peccantium virginum rationem, adeoque duplicem in easdem animadvertendi modum exhibet canon 13 celeberrimi concilii Illiberitani, quem hic emendatum afferre operae pretium existimamus ex superius laudato opere Ferdinandi de Mendoza, apud Labbeum, loco supra citato. »Virgines quae se Deo dedicaverunt, si pactum perdiderint virginitatis, atque eidem libidini inservierint, non intelligentes quid [Col. 1108B] amiserint, placuit, nec in fine dandam eis esse communionem. Quod si sibimet persuaserint, quod infirmitate corporis lapsae fuerint, et toto tempore vitae suae hujusmodi feminae egerint poenitentiam, et abstinuerint se a coitu, eo quod lapsae potius videantur, placuit, eas in fine communionem accipere debere.« En hic in uno eodemque culpae genere duplicem gravitate reatum, et diversa quidem animadversione mulctandum: mitior tamen animadversio ea est quae totum vitae tempus in lapsa virgine exigit ad agendam poenitentiam, ut veniam tandem in fine accipere mereatur. Lapsus virginis Aquileiensis apud Nicetam erat sane gravissimus multiplici ex capite, uti vidimus; ideoque non immerito eidem indicta fuit poenitentia usque ad extremum vitae, ut veniam a Domino sperare posset.

Sed quonam praesertim modo, quibusque actibus, haec erat poenitentia peragenda? Agonem poenitentiae appellat Nicetas poenitentialem cursum, quem jam [Col. 1108C] erat ingressa lapsa illa virgo; et hoc ex communi tunc loquendi modo, quo poenitentium labores et afflictiones, ac veluti contentiones aptissime indicabantur, tam animae quam corporis, ad praestandam satisfactionem et ad veniam impetrandam. In hoc autem poenitentiae agone haec potissimum lapsae virgini facienda indicuntur a Niceta, capite 8, num. 35. Omnis in primis cura vitae hujus interimenda illi erat, nihilque cogitandum praeter spiritualem mortem in quam peccato suo inciderat, modumque reviviscendi. Deinde lugubris vestis erat accipienda, et mens ac membra singula, digna castigatione punienda. En habitum virginalem in poenitentialem mutatum, cujus peculiaris etiam color et forma, poenitentibus usitata, voce lugubris aliquatenus indicatur. Amputatio quoque crinium praescribitur in poenitentiae signum; unde apparet intonsas eo tempore penes nos sacras virgines fuisse, contra ac alibi, ac praesertim in Aegypto ac Syria, esset in usu, ut Hieronymus docet epistola ad Sabinianum 48. Defluant insuper oculi lacrymis, aiebat ad lapsam Nicetas, [Col. 1108D] pallescat facies. Neque hic satis. »Denique totum corpus injuriis et jejuniis maceretur, cinere aspersum et opertum cilicio perhorrescat . . . Sensus etiam crucietur.« Haec de exterioribus poenitentiae signis ac de corporis afflictationibus Nicetas ad lapsam agendae poenitentiae causa: ubi si per injurias corpori inferendas ad ejusdem macerationem, flagellationem etiam intelligas, aliasque id genus acerbiores castigationes, quarum 262 tam saepe mentio est in Vitis sanctorum qui carnem suam crucifixerunt cum vitiis et concupiscentiis, nihil certe intellexeris quod non apprime conveniat cum poenitentiali illius temporis disciplina; quae dum postea descivit in poenitentium criminibus expiandis, remansit semper apud ferventiores Christianos qui innocentiam cum poenitentia conjunxerunt, et poenitentialibus afflictionibus usi sunt pro Christianis virtutibus facilius excolendis.

Quid nunc ad concipiendum animo, nutriendumque [Col. 1109A] dolorem perpetrati propudii? Praeclara sunt quae congerit Nicetas, capite 10, e divinis Scripturis, ut mentem lapsae poenitudinis sensibus impleat, linguamque tum oris, tum cordis dirigat ad Domini misericordiam implorandam. Sed dignum notatu quod primo loco eidem suggerit, ut quinquagesimum psalmum quotidie recitet usque ad versiculum decimum nonum: »Et primum quidem nullo die quinquagesimus psalmus intermittatur; quia in tali negotio cantatus est: et usque ad versiculum illum: Cor contritum et humiliatum Deus non spernit, cum lacrymis gemituque percurre.« En quanta commendatur antiquitate psalmi hujus quinquagesimi recitatio inter poenitentium afflictationes et preces, qui hodie quoque tam frequenter indicitur poenitentibus a presbyteris confessariis in partem satisfactionis, confessione audita. Non integer tamen quinquagesimus psalmus lapsae virgini a Niceta dicendus indicitur, sed usque ad versiculum decimum nonum, omissis duobus aliis quibus psalmus completur. Etenim non psalmorum verbosa et nuda [Col. 1109B] recitatio, quasi in labiorum piam exercitationem, poenitentibus indicebatur, sed sensuum potius qui in psalmis continentur meditatio; et ideo psalmi eisdem recitandi dabantur ad eam usque ipsorum partem quae ad animi dolorem exprimendum, et ad misericordiam implorandam vehementius urgebat, ne sensibus aliis, quamvis sanctissimis, abstracti quodammodo, compunctionem semel in corde ortam intermitterent. De hoc eodem psalmo quinquagesimo non in totum recitando, sicut etiam de aliis similiter intercidendis pro opportunitate actionis, exempla habemus in antiquis poenitentialibus libellis, quos addidit Morinus operi suo de Sacramento Poenitentiae. In antiquo namque Poenitentiali Romano ibidem, pagina 565 Venetae editionis, sub titulo: Incipit ratio ad dandam poenitentiam: haec habemus: »In primis dicit psalmum tricesimum septimum totum, Domine, ne in furore tuo arguas me, et postea dicit Oremus. Et dicit psalmum centesimum secundum, Benedic, anima mea, [Col. 1109C] Domino, usque, renovabitur sicut aquila juventus tua. Et dicit psalmum quinquagesimum, Miserere mei, Deus, usque, iniquitates meas dele. Post haec dicit psalmum quinquagesimum tertium, Deus, in nomine tuo, et dicit Oremus. Et dicit psalmum quinquagesimum primum, Quid gloriaris, usque, videbunt justi, et timebunt, et dicit Oremus, etc.« In alio quoque Poenitentiali similiter antiquo ibidem, pagina 581, sub titulo, Ordo poenitentis ad mortem, post orationes, et alia, haec leguntur: »Deinde psalmos, Domine, ne in furore tuo, usque Cor meum conturbatum est in me, et lumen oculorum meorum non est mecum. Miserere mei, Deus, secundum magnam, usque, Averte faciem tuam a peccatis. Benedic, anima mea, Dominum, et omnia interiora mea, usque, Sicut aquilae juventus.« En psalmum quinquagesimum, aliosque, in re poenitentiali antiquitus adhibitos juxta Nicetae morem, prout res postulabat, quin eorumdem integritatis 263 ratio haberetur.

Verum si tali tantaeque poenitentiae subjiciebatur [Col. 1109D] virgo sacra foedifraga; quid ejusdem violator, adulterii simul reus et sacrilegii, ut superius innuebamus? In hunc quoque vehementer stylum convertit Nicetas, capite 9 ejusdem opusculi, hac eumdem acri oratione percellens: »De te autem quid dicam, filio serpentis, ministro diaboli, violatore templi Dei: qui in uno scelere duo crimina perpetrasti, adulterium utique et sacrilegium?« Ad poenitentiam vero descendens huic violatori infligendam, eumdem similiter perpetuae addicit poenitentiae: »luctu et fletibus continuis, dum in corpore tuo immundo anima illa tenebrosa versatur, remedium tibi in die necessitatis acquire.« Ita ibidem, num. 42. Vehementior videtur Nicetas in virginis stupratorem, quam in ipsam virginem lapsam, ea etiam fortasse de causa, quia ad poenitentiam capessendam non ita facilem se is exhibebat; ideoque ita illum etiam alloquebatur: »Ne quid a pastore ovi morbidae vel moriturae medicamini [Col. 1110A] denegatum sit, do consilium: Petas ultro carcerem poenitentiae.« Nondum igitur virginis violator ad poenitentiam accesserat; secus ac lapsa, quae agonem poenitentiae jam erat ingressa, cum ad eam sermonem haberet Nicetas.

Quid vero huic in poenitentiae cursu agendum erat, ad corporis afflictationem et ad cordis compunctionem? Catenarum usum illi proponit Nicetas ad viscera obstringenda; gravius nimirum aliquid et acerbius quam lapsae indixerat, quae sexus gerebat imbecillitatem: unde colligas in poenitentiis olim infligendis, seu potius in poenitentialibus afflictationibus, habitam fuisse rationem et sexus et virium. Quam frequens porro catenarum usus legitur in Vitis sanctorum, inter eorum voluntarios cruciatus ad corpus castigandum redigendumque in servitutem, ne umquam spiritui rebelle insurgeret! Desinant delicatuli nostri ac male feriati homines cachinnis excipere, quod religiosi viri ac perfectionis Christianae studiosi ex vetustissimis poenitentium institutis sibi quandoque [Col. 1110B] nostra etiam aetate asciscunt, etsi non ut corrigant quod deliquerint, certe ut aliquid in se coerceant ne delinquant, et ut crucis Christi mortificationem semper in suo corpore exsultantes circumferant. Neque catenas solummodo, sed et jejunia et gemitus indicit Nicetas huic virginis corruptori, ad animam cruciandam. Communia haec nempe poenitentiam agentibus erant, sive feminis, sive viris. Petat insuper sanctorum auxilium, addebat Nicetas, et jaceat sub pedibus electorum: atque haec omnia eodem capite 9, num. 40. Per sanctorum auxilium probabilius intellexit Nicetas opem sanctorum in coelis degentium; quam invocandam ait, ad peccatorum veniam a Domino facilius impetrandam: sed et sanctorum nomine significare potuit presbyteros quoque aliosque de clero, quorum se intercessionibus poenitens commendaret. Jacere vero sub pedibus electorum, illa erat poenitentium ante fores ecclesiae prostratio ad singulos fideles ecclesiam adeuntes, ac veluti [Col. 1110C] provolutio ad pedes ipsorum, ut eorum orationibus adjuvarentur: quae omnia copiose illustrantur a rerum hujusmodi tractatoribus, quin hic diutius super his immoremur. Atque hic demum finis sermoni de disciplina, seu de iis quae ad disciplinam spectant, occasione opusculorum fragmentorumque Nicetae Aquileiensis episcopi.



264 CAPUT X.

Nonnulla expenduntur, quae a sancto Niceta aut minus exacte, aut durius dicta videri possent.

Alia nunc nos manent, quae Nicetam ipsum attingunt, ejus nempe rectam sentiendi docendique rationem: suntque nonnulla in Nicetae opusculis posita, quae ab eodem aut minus exacte, aut durius dicta videri possent; et in quibus propterea Nicetas aut vindicandus, aut explicandus venit.

De fide loquens Nicetas Explanationis capite 2, eam appellat credulitatem: »Bene incipit a credulitate confessio;« ait ille, explicare incipiens priora [Col. 1110D] Symboli verba: Credo in Deum Patrem omnipotentem: Gentes quoque nominans capite 8 quae Evangelio credidissent, eas gentes credulas dixit; »Hanc regulam fidei apostoli a Domino acceperunt, ut in nomine Patris, et Filii, et Spiritus sancti omnes gentes credulas baptizarent.« Quid sibi vult in ore Nicetae haec credulitas, quae in communi sermone defectum sapit, et quamdam animi infirmitatem verae fidei adversam; utpote quae, aut sumitur pro nimia facilitate credendi; quae actus est levitatis; aut pro opinione infirma et imbecilli, quae in fidei dogmatibus sine gravi piaculo locum non habet? Idipsum scilicet Augustino, quoad primum hujus vocis sensum, objiciebat olim illius amicus Honoratus, Manichaeorum fraudibus deceptus, in libro quem sanctus doctor ad eumdem scripsit, de Utilitate credendi, capite 9, num 22. »Ipsa credulitas (aiebat ille) a qua creduli nominantur, vitium quoddam mihi videtur esse: alioquin [Col. 1111A] hoc nomen non pro convicio objectare soleremus. Nam si suspiciosus in vitio est, eo quod non comperta suspicatur: quanto magis credulus, qui in hoc a suspicioso differt, quod ille incognitis aliquam, iste nullam tribuit dubitationem.«

Absit tamen ut credulitatis et creduli voces a Niceta nostro usurpatas, aut hoc aut alio pravo sensu accipiamus. Incredulitas saepe in novo Testamento nominatur, ad fidei defectum innuendum: incredulos quoque in novo ac veteri frequenter legimus, veluti in fide errantes. Si contrariis vocibus credulitatis ac creduli usus est Nicetas, id fecisse jure dicemus ad sensum Scripturarum, et ad id significandum quod incredulitati et incredulis contrarium esset; plenam scilicet fidem, perfectumque fidelem. Hoc ipso sensu, ad Scripturarum rationem, credulitatis et incredulitatis, vocibus usus fuit sanctus Zeno libro I, tractatu 1 de Fide ex editione Veronensi Balleriniorum, dicens: »Abraham placuit Deo credulitate sine lege, et Judaicus populus displicuit Deo incredulitate cum [Col. 1111B] lege.« En vocem credulitatis adhibitam sensu prorsus incredulitati contrario; ideoque non ad vitium in fide indicandum, sed ad plenitudinem fidei ostendendam. Praeterea frequens in Patribus, tum ante Nicetam, tum Nicetae ipsius aetate, credulitatis vox ad fidem veram perfectamque significandam, ac praesertim, ut videtur, ad ipsum fidei internum actum designandum, quo adhaeremus divinis veritatibus, et unde ad confessionem ore faciendam procedimus. »Ridere nostram fidem consuestis, atque ipsam credulitatem.« Ita Arnobius Adversus Gentes libro II, 265 fidem a credulitate distinguens, rem scilicet credendam ab ipso actu credendi. »Sufficiat nobis dicere unam substantiam, tres personas subsistentes, perfectas, aequales, coaeternas . . . . Sufficiat nobis memorata credulitas,« aiebat sanctus Hieronymus, epistola 15 ad Damasum papam, num. 4, ex editione Vallarsii. Credulitatem majorum, pro recta fide actuque credendi ea quae a majoribus accepimus, dixit Xistus papa III, [Col. 1111C] in epistola ad Joannem Antiochenum, apud Coustantium, Epistolae Romanorum pontificum. »Qui crassitudine carnalis ingenii passionis ejus mysteria comprehendere non valemus; credulitate rectae fidei, quae praestitit, teneamus.« Ita sanctus Maximus Taurinensis, sermone 38 de Tempore, aperte credulitatem sumens pro interiore actu fidei, quo religionis mysteria indubitanter tenemus.

Sed nihil hac in re apertius, nihil enucleatius sancto Petro Chrysologo sermone 60 in editione Sebastiani Pauli, ubi suos veluti gradus in fidei professione constituit, et ubi in quo credulitas locanda sit, et quid reipsa credulitas valeat, aperte distinguit. »Sermo, inquit, creat auditum, auditus concipit fidem, credulitatem parturit fides, confessionem credulitas nutrit; confessio perpetuam dat salutem.« Credulitas itaque est quae fidem, animo semel, ex auditu conceptam, assensu intimo amplexatur et sequitur; et confessionem inde ore promendam antecedit et nutrit; ideoque est proprie actus internus fidei, quo [Col. 1111D] rebus credendis firmus praebetur assensus, et unde ad confessionem externam venitur. Hinc praeclare Nicetas in Explanatione aiebat, quod Bene incipit a credulitate confessio, id est ab intima animi persuasione qua indubitanter credimus et unde vox credo erumpit, qua exterius confitemur quod intus in corde tenemus. Praeclare quoque gentes credulas dixit quae in nomine Patris et Filii et Spiritus sancti essent baptizandae; credulas nempe, non ab aliqua in assensu praebendo seu praestito levitate, non a quadam opinandi ratione haesitationi simul obnoxia, sed a firma interius fide, quae confessionem praecederet, ad baptismum suscipiendum necessariam.

Hoc plane sensu credulitatis vox etiam in actis Liturgicis invenitur usurpata: unde in Missali Gallicano veteri, in officio traditionis Symboli, apud Muratorium Liturgia Romana vetus tomo II, col. 710 alias citatae editionis Venetae in-folio, ita legimus: [Col. 1112A] »Adhibendum est itaque credulitatis salubre compendium; ubi imbecilla mens capere non potest coeleste secretum.« Mentis igitur actio est credulitas, quae imbecillae menti subsidio datur. Sed clarius quoque in veteribus codicibus Liturgicis Ecclesiae Aquileiensis apud De Rubeis, dissertatione de Sacris Forojuliensium Ritibus capite 11. Ibi enim in officio scrutinii, quod appellatur in aurium aperitione, haec ad competentes invitatio fiebat: »Venite, filii: venite, quia venit tempus fidei, credulitatis dies, confessionis hora.« Deinde ibidem in subsequenti Expositione Symboli: »Si credidisti, noli dubitare. Noli facere de credulitate perfidiam. Noli vitium sociare virtuti.« En hic credulitatem, ad sensum Chrysologi, a fide et confessione distinctam: en credulitatem virtutem dictam, et ab omni prorsus dubitatione discretam. Clarissimus De Rubeis animadvertit ibidem capite 12, Aquileiense scrutinium praecitatum, idem ferme esse ac illud quod in codice Gelasiano habetur. Verum in Gelasiano codice, apud Muratorium opere [Col. 1112B] supra citato deest omnino tum invitatio praedicta ad competentes, tum subsequens Symboli Expositio, ubi credulitatis 266 mentio est. Quidni ex Nicetae Explanatione Symboli in Aquileiensem liturgiam vox credulitatis manaverit? Haec tamen eadem vox et in Romanis Ordinibus veteribus locum habuit, et hodie quoque non semel legitur inter preces Romani ritus qui communiter obtinet ac etiam in administratione baptismatis.

Ad aliam nunc procedimus Nicetae nostri doctrinam, quam tradit Explanationis capite 6, ubi de Symboli articulo agit: Inde venturus est judicare vivos et mortuos. »Crede, inquit, quoniam hic ipse Christus Dominus noster veniet cum angelis et virtutibus eorum tam vivos quam olim mortuos judicare, ut reddat singulis secundum opera eorum.« Verbis illis, tam vivos quam olim mortuos judicare, videri potest Nicetas docere, ad universale judicium accessuros, absque morte praecedente, eos quos in fine [Col. 1112C] mundi judicis adventus vivos repererit: quod certe a communi sentiendi ratione alienum cognoscimus, qua docemur subeundam esse ab omnibus omnino hominibus mortis poenam; et omnes quoque homines juxta Apostolum, resurrecturos esse, quod nonnisi morte interveniente fieri potest. Doctrina quidem Nicetae nostri explicationem aliquam non prorsus invita pateretur, qua eumdem concepisse animo judicaremus, vivos eos, quos nominat e regione ut ita dicam cum olim mortuis, non prius ad judicium accessuros, quam mortem et ipsi, licet ad modicum, immo ad minimum temporis spatium, pertulerint; ita ut vivi illi mox morituri intelligantur, ut una cum olim mortuis et ipsi quoque nuper mortui, redivivi tandem omnes ad judicium sistantur.

Verum Nicetae doctrina, etiam priori et obvio verborum illius sensu accepta, explicatione hic non indiget, sed defensione. In re scilicet numquam ab Ecclesia peculiari canone definita, atque tunc maxime temporis in utramque partem agitata, licuit Nicetae [Col. 1112D] doctrinam, seu potius opinionem tenere ac tradere quam clarissimus Touttée e congregatione Sancti Mauri, in notationibus ad sanctum Cyrillum Hierosolymitanum a se illustratum, ad catechesim 15, num. 23, aiebat communem opinionem esse Graecis Patribus et Latinorum quoque permultis: »Multos nempe secundo Domini adventu adhuc viventes deprehensum iri, et una cum redivivis ejus judicio, non prius obita morte, sistendos.« Ut Graecos Patres omittamus, pro quibus sufficere potest idem sanctus Cyrillus catechesi citata, quae est de judicio postremo, ubi eodem num. 23 apertissime huic inhaeret opinioni, tamquam penitus exploratae, suisque auditoribus omnino perspectae; nonnihil immoremur illustrationis gratia in Latinis, ut Nicetae nostri explicatio ab omni censura immunis appareat.

Sanctus certe Augustinus, in libro de Fide et Symbolo, quem scripsit adhuc presbyter anno circiter [Col. 1113A] 393, capite 8 ita scribebat: »Credimus etiam inde venturum convenientissimo tempore, et judicaturum vivos et mortuos. Sive istis nominibus justi et peccatores significentur; sive quos tunc ante mortem in terris inventurus est, appellati sint vivi, mortui vero qui in ejus adventu resurrecturi sunt.« In Enchiridio quoque de Fide, Spe et Charitate, quod scriptum judicatur post annum 420, aut eodem etiam anno haec habet capite 55: »Duobus autem modis accipi potest, quod vivos et mortuos judicabit: sive ut vivos intelligamus, quos hic nondum mortuos, sed adhuc in ista carne viventes inventurus est ejus adventus; mortuos autem qui de corpore, prius quam veniat, exierunt vel exituri sunt: sive vivos justos, mortuos autem injustos; quoniam 267 justi quoque judicabuntur.« Ita sanctus Augustinus articulum Symboli de judicio futuro vivorum et mortuorum explicabat; ut absque ulla censura liberum cuique esset vivorum nomine comprehendere etiam eos quos vivos postremus Christi adventus offendet, quique ad [Col. 1113B] judicium una cum mortuis suscitatis venturi sint absque morte.

Rem nihilominus data occasione penitius inquirendam sibi proposuerat sanctus doctor; quod et fecit, epistola praesertim 193 ad Mercatorem, capite 4, quae ad annum pertinet 418, deinde et de Civitate Dei libro xx, capite quoque 20, qui liber, ut conjicere possumus ex iis quae annotant suis locis Maurini editores, post annum certe 425 scriptus fuit. In illa porro epistola, allatis Apostoli verbis I Thessalonicensium IV: Et nos viventes qui reliqui sumus, simul cum illis rapiemur in nubibus obviam Christo in aera, et ita semper cum Domino erimus, haec pro sententia alias a se exposita scribebat: »Revera quantum ad verba beati Apostoli pertinet, videtur asserere quosdam in fine saeculi adveniente Domino, cum futura est resurrectio mortuorum, non esse morituros, sed vivos repertos in illam immortalitatem, quae sanctis etiam caeteris datur, repente mutandos, et simul [Col. 1113C] cum illis rapiendos, sicut dicit, in nubibus: nec aliquid aliud mihi visum est, quoties de his verbis volui cogitare.« Haerebat tamen sanctus doctor dum alia ejusdem Apostoli verba perpenderet I Corinthiorum xv: Stulte, tu quod seminas, non vivificatur, nisi prius moriatur; et alia quoque ibidem: Omnes resurgemus: seu, ut nonnulli codices: Omnes dormiemus; ex quibus a mortis subeunda sententia nullus hominum exceptus omnino videtur, ut immortalitatem perpetuam adipiscatur. Quid igitur sanctus doctor in hoc apostolicae locutionis veluti conflictu? Relatis iterum verbis Apostoli I Thessalonicensium, quae a postremis viventibus in adventu Divini judicis mortem arcere videntur: »Vellem, inquit, de his audire doctiores, et si modo potuerint haec ita exponi, ut in eis possit intelligi, omnes homines qui vivunt, vel post nos victuri sunt, esse morituros, corrigere quod hinc aliquando aliter sensi. Neque enim debemus indociles esse doctores.« Nihilominus propensionem suam pro immortalitate ultimorum viventium [Col. 1113D] aperire non desinens, et majorem quamdam vim in verbis Apostoli ad Thessalonicenses se videre arbitratus, postulabat potius quomodo alia ad Corinthios relata verba ad prioris opinionis sensum essent accommodanda; ac propterea ita prosequebatur: »Si enim in his verbis Apostoli (Ad Thessalonicenses) nullus alius sensus potuerit reperiri, et hoc eum intelligi voluisse claruerit, quod videntur verba ipsa clamare; id est quod futuri sint in fine saeculi et in adventu Domini, qui non exspolientur corpore, sed superinduantur immortalitate, ut absorbeatur mortale a vita: huic sententiae proculdubio conveniet quod in regula fidei confitemur, venturum Dominum, judicaturum vivos et mortuos; ut non hic intelligamus vivos justos, mortuos autem injustos, quamvis judicandi sint justi et injusti; sed vivos quos nondum exisse, mortuos autem quos jam exisse de corporibus adventus ejus inveniet. Quae si ita esse constiterit [Col. 1114A] illa verba excutienda erunt (Ad Corinthios), quomodo sic accipiemus, Tu quod seminas non vivificatur nisi prius moriatur; et Omnes resurgemus, sive, Omnes dormiemus, ut non adversentur huic sententiae, qua quidam creduntur 268 etiam cum suis corporibus in aeternum, non degustata morte, victuri.« Anceps nihilominus super hac difficultate sanctus Augustinus, en quomodo, converso ad Mercatorem sermone in fine epistolae, eumdem alloquebatur, ut clarius aliquid de eadem intelligere posset: »Caeterum quod attinet ad quaestionem resurrectionis, propter illos, qui creduntur non esse morituri, sed ex hac mortalitate ad immortalitatem sine media morte transituri, inquisitio diligentior adhibenda est; et si quid hinc absolutum ac definitum disputatione rationabili atque perfecta vel audisti, vel legisti, vel etiam ipse cogitare potuisti, sive adhuc audire, aut legere, aut cogitare potueris, peto mihi mittere non graveris. Ego enim (quod confitendum est charitati tuae) plus amo discere quam docere, etc.« Ita sanctus doctor Augustinus, [Col. 1114B] anno 418, de vivorum et mortuorum intelligendo sensu, quod spectat ad judicium, dum rem data opera inquireret.

Sed quid libro xx de Civitate Dei, post annos circiter septem ab eodem scripto, ubi rem eamdem iterum sibi enucleandam proposuit? Verbis denuo allatis Apostoli tum ad Thessalonicenses, tum ad Corinthios, a priori sua opinione nonnihil hic declinare videtur; ita ut verba illa ad Thessalonicenses, ubi immortalitas ultimorum viventium asserta apparet ut idem Augustinus aiebat, explicanda hic potius asserat verbis aliis ad Corinthios, ubi omnium omnino hominum mors, omniumque resurrectio praedicatur. Hic namque totus est sanctus doctor, ut possibilem illorum ultimorum viventium mortem asserat ac resurrectionem, etiam in illo brevissimo ac minimo temporis spatio; et ut alia quoque Scripturae verba conciliet, quae contra eorum mortem facere videbantur. Quaeri solet, inquit, utrum illi quos hic viventes [Col. 1114C] inventurus est Christus . . . . numquam omnino morituri sunt; an ipso temporis puncto, quo cum resurgentibus rapientur in nubibus in obviam Christo in aera, ad immortalitatem per mortem mira celeritate transibunt. Neque enim dicendum est, fieri non posse, ut dum per aera in sublime portantur, in illo spatio et moriantur, et reviviscant.« Deinde post aliqua: »Si ergo sanctos, qui reperientur Christo veniente viventes, eique in obviam rapientur, crediderimus in eodem raptu de mortalibus corporibus exituros, et ad eadem mox immortalia redituros, nullas in verbis Apostoli patiemur angustias, sivi ubi dicit, Tu quod seminas, non vivificatur, nisi moriatur, sive ubi dicit, Omnes resurgemus, aut Omnes dormiemus; quia nec illi per immortalitatem vivificabuntur, nisi, quamlibet paululum, tamen ante moriantur; ac per hoc et a resurrectione non erunt alieni, quam dormitio praecedit, quamvis brevissima, non tamen nulla. Cur autem nobis incredibile videatur, illam multitudinem corporum in aere quodam modo seminari, [Col. 1114D] atque ibi protinus immortaliter atque incorruptibiliter reviviscere, cum credamus, quod idem ipse Apostolus apertissime dicit, in ictu oculi futuram resurrectionem, et in membra sine fine victura tanta facilitate tamque inaestimabili velocitate rediturum antiquissimorum cadaverum pulverem?« Demum semper huic sententiae insistens, alterique respondens difficultati, quam hic brevitatis gratia omittimus, ita caput illud 20 atque rem totam concludit. »Quomodo autem sit futurum quod nunc pro nostrae ratiunculae viribus utcumque conjicimus (scilicet quomodo postremi illi viventes 269 et morituri sint et resurrecturi tam exiguo temporis spatio, ut antea fieri posse demonstraverat), tunc erit potius, ut nosse possimus. Resurrectionem quippe mortuorum futuram esse in carne, quando Christus venturus est vivos judicaturus et mortuos, oportet, si Christiani esse volumus, ut credamus. Sed non ideo de hac re inanis [Col. 1115A] est fides nostra, si quemadmodum futura sit, perfecte comprehendere non valemus.« Hactenus sanctus doctor super quaestione, de modo accipiendi vivos illos et mortuos quos venturus Dominus in fine mundi judicabit; num scilicet vivi illi, quos reperiet, morituri sint, an non, antequam ad judicium accedant: ubi quomodo ipse in utramque partem anceps fuerit satis apparet; ac demum quomodo ad eam magis deflexerit, quae etiam ultimorum illorum viventium mortem, subitamque resurrectionem admittebat. Quid igitur si Nicetas noster post medium quintum saeculum, id est non ita longe ab Augustini aetate, in re non satis explorata, et in utramque partem disputata, steterit pro opinione, quae Graecorum Patrum communis erat, et ad quam inter Latinos divus etiam Augustinus propenderat aliquando?

Sed eadem Nicetae aetate, et in Italiae sinu, alii quo que Latini Patres id docebant quod Nicetas noster docuisse videtur de postremo judicio viventium; qui scilicet absque morte ad immortalitatem perpetuam [Col. 1115B] essent transituri. Ita namque sanctus Petrus Chrysologus in tribus suis sermonibus in Symbolum apostolorum, eumdem articulum de judicio vivorum et mortuorum explicabat. »Inde venturus est judicare vivos et mortuos. Esto vivos; mortuos quemadmodum poterit judicare? Sed illi vivunt, qui nobis mortui computantur. Ergo resurrecturos eos confitemini ad judicium, quos infidelitas existimat deperisse: ut qui mortui fuerint, et qui reperientur vivi, pariter suorum reddant actuum vitaeque rationem.« Ita sermone 57. »Judicat vivos, judicat et mortuos, quos utique judicaturus exsuscitat.« Ita sermone 59. »Inde venturus est judicare vivos et mortuos. Quia veniente Christo, resurgent mortui, sistentur vivi, ut pariter causas reddant de suorum ratione factorum.« Ita sermone 60. Sanctus quoque Maximus Taurinensis eamdem cum Niceta nostro et cum divo Petro Chrysologo videtur referre sententiam in sua homilia 83, cui titulus, De Traditione Symboli. »Vivi autem, inquit, judicandi referuntur, ac mortui, ut omnium hominum [Col. 1115C] esse apud Deum cura credatur;« cura scilicet tum eorum qui mortem subierunt, tum eorum qui adventu judicis praeventi mortem non obibunt, ut obvius verborum sensus innuere videtur. Communior itaque Nicetae aetate adhuc erat inter Latinos Patres opinio, quod sub vivorum nomine in Symbolo habendi essent illi, quos viventes adventus Christi judicis reperiet, quique absque praevia morte judicium subire deberent cum vivis aliis a morte suscitatis.

Sed et post Nicetae aetatem aliquamdiu haec opinio in Occidente perduravit, ita ut nonnisi paulatim et quasi per gradus obsoleverit, et alia tandem plene obtinuerit, quae morituros eos quoque affirmabat quos extrema dies vivos reperiet, prout communis nunc fert sententia, quaeque procul dubio etiam ex disputatis a divo Augustino, citato de Civitate Dei libro XX, majorem vim sumpsit. Hujus rei documentum exhibet liber, cui titulus, de Ecclesiasticis Dogmatibus, capite 8, in appendice Isidoriana 13, tomo VII, pag. [Col. 1115D] 322, Operum sancti Isidori Hispalensis 270 novissimae editionis Romanae clarissimi Arevali, ubi ita legimus: »Quod autem dicimus in Symbolo, in adventu Domini vivos ac mortuos judicandos, non solum justos et peccatores significari, sicut Diodorus putat, sed et vivos eos qui in carne inveniendi sunt, credimus qui adhuc morituri creduntur; vel immutandi sunt, ut alii volunt, ut suscitati continuo, vel reformati cum ante mortuis judicentur.« Auctor hujus libri, qui divo Augustino primum, deinde et Gennadio Massiliensi tributus fuit, ex recentioribus investigationibus putatur Bracharius quidam Hispalensium episcopus, a sancto Isidoro quartus, qui saeculo exeunte VII vixit. Videantur ejusdem Arevali Isidoriana, capite 83, Operum praedictorum tomo II, pag. 31 et sequentibus. Saeculo igitur etiam septimo, quamvis potior, ut ex allato textu apparet, haberetur opinio sentientium vivos quoque illos, quos Christus [Col. 1116A] judex reperiet, non prius judicio sistendos quam mortem et ipsi, licet brevissimam, obierint, ut cum aliis ante mortuis suscitentur; non prorsus rejiciebatur altera, quae vivos illos, absque praevia morte, et tantummodo cum immutatione vel reformatione quae resurrectioni quodammodo responderet, judicio sistendos asserebat; quoniam et haec proponebatur saltem secundo loco, explicationis gratia, ad Symboli articulum percipiendum. Sed haec demum in hujus rei illustrationem ac simul ad Nicetae nostri super hac re defensionem, dixisse sufficiat.

Tertiam pariunt difficultatem quae Nicetas habet Explanationis capite 7, ubi articulum Symboli exponit: Credo in Spiritum sanctum. »Credis, inquit, et in Spiritum sanctum. Hic Spiritus sanctus unus est sanctificans omnia, qui de Patre procedit.« Quid sibi volunt haec verba: de Patre procedit? Numquid processionem sancti Spiritus a solo Patre, non autem et a Filio, tenuit ac docuit Nicetas? Verum non Nicetas solus in Symboli expositione ita locutus est, mentione [Col. 1116B] scilicet praetermissa processionis Spiritus sancti etiam a Filio: simillimo namque modo et alii Patres, tum ante Nicetam, tum eadem Nicetae aetate, locuti sunt in Symboli expositionibus quas habuere ad competentes. »Credimus in Spiritum sanctum, de Patre procedentem, nec tamen Filium,« aiebat sanctus Augustinus sermone 214, in Traditione Symboli, num. 10. »Secundum evangelicam veritatem, sicut Filius a Patre exivit, ita et Spiritus a Patre procedit;« docebat sanctus Maximus Taurinensis supracitata Homilia 83, de Traditione Symboli. Difficultatem itaque, quae nobis in allatis Nicetae verbis occurrit, viderat ante nos in consimilibus nunc relatis divi Maximi Taurinensis clarissimus illius Operum novissimae editionis Romanae illustrator Bruno Brunius superius a nobis laudatus, eamque pro eruditione sua enodare sibi proposuit peculiari notatione, quam eidem homiliae subjecit, quaeque ad rem quoque nostram pro Niceta uberrime facit; unde nonnulla opportune mutuari licet, quae grata lectoribus futura atque argumento [Col. 1116C] necessaria existimamus.

»Mirabitur nemo, inquit ille, Maximum dixisse Spiritum sanctum a Patre procedere, neque addidisse eum quoque procedere a Filio; id enim egit cum aliis Patribus, qui illos haereticos oppugnarunt facientes Spiritum sanctum Filio inferiorem; nam Eunomius eum jussu Patris, operatione et potentia Filii procedere docebat. Praecipue ergo tunc temporis doctrina catholica circa processionem Spiritus sancti a Patre versabatur; et explicitam confessionem 271 eum quoque a Filio procedere, Ecclesia non requirebat; nam satis illi erat, ut Spiritus sanctus verus Deus ab omnibus crederetur et coleretur. Postea vero quam ex cineribus Macedonii, atque Nestorii a Graecis excitatus fuit error, quo negabant Spiritum sanctum a Filio procedentem, tunc visa est Ecclesiae necessaria obortae haeresis proscriptio, et ab utroque, Patre scilicet et Filio, processionis confessio. Primum in Hispania illa accepta invenitur, celebratis [Col. 1116D] hac de causa pluribus conciliis, et particula Filioque ad Symbolum addita. Tres insuper aliae Synodi, Gentiliacensis, Forojuliensis, et Aquisgranensis Graecorum errorem damnantes eam probarunt.« Deinde post alia ita prosequitur Brunius: Ut de sancti Maximi, inquit, hoc de dogmate doctrina agam, »is processionis quidem Spiritus sancti ex patre meminit; ex Filio autem, explicate non meminit. Neque erat opus, ut in tradendo Symbolo hujus explicatam mentionem faceret; cum nulla tunc a novatoribus contra catholicum dogma excitata esset contentio, et una omnium, Occidentalium praesertim, esset de Spiritu sancto etiam ex Filio procedente doctrina.« Pergit deinde clarissimus illustrator, et ut sanctum Maximum suum clarius adhuc vindicet a suspicione negatae processionis Spiritus sancti etiam a Filio, convertit se ad similes Maximo Augustini locutiones, quarum nos quoque unam pro Niceta nostro attulimus [Col. 1117A] ex sermone suo 214, in Traditione Symboli. »Profecto, inquit Brunius, sanctus Augustinus, si praeter tractatum de Fide et Symbolo, capite 8, et sermonem de Traditione Symboli . . . . ubi ita prorsus, ut Maximus disserit, memoratque ex Patre procedentem Spiritum, omittitque explicatam processionis ejusdem Spiritus ex Filio mentionem; si praeter eos tractatus, inquam, nullos de Trinitate alios perscripsisset; indeque quisquam conclusisset, Augustinum non concessisse Spiritus processionem ex Filio, nae is conclusor vehementer errasset. Nam etsi in indicatis tractatibus hujusce ex Filio processionis non meminit, credidit tamen reipsa Spiritum sanctum ex Filio item procedere, ut ex libro II Contra Maximinum capite 14, exque ejus de Trinitate libro XV, capite 27 constat. Quare si Maximus tractatus edidisset de Trinitate, in eamque incidisset quaestionem, non dubito quin Spiritum sanctum ex Patre Filioque procedere affirmasset . . . . Alioqui hoc etiam restaret, ut Patres Constantinopolitanae I oecumenicae synodi, quod [Col. 1117B] Spiritus sancti ex Patre processionem memorarint in Symbolo, tacuerint ex Filio (confer tom. I Conciliorum ad annum 381, pag. 814 edit. Paris. an. 1714), in negatae processionis ex Filio crimen vocarentur, quo quid dici potest iniquius?« Haec eruditus vir pro sancto Maximo Taurinensi: quae aeque et pro Niceta nostro, ejusdem aetatis episcopo, dicta censemus; ut nihil proinde miremur, ipsum quoque competentibus Symbolum explanantem, processionis quidem Spiritus sancti a Patre meminisse, ejusdem autem etiam a Filio explicate nihil dixisse.

Si hic vero aliquid addere pro Niceta nostro allatis viri clarissimi animadversionibus supervacaneum non sit, nonnulla quae adhuc suppetunt aequi bonique faciat lector. Si Nicetam videmus, Augustinum et Maximum, dum articulum competentibus explanarent de fide in Spiritum sanctum, solius meminisse processionis Spiritus sancti a Patre, omissa professione explicata processionis ejusdem etiam a Filio; id fecisse non immerito 272 judicabimus, ut Symbolum [Col. 1117C] apostolorum quod explanabant, non aliis quam Symboli Constantinopolitani additamentis hac in parte enuclearent, facta sibi quodammodo religione aliquid addendi, quod ad fidem explicatam spectaret, et ibidem adjectum non haberetur; maxime vero cum nihil tunc contra peculiarem fidem processionis Spiritus sancti etiam a Filio in haereticorum hominum officinis tentatum esset. Quis enim ignorat, quam saepe calumnia ab haereticis inusta fuerit catholicae Ecclesiae, de temerata in sacrorum dogmatum explicationibus Nicaena fide tercentorum duodeviginti Patrum, necnon et fide Symboli Constantinopolitani centum quinquaginta? Quis etiam nesciat quantopere allaboratum repugnatumque fuerit, antequam vox Filioque ad hanc processionem Spiritus etiam a Filio indicandam, Symbolo adderetur, et communiter reciperetur; ob reverentiam scilicet erga Nicaenos Patres atque Constantinopolitanos, eorumque Symbola fidei, in quibus de hac processione Spiritus a Filio nihil? [Col. 1117D] Celebre superest responsum super hac re sancti Leonis papae III ad legatos concilii Aquisgranensis, qui approbationem additionis vocis Filioque in Symbolo ab eo poscebant. Processionem namque sancti Spiritus etiam a Filio in eo concilio declaratam probavit ille quidem, sancteque retinendam dixit, additionem vero vocis Filioque in Symbolo non probavit; tum quia nihil addendum esse censuit ad ea quae Nicaeni et Constantinopolitani Patres in suis Symbolis divina illuminati sapientia, uti aiebat, admiserunt; tum quia opus non esse addebat, ut omnia fidei dogmata Symbolo insererentur, prout neque illi inseruerunt in Symbolis suis omnia prorsus, quae jam tunc perspecta atque inconcussa habebantur. Videantur Acta collationis legatorum illorum cum Leone III apud Sirmondum, tomo II Conciliorum Galliae, ad annum Christi 809, necnon in Conciliis Labbei, cura Coleti, tomo IX, col. 278 et sequentibus.

[Col. 1118A] Praeterea, ut clarius adhuc Nicetae fides vindicetur circa processionem sancti Spiritus, non a Patre solum, sed etiam a Filio, quamvis de ea explicate nihil in Symboli Explanatione; animadvertere juvat, quam communis tunc in Ecclesia hujusmodi fides esset, ut eum propterea ab hac communi fide alienum fuisse neutiquam existimemus. Divum Augustinum a clarissimo Brunio citatum vidimus ex libro II Contra Maximinum, capite 14, et ex libro de Trinitate XV, capite 27, quibus nos addere possumus capita quoque 26 et 28, ubi diserte ac luculenter agit de processione Spiritus sancti a Patre et Filio. Non minus autem perspicue ac copiose idem agit sanctus doctor tractatu 99 in Joannem, num. 6, 7, 8, ubi collatis invicem docteque perpensis novi Foederis testimoniis, catholicum dogma processionis Spiritus sancti etiam a Filio, fidelium suorum, quos alloquebatur, cordibus ingerebat: atque hoc quidem, nulla erroris contrarii facta mentione; ita ut communis tunc fidei haec processio haberetur, quamvis solius processionis a Patre [Col. 1118B] mentio esset in Symbolo Constantinopolitano. Sanctus quoque Leo Magnus, hujus processionis Spiritus sancti a Patre et Filio, veluti receptae ubique doctrinae, mentionem habet epistola 15 ad Turribium Asturicensem, capite 1, quae ad annum pertinet 447. »Quam impie, inquit, sentiant de Trinitate divina, qui et Patris, et Filii, et Spiritus sancti unam atque eamdem asserunt esse personam . . . . nec alius sit qui genuit, alius qui genitus est, alius qui de utroque processit (al. procedit), etc.« Quis igitur sibi persuadeat, in tanta hujus 273 doctrinae luce apud catholicos, caecutisse Nicetam, ut processionem sancti Spiritus etiam a Filio non admitteret, quod apertis eam verbis in sua Explanatione Symboli non docebat? Quinimmo domesticum hujus fidei testem habebat ipse, Rufinum nempe, presbyterum olim Ecclesiae suae, qui in uberrima illa sua Symboli explanatione, tantopere a scriptoribus commendata et ubique nota, Commentario nimirum in Symbolum apostolorum, [Col. 1118C] num. 35, hujus processionis Spiritus sancti etiam a Filio, veluti doctrinae omnibus exploratae, apertissime meminit. »Ille, inquit, Pater intelligatur, ex quo omnia, et quia ipse non habet Patrem; iste Filius, tamquam qui ex Patre natus sit; et hic Spiritus sanctus, tamquam de utroque procedens, et cuncta sanctificans.« Non potuit itaque Nicetas aut dogma processionis hujus ignorare, aut ab hoc dogmate dissentire; cujus professio nullum tunc peculiarem adversarium patiebatur, et communis erat in Ecclesia doctrinae.

Quin etiam (addere liceat) dogmatis hujus professionem quamdam fecisse videtur Nicetas ipse in hac eadem Explanatione sua, etsi non eo loci ubi de Spiritu sancto proprie loquitur, id est capite 7, alibi saltem, id est capite 9, ubi Trinitatis doctrinam perstringens atque inculcans, haec habet: »Si quis haereticus sub nomine Christiano aut Christum tibi creaturam facit, aut Spiritum sanctum alienum esse a Patris et Filii gloria persuadet, sit tibi tamquam ethnicus [Col. 1118D] et publicanus.« Scopus quidem Nicetae his verbis est, ut fidem firmet Divinitatis etiam Spiritus sancti, quae in quaestionem vocata pridem fuerat, atque a Constantinopolitanis Patribus demum asserta, necnon et in Symbolo patefacta, confessione explicata processionis ipsius a Patre, cujus Divinitas a nemine in dubium vocabatur, aut vocata olim fuerat: at dum asserit Nicetas alienum Spiritum sanctum non esse a Patris et Filii gloria, et ita Filium addit Patri in Spiritus Divinitate confirmanda; hoc videtur dixisse ex intima persuasione processionis etiam hujus Spiritus ab utroque, Patre scilicet ac Filio, unde Divinitas sancti Spiritus luculentius proculdubio manifestatur.

Unum hic, data occasione, adjicere placet, quod ad Nicetam quidem proxime non pertinet, sed quod ad Aquileiensis Ecclesiae fidem comprobandam circa processionem sancti Spiritus etiam a Filio optime facit; [Col. 1119A] quodque Nicetam quoque respicere quodammodo potest; utpote ex praesulibus ejus Ecclesiae a quibus fidei hujus traditio manaverit. Vox Filioque, quae apostolica demum sede consentiente, et tota Occidentali Ecclesia plaudente, inserta Symbolo fuit ad solemniter et explicate profitendam processionem sancti Spiritus etiam a Filio; quaeque in Hispania primum sexto exeunte saeculo obtinuerat, deinde septimo in Galliis quoque ac in Germania, ut eruditi animadvertunt; a quonam primum in Italiam invecta legitur? Is nempe fuit sanctus Paulinus patriarcha Aquileiensis in Synodo ab ipso habita Foro-Julii anno 796, in causa, ut praefert titulus, sacrosanctae Trinitatis et Incarnationis Verbi divini; ubi Symbolum Nicaeno-Constantinopolitanum legimus cum voce Filioque suo loco inserta, et ubi, mox post Symbolum, Symboli expositionem habemus, in qua similiter dicitur: »Spiritus sanctus verus Deus, vere et proprie Spiritus sanctus est: non genitus, nec creatus, sed ex Patre Filioque intemporaliter et inseparabiliter [Col. 1119B] procedens.« Exstat haec synodus in Conciliis Labbei, cura Coleti, tomo IX supracitato, col. 31 et sequentibus: necnon inter Opera ejusdem sancti Paulini a Joanne Francisco Madrisio collecta et illustrata pag. 65; ubi etiam, quoad vocem 274 Filioque, ejusque in Italiam invectionem a sancto Paulino Aquileiensi primum factam, digna est quae legatur ejusdem Madrisii dissertatio quinta, ibidem, pagina 229 et sequentibus.

Quae quarto loco ex Nicetae nostri locutionibus difficultatem facere possent, sunt ea quae habet Explanationis capite 13, ubi de carnis resurrectione sermo est. »Cum homo, inquit, ex hac vita deficit, non anima moritur, sed ea recedente solum corpus emoritur; et putrescente in terra corpore, anima pro suo merito aut in loco lucis, aut in loco caliginis reservatur; ut in die adventus Domini de coelo, cum venerit cum sanctis angelis suis, resuscitatis omnibus, et animae revocentur in corpora, et justa sit bonorum malorumque distinctio. Tunc justi fulgebunt sicut sol [Col. 1119C] in regno Patris eorum: impii vero et iniqui in tenebras inferi, ubi erit fletus oculorum, et stridor dentium, sicut scriptum est.« Dum ait Nicetas, post mortem corporis animam reservari pro suo merito aut in loco lucis, aut in loco caliginis, usque ad diem adventus Domini de coelo cum angelis suis; constituitne locum aliquem a coelo diversum, ubi animae justorum ad illum usque diem collocentur; et locum similiter aliquem ab inferis diversum, ubi ad illum usque diem sint animae impiorum? Dum ait quoque, illa die, resuscitatis omnibus, et revocatis animabus in corpora, justam fore bonorum malorumque distinctionem, et tunc justos sicut sol refulsuros in regno Patris eorum, impios vero et iniquos in tenebras inferi; numquid putavit Nicetas, ante illum diem, non satis justam, neque pro merito, esse bonorum malorumque distinctionem; sicut etiam ante illum diem justos non esse refulsuros sicut sol in regno Patris eorum, ideoque neque impios et iniquos ante illum diem in tenebras inferi detrudendos? [Col. 1119D] Fuitne igitur Nicetas ex eorum numero qui putarunt coronam gloriae pro vitae merito justis non esse reddendam nisi in die judicii, sicuti neque impiis poenam; et interim justorum animas a corpore solutas, ad illum usque diem Christi consortio et beatifica Dei visione privari; sicut etiam a gehennae incendiis interim eximi animas impiorum?

Si haec Nicetae Aquileiensis elucubratio nota eruditis fuisset cum Thomas Burnetius Anglus suum scriberet librum de Statu mortuorum et resurgentium, qui lucem aspexit Londini anno 1726, ipse proculdubio non omisisset hoc quoque Nicetae textu suam fulcire sententiam, quam ex jamdiu obsoletis nonnullorum veterum opinationibus revocavit; tum solum scilicet justis praemia, injustis supplicia esse retribuenda, cum universum genus humanum Christus in judicium adducet; et interim mortuorum omnium ac morientium animas in statu quodam quietis, silentii [Col. 1120A] ac veluti dormitionis ad illum usque diem novissimum permansuras. Nihil certe ille non movit, nullum propemodum sanctorum Patrum auctorumque antiquorum non torsit, ut communem Ecclesiae veteris doctrinam esse sententiam illam ostenderet, et ut catholicos criminaretur, qui juxta Florentini concilii definitionem firmissime tenent: »Illorum animas, qui post baptisma susceptum nullam omnino peccati maculam incurrerunt, illas etiam, quae post contractam peccati maculam, vel in suis corporibus, vel eisdem exutae corporibus . . . . sunt purgatae, in coelum mox recipi, et intueri clare ipsum Dominum trinum et unum, sicuti est; pro meritorum tamen diversitate alium alio perfectius: illorum autem animas, qui in actuali mortali peccato vel solo originali decedunt, mox infernum descendere, poenis tamen 275 disparibus puniendas.« Jam pridem catholici theologi post sanctum Thomam, Sixtus Senensis, Alphonsus de Castro, cardinalis Bellarminus, Vasquius, Petavius, aliique argumentum hoc illustrarunt adversus dissentientes [Col. 1120B] ab Ecclesiae catholicae fide, multis productis explicatisque Patrum sententiis, e quibus traditio catholici dogmatis in Scripturis sanctis clare firmiterque fundati emergit; quidquid interim sentire potuerint eorum nonnulli aut Millenariorum errore praeventi, aut peculiaribus opinionibus suis in re nondum ab Ecclesia definita indulgentes: at omnium accuratissime rem totam ab ovo recensuit, illustravit atque perfecit clarissimus Muratorius, libro edito contra ipsum Burnetium, cui titulus: De Paradiso, regnique coelestis Gloria, non exspectata corporum resurrectione, justis a Deo collata: ubi evidentem hujus dogmatis revelationem demonstrat ex Scripturis, ejusdem perpetuam in Ecclesia professionem ex Patrum doctrina aliisque Ecclesiae monumentis ostendit; ubi etiam, sanctorum Patrum dictis ac sensibus mature discussis, numerum minuit eorum qui pridem censebantur in oppositam abiisse sententiam, et ubi praesertim sententias explicat ac peculiares dicendi rationes sanctorum Hilarii, Ambrosii, Augustini atque [Col. 1120C] Bernardi, qui aliquando visi sunt non modo ab Ecclesiae dogmate postmodum definito, sed etiam a semetipsis in re hujusmodi discrepare.

Quid nos interim de Niceta nostro censebimus, cujus verba neque a Burnetio in suam sententiam assumi potuerunt, neque a Muratorio aliisque catholicis illustrari? Nulla quidem labes Nicetae fidei integritati inferri posset, etiamsi ille aut cum Millenariis, aut cum paucis aliis reipsa sensisset, justorum beatitatem, impiorumque poenas ad mundi hujus finem judiciique extremi diem differendas: licuit enim cuique in re nondum ab Ecclesia definita atque innoxie in utramque partem disputata; licuit veluti in proprio sensu abundare. Verum tam longe est, in ea fuisse Nicetam nostrum opinione, ut etiam eumdem contrariam tenuisse ipsa prolati textus verba demonstrent. Ait Nicetas, post corporis mortem, animas reservari pro suo merito, aut in loco lucis, aut in loco caliginis, ad diem usque adventus Domini, in quo [Col. 1120D] animae revocentur in corpora. Animarum porro a corpore separatarum (quocumque in statu eaedem sint, dum a corpore permanent separatae) quaedam est reservatio totum illud tempus quod intercedit ab earum a corpore separatione, usque ad novam cum corpore unionem: ad hanc quippe novam unionem in Resurrectione futuram, vere ac proprie reservantur. Neque reservantur solummodo ad hanc novam cum corpore unionem animae defunctorum; sed reservantur etiam ad universale judicium una cum corpore subeundum: nam, quantum etiam ad hoc judicium, reapse animae reservantur, quoadusque dies a Domino praestitutus adveniat. Ex ingenio autem suo hanc reservationis vocem Nicetas neutiquam usurpavit: cui enim in hujusmodi sensum non pateat haec eadem vox in Petri ac Judae epistolis repetita: in judicium reservari; in diem judicii reservare; in judicium magni diei reservavit?

[Col. 1121A] Quid nunc de loco lucis et de loco caliginis, in quibus animae pro suo merito reservantur? His verbis intellexisse Nicetam non dubitamus veram in coelis beatitudinem a justorum animabus obtentam seu obtinendam, simul atque a corpore exierunt aut exibunt; necnon veram apud inferos supplicii poenam, in quam animae impiorum injiciuntur, in ipso excessu earum a corpore. Non est praetereunda vel ipsa loci vox, qua Nicetas utitur, ad sensum proculdubio 276 sibi familiarissimum Scripturarum: quaeque propterea, quod spectat ad animas justorum, respicit ea Christi verba ad discipulos suos, Joan. xiv: Vado parare vobis locum; et, quod attinet ad animas impiorum, alia fortasse quae unanimiter apostoli dixerunt de Juda praevaricatore, Act. I, Ut abiret in locum suum. En igitur loca seu receptacula animarum post mortem, in quibus pro suo merito reservantur ad diem adventus Domini juxta Nicetam.

Sed quid proprie locus lucis pro animabus justis? Ipsa mentio loci animarum justarum a corpore sejunctarum, [Col. 1121B] qui non alius a Niceta intelligi potuit, quam ille, quem Dominus se apostolis in domo Patris sui paraturum spopondit; ipsa, inquam, hujus loci mentio statim ingerit animo inenarrabilem illam in coelis cum Christo beatitatem apud Deum et Patrem, qua felices illae animae perfrui debent simul atque a corpore separantur; modo nihil luendum supersit; non enim Nicetam fugiebant reliqua Christi verba eodem sermonis contextu dicentis: Et si abiero, et praeparavero vobis locum: iterum venio, et accipiam vos ad meipsum, ut ubi sum ego, et vos sitis: quae verba, utpote manifeste dicta de Christi adventu ad mortem uniuscujusque ex illius discipulis, ac de eorum cum ipso tunc ineunda perpetua societate, necnon et cum ipso mansione ubi ille est, scilicet in gloria Dei Patris, qui est lux vera, et lucem inhabitat inaccessibilem; non aliam animo ingerere possunt sententiam, quam aeternae cum Christo beatitatis in coelo, absque ulla temporis post obitum dilatione, prout fert catholica fides. En igitur locum lucis in naturali atque obvio [Col. 1121C] sensu Nicetae pro animabus justorum a corpore separatis.

Quod autem hunc profecto sensum locus lucis habeat in ore Nicetae, alia consimili modo a sanctis Patribus, vel primis Christi saeculis, usurpata verba demonstrant. »Multos sustinuit labores; atque ita martyr effectus, discessit ad debitum gloriae locum ( ).« Ita de sancto apostolo Petro aiebat sanctus Clemens, illius discipulus ac successor, epistola prima ad Corinthios, capite 5, apud Cotelerium, Patres Apostolici, tomo I, pag. 150 editionis secundae Amstelod. 1724. »Sinite me purum lumen haurire. Cum illic fuero, homo Dei ero.« Ita sanctus Ignatius martyr, de semetipso martyrum morti destinato, epistola ad Romanos capite 6, ibidem, tomo II, pag. 28: »Persuasi, quod hi omnes in vacuum non cucurrerunt, sed in fide ac justitia; et quod in debito sibi loco sint apud Dominum, cum quo et passi sunt.« Ita sanctus Polycarpus epistola ad Philipp., capite 9, [Col. 1121D] ibidem, pag. 189, loquens de sancto Paulo caeterisque apostolis vita functis. »Colloca eum in sinu Patriarcharum, prophetarum, apostolorum, omniumque qui tibi a saeculo placuerunt; ubi non est tristitia, dolor, gemitus, immo locus piorum sedatus, et pariter quieta terra rectorum, eorumque qui in ea vident gloriam Christi tui.« Ita in oratione pro fratribus qui in Christo requieverunt, libro VIII, capite 41 Constitutionum Apostolicarum, ibidem, pariter tomo I pag. 423: quae Constitutiones, etsi Clementis non sint cujus nomen praeferunt, eruditorum tamen calculo conscriptae videntur primis Ecclesiae saeculis, et memorantur ab Athanasio, Eusebio, Epiphanio aliisque. En locum, en lumen, pro animabus justorum e corpore egressis; verba nimirum, ut ex iisdem constat testimoniis, indicantia gloriam coelestem, mansionem apud Dominum, visionem gloriae Christi, et quidem post mortem illico obtinendam, si nihil expiandum [Col. 1122A] remaneat. 277 Quis sibi persuadeat non eodem prorsus sensu locum lucis dixisse Nicetam, in quo animae justorum corpore exutae reservantur? Praeterea catholica Ecclesia, quae tam saepe pro animabus justorum piacularibus poenis addictis preces fundit, ut iisdem liberatae, quamprimum in coelis mercedem et gloriam sibi debitam consequantur, nonne iisdem quotidie utitur Nicetae verbis: ut lucem scilicet sanctam adeant, ut in locum lucis ascendant? »Sed signifer sanctus Michael repraesentet eas in lucem sanctam, quam olim Abrahae promisisti et semini ejus . . . . Lux aeterna luceat eis, Domine, cum sanctis tuis in aeternum.« Ita in omnibus missis defunctorum. »Ipsis, Domine, et omnibus in Christo quiescentibus, locum refrigerii, lucis et pacis, ut indulgeas deprecamur.« Ita quotidie in canone missae ad defunctorum commemorationem. Locus igitur lucis juxta Nicetam, in quo justorum animae reservantur post excessum a corpore ad diem usque resurrectionis atque universalis judicii, non est locus quidam [Col. 1122B] a felici illa beatitate diversus, quae justorum est merces et corona justitiae quam reddet in illa die justus judex; sed est beatitas ipsa, quam, statim ab interitu corporis, animae justorum quibus nihil luendum supersit consequuntur, quaeque in eo sita est, ut Dei visione fruantur, et in Dei lumine ipsum videant lumen, ut personat regius Psaltes.

Similia ex adverso dicamus oportet de loco caliginis, in quo juxta Nicetam reservantur animae impiorum. Caliginis vocem, luci oppositam, usurpavit Nicetas ad sensum Judae apostoli in Epistola sua, versu 6, ubi de angelis praevaricatoribus loquens, eos dixit in judicium magni diei vinculis aeternis sub caligine reservatos; ad sensum quoque Apostoli Petri, II Petr., II, 17, qui haereticos carpens, eos dixit fontes sine aqua, et nebulas turbinibus exagitatas, quibus caligo tenebrarum reservatur. Quis porro locus ille caliginis, ubi praevaricatores angeli jam vinculis aeternis addicti sunt, ibique in judicium magni diei reservantur, atque [Col. 1122C] ubi pravi quoque homines et a vera fide extorres conjiciendi post mortem sunt; quis, inquam, locus ille caliginis, nisi locus in quem abiit Judas praevaricator ad poenas proditionis suae luendas: et quis locus hic Judae, nisi locus tormentorum, cruciatus et flammae apud inferos, in quo loco statim post mortem sepultus fuit dives ille qui induebatur purpura et bysso, et bysso, et epulabatur quotidie splendide, despecto Lazaro mendico qui jacebat ad januam ejus, ut Lucae XVI? Locus igitur caliginis, a Niceta memoratus pro animabus impiorum e corpore egressis, non differt ab inferno, non differt a gehenna ignis, ubi animae cruciantur statim post corporis mortem, et minime exspectata universalis judicii die.

Sed adhuc movere possent quae addit Nicetas, in die nempe adventus Domini de coelo cum sanctis angelis suis, resuscitatis omnibus, et revocatis animabus in corpora, justam fore bonorum malorumque distinctionem; atque tunc justos refulsuros sicut sol in regno Patris eorum, impios vero et iniquos in tenebras inferi [Col. 1122D] conjiciendos, ubi erit fletus oculorum et stridor dentium. Verum nihil difficultatis haec exhibent Nicetae verba contra praesentem beatitudinem animarum justarum, et praesens supplicium animarum impiarum, si recolamus ea verba tantum respicere corporum resurrectionem et revocationem animarum in corpora: quia tunc sane, et tunc solummodo erit justa distinctio inter bonos et malos, cum haec distinctio sub ipsum reapse cadens aspectum omnibus apparuerit; cum scilicet boni et mali iterum homines esse 278 coeperint per novam conjunctionem animarum cum corporibus suis, unde ratione primaevae originis hominum compago consistit. Justa quoque tunc erit distinctio inter bonos et malos, id est perfecta atque completa, ob corporum consortium seu ad gloriam seu ad poenam, quibus antea solae animae afficiebantur. Quod autem addit Nicetas: »Tunc justi fulgebunt sicut sol in regno Patris eorum; impii vero et iniqui in tenebras [Col. 1123A] inferi, ubi erit fletus oculorum et stridor dentium.« Hoc itidem ad corporum glorificatorum conditionem pertinet quoad justos, et ad corporum damnatorum infelicitatem quoad impios et iniquos: corporum namque glorificatorum proprie tunc erit fulgere sicut sol in regno Patris, sicut corporum damnatorum in tenebris inferi tunc erit similiter flere oculis, et stridere dentibus. Praeterquam quod, aiens Nicetas, in die adventus Domini de coelo, resuscitatis omnibus et revocatis animabus in corpora, justam demum futuram bonorum malorumque distinctionem, atque tunc justos refulsuros sicut sol in regno Patris eorum, impios vero et iniquos in tenebras inferi detrudendos, ubi erit fletus oculorum et stridor dentium; hoc ipse loquendi modo, ad eam respexit, quae sanctorum Patrum, sacrorum interpretum, necnon et theologorum nostrorum communis est sententia, qua docemur, sanctorum animas, ante corporum resurrectionem ac universale judicium, nondum potiri perfecta illa et consummata felicitate quae eisdem debetur, sicuti neque animas impiorum [Col. 1123B] toto affici judicii pondere quod merentur; ideoque post resurrectionem ac universale judicium augendam esse sanctorum beatitudinem, et impiorum poenam, quocumque demum ex capite augmentum hoc repetatur, quod hic inquirere nostrum non est.

De hoc interim augmento, seu beatitatis in justis, seu poenarum in impiis, en quomodo sentiebat sanctus Augustinus. »Habent, inquit, omnes animae cum de saeculo exierint diversas receptiones suas. Habent gaudium bonae; malae tormenta. Sed cum facta fuerit resurrectio, et bonorum gaudium amplius erit, et malorum tormenta graviora: quando cum corpore torquebuntur.« Ita tractatu in Joannem 49, num. 10. Sed luculentius rem eamdem persequitur sanctus doctor sermone 280, in Natali martyrum Perpetuae et Felicitatis, num. 4, ubi comparationem quamdam instituit inter praesentem statum animarum a corpore sejunctarum, et statum earumdem post corporum resurrectionem ac universale judicium. »Quid, inquit, [Col. 1123C] cum resolutae his vinculis animae martyrum post labores periculosi certaminis, triumphis angelicis exceptae atque refectae sunt . . . .? Qua nunc jucunditate spiritaliter epulantur? Quam securi in Domino, et quam sublimi honore gloriantur, quis terreno docere possit exemplo? Et haec quidem vita, quam nunc beati martyres habent, quamvis jam nullis possit saeculi hujus felicitatibus vel suavitatibus comparari, parva particula promissionis agitur, immo solatium dilationis. Veniet autem retributionis dies, ubi, corporibus redditis, totus homo recipiat quod meretur. Ubi et illius divitis membra quae quondam temporali purpura decorabantur, aeterno igne torreantur, et caro pauperis ulcerosi mutata inter angelos fulgeat: quamvis etiam nunc ille guttam ex digito pauperis apud inferos sitiat, et ille in sinu justi deliciose requiescat. Sicut enim plurimum distat inter laetitias miseriasque somniantium et vigilantium; ita multum interest inter tormenta vel gaudia mortuorum et resurgentium: non quod spiritus defunctorum sicut dormientium necesse [Col. 1123D] sit falli; sed quod 279 alia est animarum sine ullis corporibus requies, alia cum corporibus coelestibus claritas et felicitas angelorum, quibus aequabitur resurgentium multitudo fidelium: in qua gloriosissimi martyres praecipua sui honoris luce fulgebunt, ipsaque corpora in quibus indigna tormenta perpessi sunt, eis digna in ornamenta vertentur.« Haec sanctus Augustinus; apud quem simillima videas etiam sermone 328 in Natali Martyrum, quae hic ne longiores simus omittimus.

Patet hinc quaenam sententia esset Augustino de statu, tum justorum, tum impiorum, post resurrectionem; licet justorum beatitatem et gloriam, etiam ante resurrectionem, inenarrabilem et inexplicabilem agnovisset, et impiorum quoque tormenta gravissima. Simili porro modo etiam Nicetas, postquam animas dixit pro merito reservari, seu in loco lucis, seu in loco caliginis, id est seu in loco beatitudinis cum Christo in coelis, seu apud inferos in loco tormentorum, [Col. 1124A] cruciatus et flammae; augmentum demum reliquis verbis suis asseruit, seu beatitudinis, seu tormentorum, post resurrectionem et judicium; et augmentum hoc explicavit per justam bonorum eo tempore futuram, malorumque distinctionem, necnon et per justorum tunc fulgorem sicut solis in regno Patris eorum, impiorumque et iniquorum in tenebras inferi detrusionem, ubi erit fletus oculorum et stridor dentium: et ad hoc etiam augmentum accipiendum in die adventus Domini de coelo cum sanctis angelis suis, non immerito dixit animas interim reservari; quia, ratione justorum, quicumque etiam felicissimus status est quaedam reservatio, donec cumulus felicitatis eisdem accedat; et ratione impiorum ac iniquorum, reservatio similiter est praesens eorum quamvis acerbissima statio tormentorum et cruciatuum, donec in novissimo die ex faece calicis irae Dei, quae nondum est exinanita, bibant omnes peccatores terrae.

Quintam exhibent difficultatem alia Nicetae verba, quae habet in libello ad Virginem lapsam, capite 8, [Col. 1124B] num. 36; ubi post hortationem huic lapsae factam ad poenitentiam publice agendam, juxta formam ab ipso eidem propositam, pro crimine perpetrato, eam demum ad spem veniae a Deo obtinendae ita erigit et invitat. »Talis vita, inquit, talis actio poenitentiae, si fuerit perseverans, audebit sperare, etsi non gloriam, certe poenae vacationem.« Videtur namque Nicetas hic innuere pro quibusdam, puta pro poenitentibus de gravioribus delictis, prout erat illa virgo lapsa, aut etiam pro frigidioribus Christianis parum in Christiana militia meritis; innuere, inquam, videtur medium quemdam statum in alia vita inter aeternam beatitatem et damnationem, ubi neque sit gloria neque poena: qui certe status, etsi concedatur parvulis sine baptismo decedentibus, ut fert benignior Theologorum sententia, Ecclesia non reclamante; minime sane conceditur adultis, quos pro vitae merito aut supplicia manent aut praemia; uno excepto temporario illo purgationis statu pro animabus justorum, quibus aliquid [Col. 1124C] luendum supersit cum ex hac vita migraverint. Quid igitur dicendum de hac Nicetae opinione, cui Ecclesia neutiquam suffragatur?

Animadvertere oportet primo cum theologis ac eruditis, similes dicendi modos inveniri quandoque apud veteres Patres, tum Graecos, tum Latinos. Sanctus Gregorius Nazianzenus in celebri sua oratione de Moderatione in disputationibus servanda, etc., quae est 26 in editione Parisiensi Fed. Morelli 1609, ex interpretatione Jacobi Billii, ita scribebat pagina 458: »Tu majus aliquid salute quaeris, nempe alterius vitae gloriam 280 et splendorem: mihi vero salutem consequi maximum est, et futuras poenas vitare. Tu viam minime tritam et inaccessam ingrederis: ego tritam atque calcatam, et qua multi ad salutem pervenerunt.« Oratione autem 40 in sanctum baptisma, ubi etiam opportune eos objurgat qui baptismi susceptionem differebant usque ad extremum vitae, cum scilicet inter baptismum et mortem parum aut nihil temporis intercedebat, haec habet pagina 644: »Inter gratiam [Col. 1124D] ac mortem temporis aliquid intercedat: ut non solum pravae litterae deleantur, verum etiam earum loco meliores inscribantur, nec solum gratiam habeas, verum etiam praemium consequaris, nec ignis tantum supplicium effugias, verum etiam gloriae haereditatem percipias, quam negotiatio dono adjuncta conciliat. Nam parvis quidem atque abjectis animis amplum ac praeclarum videtur, poenam vitare: at qui magno et excelso animo praediti sunt, ad mercedem quoque aspirant.« En Gregorii Nazianzeni sensa Nicetae nostro similia; quibus nimirum statum aliquem videtur asserere, qui sit salutis quidem status, quatenus nempe non damnationis; sed status nihilominus praemii expers mercedis ac gloriae, sicut etiam supplicii ignis atque aliarum poenarum. Similia feruntur loca Athanasii quoque in sua exhort. ad monach., et Origenis homilia 17 et 35 in Matthaeum, quae hic indicasse sufficiat.

[Col. 1125A] Quod ad Latinos Patres et scriptores spectat, adest sanctus Ambrosius, qui epistola 71 classis II, ad Horontianum haec habet: »Is qui sub ictu mortis convertitur, et confitetur Dominum Jesum, mereatur incolatum paradisi (ut latro, de quo ante dixerat): qui vero multo ante se exercuit, et Christo militavit, acquisivit populorum animas, pro Christo se obtulit; habeat paratum stipendiis suis Dei regnum, cujus se remuneratione donatum gaudeat. Ideoque Petro dicitur: Tibi dabo claves regni coelorum. Ex latrocinio conversus requiem habet, in apostolatu probatus accepit potestatem.« In libro quoque de Fide Resurrectionis, num. 93: »In ipsa morte, inquit, quiescunt alii, vivunt alii. Bona quies, sed vita melior.« En hic paradisum latronis a Dei regno distinctum, statum requiei et quietis a statu vitae et gloriae; tertium proinde, seu medium statum, animabus quibusdam a corpore egressis assertum absque gloria et absque poenis, si Ambrosii verba prout sonant accipiamus. Quin etiam in appendicibus Augustinianis, tomo XVII [Col. 1125B] Augustini Operum editionis Venetae in-4o col. 1951, adest sermo cui titulus, Sermo de Symbolo, consarcinatus, ut admonent Maurini editores, ex Rufini praecipue aliorumque segmentis; ubi capite 18, col. 1966, eadem de hoc medio statu opinio videtur occurrere; ait enim illius auctor, seu consarcinator, quicumque is demum sit: »Verum has poenas, hos cruciatus (ignis aeterni gehennae) non solum evadere, sed etiam aeternam beatitudinem, si modo de malis nostris poenitentiam agimus, possumus acquirere.« Videtur hic namque statuere evasionem poenarum, distinctam ab acquisitione aeternae beatitudinis; et statum proinde quemdam medium indicare in alia vita, ubi sit tantum poenarum et cruciatuum evasio, absque beatitudinis aeternae adeptione.

Accedit Aurelius Prudentius in Hamartigenia, ubi sub libri finem, preces Deo fundens pro anima sua tum cum corpore soluta fuerit, ita effatur:

O Dee cunctiparens, animae dator . . . . . [Col. 1125C]
Confiteor (dimitte libens, et parce fatenti),
281 Omne malum merui: sed tu bonus arbiter aufer,
Quod merui: meliora favens largire precanti.
Dona animae quandoque meae, cum corporis hujus
Liquerit hospitium . . . . .
Ne cernat truculentum aliquem de gente latronum,
Immitem, rabidum, vultuque et voce minaci
Terribilem, qui me maculosum aspergine morum
In praeceps, ut praedo trahat, nigrisque ruentem
Immergat specubus, cuncta exacturus ad usque
Quadrantem minimum damnosae debita vitae.
Multa in thesauris Patris est habitatio, Christe,
Disparibus discreta locis, non posco beata
In regione domum: sint illic casta virorum
Agmina, pulvereum quae dedignantia censum,
Divitias petiere tuas . . . . .
At mihi tartarei satis est si nulla ministri
Occurrat facies, avidae nec flamma gehennae
Devoret hanc animam, mersam fornacibus imis.
Deinde ita statim prosequitur Prudentius:

Esto, cavernoso, quia sic pro labe necesse est [Col. 1125D]
Corporea, tristis me sorbeat ignis averno:
Saltem mitificos incendia lenta vapores
Exhalent, aestuque calor languente tepescat.
Lux immensa alios, et tempora vincta coronis
Glorificent: me poena levis clementer adurat.
Totum hunc Prudentii locum referunt eruditi, catholici simul atque heterodoxi, ad purgatorii poenas a Prudentio evidenter assertas; quibus astipulatur etiam novissimus Prudentii carminum editor clarissimus Faustinus Arevalus in eruditis Prolegomenis ad absolutissimam editionem suam Romanam, quibus Prudentiana nomen dedit, capite 17 pag. 151 et sequentibus tomi primi. Et quidem si de posterioribus Prudentii versibus, Esto, cavernoso, etc., sermo sit; dubium nullum, ad purgatorii poenas eumdem respexisse: verum in praecedentibus satis aperta est illius locutio de coelesti gloria beatorum, et de infernalibus damnatorum poenis. Dum itaque idem dixit, [Col. 1126A] se non poscere beata in regione domum, sibique satis esse si nulla tartarei ministri occurrat facies, nec flamma gehennae devoret suam animam mersam fornacibus imis, indicasse proculdubio videtur statum aliquem medium inter coelestem gloriam et gehennae poenas; quem statum cupiebat animae suae post mortem et post expiatas etiam in purgatorio labes corporeas mitificis vaporibus lenti incendii, quia majus aliquid non licere sibi poscere prae humilitate sentiebat. Quare Prudentii sensum assecutus nobis videtur auctor, ab Arevalo ipso ibidem relatus, cujusdam notationis apud Fabricium Bibliothecae Vet. Latinae lib. IV, cap. 2 editionis Venetae 1728, ubi dicit, in fine Hamartigeniae subjici preces, »quibus auctor ait, sufficere sibi, si modo in tartara non detrudatur, licet poenae luendae sint in purgatorio.« Cum purgatorium porro, ex ipsa purgatorii notione, Prudentius nescire non posset aeternum non fore, quid est dicere, sufficere sibi si modo in tartara non detrudatur; nisi sufficere reapse sibi, etiam post purgatorium, statum aliquem medium [Col. 1126B] inter coelestem gloriam et gehennae flammam? Quae tamen omnia dicta sint, quin aliquid detractum velimus animadversionibus praelaudati 282 Arevali, qui Prudentii verba nititur in rectum sensum explanare, et omnia ad purgatorium unice referre, ne Christianum piissimum poetam haberemus veluti spe dejectum coelestis gloriae obtinendae.

Prudentio hic annectimus Salvianum, ejusdem Nicetae saeculi scriptorem. Hic namque libro III Adversus Avaritiam, capite 18 divites objurgans, de censu proprio augendo sollicitos, de haeredibus locupletandis, atque etiam morti proximos nihil cogitantes de suorum peccatorum redemptione, oblatione aliqua opum suarum in remedium animae propriae, ita eos carpit: »Quid ergo causae est, ut non vel moriens et in ultimis situs, id saltem supremae oblationis officio, et omni rerum tuarum ambitu agas, ut, si mereri a Deo potes, locuples ac beatus sis; sin autem id non potes, certe vel pro hoc merearis, ut miser non sis, certe non uraris, certe non torquearis, certe tenebris exterioribus [Col. 1126C] non injiciaris, et ardentibus sine fine flammis non decoquaris.« Quid est, pro eo qui mereri non potest ut locuples post mortem sit ac beatus, id est ut coeli gaudiis perfruatur; quid est, inquam, vel illud mereri, ut miser non sit, ut non uratur, ut non torqueatur, etc., nisi mereri saltem, ut in eo tertio quodam statu sit, ubi neque beatitudo adsit neque damnatio, neque gloria neque poena? Hunc igitur tertium statum pro adultis baptizatis admisisse videtur etiam Salvianus, qui eodem Nicetae nostri saeculo scribebat; ut proinde mirum non sit, in hoc eodem Salviani sensu, sicut in sensu etiam praecedentium scriptorum ac Patrum quos retulimus, Graecorum ac Latinorum, Nicetam nostrum aliquatenus aberrare potuisse, ut tertium quemdam et ipse statum pro adultis baptizatis crediderit, qui neque digni essent qui coelestis beatitatis compotes fierent neque qui aeternis inferni poenis addicerentur.

Verum aberravitne reipsa Nicetas; aberrarunt [Col. 1126D] cum Niceta alii quoque scriptores et Patres, quorum verba perspeximus Nicetae conformia? Hoc nimirum est quod secundo loco animadvertere juvat; num relata Nicetae verba, sicuti et alia aliorum quae attulimus, justa donari possint interpretatione: ut non eumdem quem extrinsecus praeferunt, sed verum et catholicae doctrinae conformem sensum exhibeant. Immunes certe a quibusdam peculiaribus opinionibus, non plane consentientibus cum universali Ecclesiae doctrina, quaeque postea penitus obsoleverunt, veteres omnes Patres atque scriptores nequaquam dixerimus: ita ut non admodum solliciti simus, si reapse Nicetas noster, aliique cum eo, tertium illum statum, de quo diximus, in futura vita, pro adultis baptizatis, admiserint, ex perperam intellecto, ut eruditi notant, quodam Apostoli textu, Rom. X, versu 9. Nondum videlicet tunc omnia, quae praecipua fidei capita non constituebant, ita erant explorata ut postea fuerunt, cum per [Col. 1127A] virorum doctorum disputationes, res, quae antea veluti latebant, in apricum deductae sunt. At, quod nunc ad rem nostram attinet, placet in primis eruditissimi viri Jacobi Billii sententia in Scholiis ad supracitatam orationem vigesimam sextam Gregorii Nazianzeni, ubi ejusdem ibidem sensa expendens, necnon et alia orationis quadragesimae prout supra, pronus est ut existimet sanctum doctorem, nequaquam salutem seu poenae vitationem a coelesti gloria separasse, atque ita statum quemdam medium inter beatitudinem et damnationem pro adultis baptismate donatis admisisse; sed potius per salutis vocem aliosque consimiles dicendi modos, significare voluisse extremum beatitudinis gradum atque infimam coelestis illius domus mansionem, pro iis qui nihil amplius meruerint 283 quam poenae vacationem. Hac sentiendi ratione, quae Nazianzeni verbis nequaquam refragatur, facile in rectum sensum exponuntur etiam aliorum dicta quae attulimus, et maxime Nicetae nostri ad Lapsam, quorum causa haec scribimus. Gloriam namque, [Col. 1127B] quam ipse dubitabat Lapsam suam non posse promereri, seu potius quam, uti aiebat, ipsa sperare minime audebit poenitentia sua quamvis sincera atque perseverante, intellexit proculdubio gradum aliquem gloriae altiorem, innocentiae, quam ipsa perdiderat, reservatum; et poenae vacationem, intellexit extremum illum beatitatis gradum quo nihil in coelo inferius, ubi pro meritorum ratione mansiones donantur; et gradum propterea illum, qui (si ita loqui fas est) pro sua exiguitate veluti confinis est postremo poenarum gradui damnatorum.

Praeterea nullaene adsunt super hac re Nicetae ipsius aliae locutiones, unde clarioribus fortasse verbis, obscuriora quae nunc nos urgent explicare possimus; prout ab eruditis feliciter factum fuit cum aliis Ecclesiae Patribus veteribusque scriptoribus? Digna certe sunt animadversione quae notant Maurini Ambrosianorum Operum editores ad duo relata loca Ambrosii, maxime vero ad alterum ex libro de Fide Resurrectionis, [Col. 1127C] ubi medium illum statum, de quo agimus, nuda illius verba inspicientibus insinuare videtur. »Certe frustra sunt, inquiunt, qui ex hujusmodi locutionibus opinionem de medio inter gloriam ac poenas statu affingunt sancto antistiti: namque infinitis locis immortalitatem suppliciis opponit, ut in hac ipsa oratione, num. 8, poenae addictos, immortalitati debitos. Quod quidem si Joannes Dallaeus attentius considerasset, easdem loquendi formulas minore invidia traduxisset libro II de usu Patrum capite 4.« Salvianus quoque (ut caeteros nunc praetereamus) qui eadem Nicetae aetate floruit, mentem suam super hac ipsa re clarius manifestaverat eodem citato libro Adversus Avaritiam, capite 3; ubi de statu animarum a corpore sejunctarum loquens, nullum omnino inter damnationem et gloriam statum medium pro eisdem agnovit. »Ecce iturus es (inquit, avarum hominem compellans), iturus es, infelicissime omnium, ad examen sacrum, ad tremendum illud intolerandumque judicium, ubi peregrinanti animae [Col. 1127D] atque anxiae nullum potest omnino esse solatium, nisi sola tantummodo bona conscientia . . . . ubi reo homini nullum est adjutorium, nisi sola mens larga, nisi poenitentia fructuosa . . . . ubi denique pro diversitate meritorum, aut summum bonum invenies, aut summum malum, aut immortale praemium, aut sine fine tormentum.« Ubinam hic medius ille status, neque gloriae neque poenarum, quem Salvianus superius allato loco tam absolute innuere videbatur? Obscura igitur per clara optime enucleantur, si scriptores scriptoribus conferamus, ubi plures adsint unius ejusdemque scriptoris elucubrationes, aut ubi prolixior eadem sit elucubratio, et causa scriptori non desit rem eamdem iterato attingendi. Tentandum propterea aliquid hujusmodi est etiam in Niceta nostro: quod fortasse facilius cederet, si alia illius, quae interierunt, superessent opuscula.

Verum non abest omnino ab iis etiam Nicetae scriptis [Col. 1128A] quae interitum evaserunt, unde rectam illius mentem assequamur in ea de qua agimus re; et unde vera interpretatione donemus ambigua quae habet ad Lapsam, capite 8, ex quibus medius ille status prima fronte apparet, qui neque sit gloriae status neque poenae, sed poenae tantum vacatio. In superius namque expensis verbis Explanationis Symboli, capite 13, ubi de futuro universali judicio loquitur: »Tunc 284 justi, inquit, fulgebunt sicut sol in regno Patris eorum: impii vero et iniqui in tenebras inferi, ubi erit fletus oculorum et stridor dentium.« Duo hic status a Niceta distinguuntur, justorum in regno Patris, et iniquorum in tenebras inferi. Ubinam igitur etiam hic apud Nicetam tertius ille, seu medius, status absque gloria et absque poena, ubi sit tantum poenae vacatio? Notandum vero quod in Explanatione Symboli ita loquitur Nicetas; in lucubratione videlicet, quae fidei dogmata tradit, quaeque simul fidei auctoris sui testis est locupletissima. Tertium itaque, seu medium, hunc statum pro baptizatis adultis nequaquam agnovit Nicetas: ac [Col. 1128B] merito propterea clarissimi Billii interpretatione donanda sunt ejusdem verba ad virginem lapsam, capite 8, ut ipse scilicet innuere voluerit lapsam illam, per sinceram suam ac perseverantem poenitentiam, non gloriam quidem illam audere sperare, quae innocentes in coelo manet multumque promeritos, sed gloriam aliquam nihilominus infimi gradus, quam ipse per poenae vacationem significavit. Et gloriam certe aliquam indicare voluisse Nicetam per hanc poenae, quam dixit, vacationem; verba etiam illa, ni fallimur, satis docent, quae ipse ibidem in os lapsae illius, quam alloquebatur, veluti infundebat, ut iisdem orationem suam compleret, qua misericordiam a Domino eam deprecari debere inter poenitentiae labores edocebat, quibusque verbis libellum illum suum sanctus episcopus claudit: »Hoc mihi donum, hanc mihi gratiam de tuo fonte praestari cupio, Deus, ut in aeternum tibi confitear.« Qui porro postulat ut in aeternum confiteatur Deo; quid, quaeso, postulat, nisi ut in coelo [Col. 1128C] post hujus vitae cursum compos sit alicujus saltem gloriae beatorum, de quibus solis recte dicitur, juxta Scripturarum loquendi modum, quod in aeternum confiteantur Deo? Poenae igitur vacationem satis, ut videtur, explicavit Nicetas etiam in ipso ad Lapsam libello, non quidem per statum aliquem medium inter gloriam et damnationem, sed per ipsum gloriae statum in coelo cum beatis; etsi gloriae fortasse exigui aut infimi gradus. Quidni vero per verba illa, etsi non gloriam, intenderit Nicetas peculiarem illam tantum atque sublimiorem in coelis gloriam virginibus destinatam, quam certe sperare numquam ausa fuisset post lapsum suum virgo illa foedifraga quantalibet poenitentia, ut optime annotant ad hunc locum laudati Maurini Ambrosianorum Operum editores? Adhuc itaque facilius in rectum communis doctrinae sensum Nicetae nostri verba habeamus ac suscipiamus oportet; ut tertium illum statum post mortem, pro baptizatis adultis, eumdem neutiquam admisisse judicemus.

Gravius nunc aliquid sexto loco expendere aggredimur, [Col. 1128D] quod ad rectam Nicetae fidem spectat in re magni momenti. Novatianorum enim et Montanistarum errori Nicetam favisse suspicati sunt aliqui, super peccatorum remissione, in suo ad Lapsam libello capite 8, num. 38, ubi ita lapsam suam alloquebatur: »Inhaere poenitentiae usque ad extremum vitae, nec tibi praesumas ab humana die veniam dari; quia decipit te qui hoc tibi polliceri voluerit. Quae enim proprie in Dominum peccasti ab ipso solo te convenit in die judicii exspectare remedium.« Esto, quod usque ad extremum vitae poenitentiam agere debeat virgo haec lapsa, juxta disciplinam de qua capite praecedenti dictum fuit: quid est nunc, quod praesumere ipsa non debeat ab humana die sibi veniam dari; id est quod sperare non possit ab Ecclesiae clavibus adjutorium sive absolutionem a peccatis, et quod illam decipiat qui hoc eidem polliceri voluerit; 285 quoniam quae proprie in Dominum peccaverat, ab ipso solo, [Col. 1129A] non autem ab ullo homine, eam conveniebat exspectare remedium in die judicii? Aliqua ne igitur sunt peccata, juxta Nicetam, Ecclesiae clavibus non subjecta, prout Montanistae ac Novatiani docebant; quae ideo solius Dei judicio reservabantur, etiam post datam actamque ad usque vitae exitum poenitentiam?

Hanc senserunt in Nicetae verbis difficultatem tum theologi, tum eruditi; ex quibus, si lubet, videas Natalem Alexandrum Historiae Ecclesiasticae saeculo III, dissertatione 22, prope finem, necnon Benedictinos Ambrosianorum Operum editores admonitione in librum hunc ad Virginem lapsam. Quinimmo difficultatem hanc tanti fecerunt, Bellarminus praesertim ac Possevinus, ut in verbis illis sententiam viderint prorsus Novatianam, quam duobus libris de Poenitentia impugnat Ambrosius, ideoque ex hoc etiam capite libellum hunc Ambrosio abjudicaverint. Verum, ut Nicetae mentem hoc loci intimius exploremus et securius assequamur, ut eumdem etiam ab omni prorsus Montanistarum ac Novatianorum errore vindicemus, [Col. 1129B] distinguamus oportet in re hujusmodi doctrinam a disciplina. Aliud namque est negare Ecclesiae facultatem peccata aliquot graviora remittendi; ut puta moechiam, homicidium, et lapsum in idololatriam; quod Montanistarum et Novatianorum capitale erat, et in quo praecipue a catholica doctrina dissentiebant: et aliud quorumdam similiter criminum reis, etiam post actam ex Ecclesiae instituto poenitentiam usque ad extremum vitae, pacem nihilominus ac communionem denegare; quae severior quidem nonnullarum Ecclesiarum ac quorumdam episcoporum, priscis Ecclesiae saeculis, et quinto etiam Nicetae nostri, disciplina fuit. Quis autem dixerit Nicetae verba, de quibus agimus, potius sapere Montanistarum ac Novatianorum damnatam doctrinam, quam catholicorum disciplinam alicubi, Nicetae etiam aetate, vigentem?

Communis interim apud Patres invenitur distinctio peccatorum, ad sensum Scripturarum, inter peccata videlicet in Deum, et peccata in fratres seu in homines, ut videre est apud Morinum, de Sacramento [Col. 1129C] Poenitentiae, pluribus in locis; ubi etiam intelligas quam acriter locuti sint adversus peccantes in Deum, quamve difficiliorem his veniam semper ostenderint, ut ad majorem poenitudinis sensum pro peccatis hujusmodi eos excitarent, majoresque poenitentiae labores exigerent. Inter peccata porro in Deum merito recensebat Nicetas suae virginis lapsum, quem tam saepe in eodem libello et adulterium in Dominum, et fidem Domino non servatam appellaverat. Quin etiam, ex peccatis hujusmodi in Deum, dubium nullum est lapsae hujus peccatum inter graviora locum habuisse penes Nicetam; seu quia pravae voluntatis potius quam humanae fragilitatis indicia manifesta praeferebat, seu quia aliorum etiam peccatorum habuerat consectaria, seu quia ad idem demum aperiendum invita prorsus adacta fuerat, prout capite praecedenti suo loco dictum fuit. Quis igitur miretur Nicetam, ex sententia canonis 13 concilii Illiberitani, quem citato capite superiore retulimus ubi disciplinam poenitentialem [Col. 1129D] attigimus; quis, inquam, miretur Nicetam nostrum virginem illam lapsam in earum numero habuisse, de quibus Patres illi sanxerunt his verbis: »Placuit nec in fine dandam eis esse communionem,« id est peccatorum absolutionem, ut viri docti verbum illud communionis ibidem intelligunt; ideoque eidem dixisse, ne sibi praesumeret ab humana die veniam dari, quoniam quae proprie in Dominum peccaverat, ab ipso solo eam conveniebat exspectare 286 remedium? Numquid Montanistarum aut Novatianorum tinctos errore Illiberitanos Patres dixerimus, qui lapsas ex prava potius voluntate quam ex infirmitate virgines, etiam in exitu vitae communione, hoc est absolutione, privarunt? Non id certe eos decrevisse, quia nullam agnoscerent in peccatis hujusmodi relaxandis Ecclesiae facultatem, vel ipsum verbum placuit, quod usurpant, satis ostendit; unde eorum peculiaris hac super re voluntas emergit, quae disciplinam [Col. 1130A] dumtaxat respicit, non doctrinam: quasi nimirum dixissent, placuit, id est visum fuit expedire, neque in fine dandam imposterum communionem hujusmodi reis, quae caeteroquin ex Ecclesiae potestate dari posset, quaeque data hactenus fuit.

Multam quidem disputandi materiam et hic et alii Illiberitani canones theologis et eruditis praebuerunt, ubi severior quaedam disciplina in re poenitentiali statuta fuit, et ubi non uno in loco negatur communio, absolutio scilicet, quorumdam criminum reis etiam in exitu vitae. Verum non alia de causa id factum fuisse communis sententia est, nisi ut facilius homines absterrerentur a gravioribus hisce peccatis, de quibus nullam sperare possent ab Ecclesia indulgentiam; et ut reapse nulla aut pene nulla adesset occasio severitatis hujusmodi adhibendae. Hodie quidem severitatis hujus vestigium non exstat: sed ex hac etiam veteri severitate vigens disciplina processisse videtur, qua quorumdam peccatorum absolutio, extra mortis articulum, uni summo pontifici reservata est, et quorumdam [Col. 1130B] quoque singulis episcopis in propriis dioecesibus; ut aliqua saltem, aut major aut minor, obtinendae ab Ecclesia veniae difficultas promptiores homines reddat in his fugiendis criminibus, et ita generatim Christiani nominis sanctitati salubriter consultum sit. Alia similiter priscis saeculis obtinebant disciplinae capita duriora, quae postea aut ex parte aut ex integro in desuetudinem abierunt: atque de his generatim rationem reddens sanctus Augustinus, epistola 185, ad Bonifacium, num. 45, aiebat, quod multas cogunt invenire medicinas multorum experimenta morborum:« ubi etiam de quodam agens disciplinae rigore erga clericos ob crimen aliquod poenitentia functos, ita scribebat: »Ut constitueretur in Ecclesia, ne quisquam post alicujus criminis poenitentiam clericatum accipiat, vel ad clericatum redeat, vel in clericatu maneat, non desperatione indulgentiae, sed rigore factum est disciplinae: alioquin contra claves datas Ecclesiae disputabitur, de quibus dictum est, Quae solveritis in terra, soluta erunt et in coelo.« [Col. 1130C] Disciplinae itaque rigor, qui, ob commune bonum Ecclesiae, Patres Illiberitanos induxit ad communionem, id est absolutionem, lapsis ex prava voluntate virginibus, etiam in vitae exitu, denegandam, licet de Ecclesiae clavium virtute non dubitarent; rigor hic disciplinae, non autem Novatiani aut Montanistici dogmatis persuasio, Nicetam quoque nostrum adegit, ut lapsae suae communionis itidem, omnis scilicet veniae ab Ecclesia obtinendae spem adimeret, et Dei unius misericordiae eam reservaret.

Severior quidem hujusmodi disciplina, etsi Illiberitanorum Patrum auctoritate probata, numquam tamen communis Ecclesiae disciplina fuit, ut notant eruditi, neque diu locum obtinuit. Quinimmo abusus fortasse hujus severitatis, qui in damnum demum cederet disciplinae, id effecit, ut in desuetudinem tandem abiret, et ut Romani praesertim pontifices, benignitati potius quam severitati semper studentes, illam non semel improbarint. Quinto tamen saeculo eamdem [Col. 1130D] adhuc obtinuisse, ita ut ea, alicubi 287 tunc quoque locum habente, uti potuerit cum lapsa sua Nicetas absque censura, ex eorumdem Romanorum pontificum epistolis colligimus, qui hac super re eodem saeculo ad episcoporum consulta respondebant. Ita namque initio saeculi quinti, anno videlicet 403, scribebat sanctus Innocentius papa I, ad Exsuperium episcopum Tolosanum, epistola 6 apud Constantium, Epistolae Romanorum pontificum, col. 792 editionis Parisiensis; qui Exsuperius eumdem interrogaverat quid de iis observari oporteret, qui post baptismum omni tempore incontinentiae voluptatibus dediti, in extremo fine vitae suae poenitentiam simul et reconciliationem communionis exposcebant, et contra quos Illiberitani praesertim canones stare videbantur, ut ipse annotat hoc loci eruditus editor. »De his (inquit sanctus pon tifex) observatio prior, durior; posterior, interveniente misericordia, inclinatior. Nam consuetudo [Col. 1131A] prior tenuit, ut concederetur poenitentia, sed communio negaretur. Nam cum illis temporibus crebrae persecutiones essent, ne communionis concessa facilitas homines de reconciliatione securos non revocaret a lapsu, merito negata communio est; concessa poenitentia, ne totum penitus negaretur: et duriorem remissionem fecit temporis ratio. Sed postquam Dominus noster pacem Ecclesiis suis reddidit, jam depulso terrore, communionem dari abeuntibus placuit, et propter Domini misericordiam, quasi viaticum profecturis, et ne Novatiani haeretici, negantis veniam, asperitatem et duritiam sequi videamur. Tribuetur ergo cum poenitentia extrema communio: ut homines hujusmodi vel in supremis suis, permittente Salvatore nostro, a perpetuo exitio vindicentur.« En ex Innocentii verbis duplicem in eadem re disciplinam, duriorem veterem, inclinatiorem alteram, utramque vero, pro temporis diversitate quo inducta fuit, laudabilem; atque illam quidem, quamvis duram et Novatianismo specie tenus affinem, a Novatianorum [Col. 1131B] tamen placitis reapse alienam. En duriorem illam suo adhuc tempore alicubi obtinentem, cum posteriorem interroganti Exsuperio praeferendam ea aetate suadeat. Videri potest et alia ejusdem pontificis ad Decentium Eugubinum epistola ordine 25, ad annum spectans 416, apud eumdem Coustantium citatae editionis col. 862, ubi capite 7, morem Romanae Ecclesiae eidem ostendit; non sinendi scilicet, ut quisque de saeculo absque communione discedat. Exstat et alia Coelestini papae I, ordine 4, anni 428, ad episcopos provinciae Viennensis et Narbonensis, ibidem, col. 1067, ubi capite 2 poenitentiam morientibus denegantes graviter reprehendit.

Sed sancti Leonis Magni epistola in editione Balleriniorum 108 Theodoro Forojuliensi in Gallia episcopo inscripta, et ad annum pertinens 452, id est ad ipsam Nicetae nostri aetatem, inspicienda est; quae multum ad Nicetae ipsius defensionem effundit luminis super severiori sua, quam sequitur, disciplina, negandae veniae in quibusdam majoribus in Deum criminibus, [Col. 1131C] etiam post totius vitae cursus poenitentiam. »His (inquit sanctus pontifex, capite 4) qui in tempore necessitatis, et in periculi urgentis instantia, praesidium poenitentiae, et mox reconciliationis implorant, nec satisfactio interdicenda est, nec reconciliatio deneganda: quia misericordiae Dei nec mensuras possumus ponere, nec tempora definire, apud quem nullas patitur veniae moras vera conversio . . . In dispensandis itaque Dei donis non debemus esse difficiles, nec accusantium se lacrymas gemitusque negligere, cum ipsam poenitendi affectionem 288 ex Dei credamus inspiratione conceptam.« Capite vero sequenti, post notatam illorum Christianorum incuriam, qui differunt de die in diem converti ad Dominum, et tempus sibi satisfactionis in fine vitae constituunt, eligentes illius temporis angustias, quo vix inveniat spatium vel confessio poenitentis, vel reconciliatio sacerdotis, ita prosequitur: »Verum, ut dixi, etiam talium necessitati ita auxiliandum est, ut [Col. 1131D] et actio illis poenitentiae, et communionis gratia, si eam, etiam amisso vocis officio, per indicia integri sensus postulant, non negetur. At si aliqua vi aegritudinis ita fuerint aggravati, ut quod paulo ante poscebant, sub praesentia sacerdotis significare non valeant, testimonia eis fidelium circumstantium prodesse debebunt, ut simul et poenitentiae et reconciliationis beneficium consequantur: servata tamen regula canonum paternorum circa eorum personas, qui in Deum a fide discedendo peccarunt.« Hactenus sanctus Leo ad episcopi Forojuliensis instructionem super peccatorum reconciliatione antequam e vita discedant. Hic interim obiter liceat annotare, ex hoc divi Leonis textu, sicut etiam ex alio prius allato sancti Innocentii papae primi ad Exsuperium Tolosanum, ex his scilicet recte perpensis, confirmari, communionis vocem ab Illiberitanis Patribus, canone 13, et alias quoque adhibitam, ac saepe eodem sensu etiam postea [Col. 1132A] priscis temporibus repetitam, idem valuisse ac veniam et absolutionem a peccatis, prout antea dictum fuit: de quo, si lubet, videas praesertim Selvagium Antiquitatum Christianarum Institut. lib. III, cap. 9, § 4, et cap. 11, § 4 et 5, necnon clarissimum praesulem Joannem Devotum Institutionum Canonicarum lib. II, tit. 2, sectione 4, de Poenitentia, § 87.

Ut autem ad divum Leonem revertamur, atque ad scopum allatae ex eodem pro Niceta nostro auctoritatis: non hic quidem ipsissima res est de qua Nicetas, ut constat; sed eadem nihilominus ratio est disciplinae, concedendae ne scilicet, an negandae in mortis articulo veniae quibuslibet peccatoribus, poenitentiam simul ac veniam uno tempore flagitantibus, prout Forojuliensis episcopus Romanum pontificem consuluerat. Atque hic profecto poenitentiae mentio est, simulque: reconciliationis illico post datam poenitentiam in fine vitae largiendae; ut prorsus numquam contingat dare tunc poenitentiam, et nihilominus reconciliationem veniamque negare, ita ut peccator a [Col. 1132B] Deo solo exspectet remedium; nisi tantum de personis eorum, agatur, qui in Deum a fide discedendo peccarunt, cum quibus solis servanda dicitur regula canonum paternorum, durior scilicet aliqua agendi ratio ab antiquis canonibus indicta, de qua Innocentius supra; atque ea ipsa fortasse, quam cum lapsa sua ad normam illorum canonum, uti diximus, servavit Nicetas; quamque in primo et secundo ex canonibus praecitati concilii Illiberitani, necnon in postremo canone 22 concilii primi Arelatensis anni 314 statutam habemus, ut hujusmodi scilicet apostatae neque in fine vitae communionem accipiant, prout apud Labbeum, Conciliorum cura Coleti tomo I, col. 992, et col. 1453. Concludamus igitur, Nicetae nostri verba ad Lapsam, capite 8, num. 38, nequaquam Montanismum aut Novatianismum sapere, sed tantummodo rigidam quamdam prae se ferre disciplinam; quae justis de causis inducta olim fuerat, pro gravioribus in Deum delictis, apud quasdam Ecclesias; quae auctoritate gaudebat venerabilium Conciliorum, simul ac [Col. 1132C] praxi episcoporum per orbem non infimi gradus; quae ipsius Nicetae quoque tempore adhuc obtinebat, maxime vero in Gallia; quaeque etiam 289 ex divi Leonis sententia, etsi non amplius in tot criminibus quae antiqui canones respiciebant, sicut neque fortasse in peculiari eventu alicujus sacrae virginis lapsae, qui Nicetae eventus fuit; in apostatis tamen, qui in Deum a fide discedendo peccarunt, adhuc erat retinenda. Quid vero si dixerimus, potuisse Nicetam lapsae suae mentionem facere durioris illius veteris disciplinae, ut ita eam, quae peccatum confessa fuerat invita, et amplius terreret, et ad majores poenitentiae fructus faciendos adigeret; quin ipse tamen propositum habuisset eam absque reconciliatione communionis dimittere saltem in exitu vitae, aut etiam post justum temporis spatium inter poenitentiae labores summo fervore peractum? Utcumque demum sit, jam nulla in Nicetae verbis, de quibus agimus, remanet difficultas, quae fidem ipsius labefactare ullo modo videatur: [Col. 1132D] quod hic nostrum erat ostendere.

Difficultatem aliquam septimo et ultimo loco facessere possent Nicetae verba quae legimus Explanationis capite 7, ubi, de Spiritu sancto ipse disserens, videtur in ea esse sententia, ut peccata in Spiritum sanctum prorsus irremissibilia arbitretur, tum in hoc saeculo, tum in futuro; ita ut non solum Ecclesiae clavibus non sint subjecta, sed neque omnino ab ipso Deo misericordiam et veniam obtinere umquam possint; ait enim: In quem Spiritum sanctum si quis blasphemaverit, non habet remissionem neque in hoc saeculo, neque in futuro, sicut ipse Dominus pronuntiavit.« Verum Nicetas nostra hic defensione non indiget; habet enim prolatae sententiae defensorem ipsum Evangelicum textum, immo ipsissima Christi Domini verba, quae ex Evangelio in suum sermonem Nicetas assumit, nihil iis addens, nihil demens, ut veluti severiorem ex sensu suo sententiam redderet. Ita namque Dominus noster Matthaei [Col. 1133A] XII, 31 et 32: »Ideo dico vobis: Omne peccatum et blasphemia remittetur hominibus, Spiritus autem blasphemia non remittetur. Et quicumque dixerit verbum contra Filium hominis, remittetur ei: qui autem dixerit contra Spiritum sanctum, non remittetur ei, neque in hoc saeculo, neque in futuro.«

Joannes quidem Morinus in alias citato Commentario suo Historico de Sacramento Poenitentiae libro IX, capite 28, multis adductis sanctorum veterum Patrum testimoniis probandum sibi proposuit, antiquos Patres plerosque crimen unicum adeo exsecrabile judicasse, ut illius reis veniam neque ab Ecclesia, neque a Deo umquam esse concedendam dixerint; atque hoc crimen praecipue illud esse, quod ex Evangelio crimen in Spiritum sanctum nuncupatur. Natalis vero Alexander, Historiae Ecclesiasticae saeculo III, dissertatione 22, paulo ante medium, contra Morinum ostendit Patres reipsa nullum agnovisse crimen, quod a Deo et ab Ecclesia remitti non possit, quantumvis aliquorum verba specie tenus id prae se ferre videantur; quod [Col. 1133B] et facit, pleraque expendens loca Patrum a Morino ipso relata, addens quod ille non semel omisit, et obscura clarioribus conferens et explanans, ut nihil super hac re desiderandum supersit. Cum Nicetas noster nihil omnino dicat in allato Explanationis suae loco ex sententia propria, sed unice referat Christi verba quae attulimus; non est cur illi gratis adpingamus sensum a communi aliorum Patrum sensu alienum, ut irremissibilia prorsus docere voluerit, tum in hoc saeculo tum in futuro, peccata in Spiritum sanctum. Nicetas igitur, ex communi aliorum Patrum mente, non potuit non intelligere ideo irremissibilia peccata in Spiritum sanctum tum in hoc saeculo tum in futuro, non quia reipsa 290 peccatum aliquod hujusmodi remitti absolute non possit et a Deo et ab Ecclesia, neque quod nusquam reapse condonetur; sed quia remittitur difficilius, quoniam qui in Spiritum sanctum peccant, seu, exempli gratia, fidem semel susceptam voluntarie ac nemine persequente deserentes, [Col. 1133C] seu Dei opera negantes et naturae viribus unice tribuentes, seu alio quovis modo in Spiritum blasphemantes, et dona gratiae Dei minime agnoscentes; hi omnes majus apponunt gratiae impedimentum ad misericordiam obtinendam, nullamque habent peccati excusationem, seu ex ignorantia, seu ex infirmitate, prout alii peccatores; et ita in finalem etiam impoenitentiam, ut plurimum, a divina justitia derelinquuntur, ob quam sane habere non possunt remissionem neque in hoc saeculo, neque in futuro.

Quid vero si verbis illis Nicetas indicare voluerit haereticos Macedonianos, vere blasphemos in Spiritum sanctum, quia illius divinitatem, et cum Patre et Filio aequalitatem negabant? Probabilius sane videtur eo loci Nicetam, post assertam sancti Spiritus divinitatem, ejusque a Patre processionem, post explicata sancti Spiritus opera ad animarum sanctificationem, et beatae aeternitatis consecutionem, prout ibidem apparet, communire tandem voluisse competentes suos adversus hujusmodi haereticos, eorumque errorem, [Col. 1133D] qui directa blasphemia est in Spiritum sanctum; per quam Spiritum ipsum ita a se excludit creatura humana, ut dum in hac impietate perseverat, impos reddatur ad poenitentiae affectum, ad cordis compunctionem, et ita etiam ad indulgentiae remedium. Hoc prorsus modo eadem Christi verba, eademque Nicetae aetate, referebat sanctus Leo Magnus, sermone 75 de Pentecost. 1, capite 4, dicens: »Macedonianos pariter detestamur, qui licet Patri et Filio tribuant aequalitatem, Spiritum tamen sanctum inferioris putant esse naturae: non considerantes eam blasphemiam se incidere, quae neque in praesenti saeculo, neque in futuro sit remittenda Judicio, dicente Domino: Quicumque dixerit verbum contra Filium hominis, remittetur ei; qui autem dixerit contra Spiritum sanctum, non remittetur ei, neque in hoc saeculo, neque in futuro. Permanens itaque in hac impietate sine venia est, quia excludit eum a se per quem poterat confiteri; [Col. 1134A] nec umquam perveniet ad indulgentiae remedium, qui patrocinaturum sibi non habet advocatum. Ab ipso enim est invocatio Patris, ab ipso sunt lacrymae poenitentium, ab ipso sunt gemitus supplicantium: et nemo potest dicere Dominum Jesum, nisi in Spiritu sancto (I Cor. XII, 4).« Hactenus sanctus pontifex. Nihil igitur est cur suspicemur Nicetam nostrum a communi Patrum et Ecclesiae sententia descivisse, dum peccatum seu blasphemiam in Spiritum sanctum ex Christi Domini voce asseruit remissionem non habere, neque in hoc saeculo, neque in futuro.

Hic tandem finis esto dissertationis nostrae de sancto Niceta episcopo Aquileiensi. Prolixitatem primo aspectu, uti in praefatione praeoccupavimus, accusaverit quispiam; maxime vero in auctore illustrando, cujus Opera quae supersunt, quaeque nunc primum conjuncta eduntur, paucis constant paginis. Prolixitatem nos quoque non inviti fatemur, quam tamen, cum primum tabulae manum admoveremus, neutiquam praevidebamus; quamque caeteroquin in illustrando [Col. 1134B] Ecclesiae Patre quinti saeculi, nondum satis noto, frustra prorsus expensam nemo facile judicaverit. Sed utinam hoc uno tantum laboret vitio lucubratio nostra. Plura utique deprehendet 291 lector castigatione digna: neque nos ii sumus qui temere persuasum habeamus numquam errasse; quamquam ab erroribus praecavere animus semper fuerit. Libuit in argumento suapte natura sterili, neque uberiori calamo utrinque plene hactenus agitato, hac illac pervagari amoenitatis gratia, atque longius etiam quam par esset quandoque discurrere; licet demum ad centrum, uti aiunt, etiam procurrentes lineas quas duximus referri putemus. In hoc vero discursu non interdum offendere, tenuitatis nostrae quodammodo non fuisset. Quod praecipuum operis erat, id confidimus perfecisse; ostendentes nimirum contra opinionem potissimum viri clarissimi Joannis Prosdocimi Zabei, quem hic, in exitu quoque scriptionis, honoris causa nominatum volumus; ostendentes, inquam, Niceam [Col. 1134C] seu Nicetam illum, Romatianae civitatis episcopum a Gennadio, aliisque post eum scriptoribus appellatum, atque auctorem recens detectae Explanationis Symboli ad competentes, necnon et jamdiu noti libelli ad Virginem lapsam, aliorumque similiter opusculorum quae Gennadius idem recenset, quaeque aut interierunt aut adhuc latent, non esse Niceam seu Nicetam Dacum sancti Paulini Nolani episcopi amicum, ejusdemque laudibus celebratum; sed esse reipsa Niceam seu Nicetam episcopum nostrum Aquileiensem, qui sancti Leonis Magni tempore floruit, et ad quem ejusdem sancti pontificis percelebris exstat epistola. Difficultates erant solvendae sententiae huic repugnantes; seu quae ab eodem viro clarissimo in dissertatione sua productae fuerant, necnon et ab eruditissimo Michaele Denis Palatinae nuper Vindobonensi bibliothecae praefecto; seu quae probabiliter producendae essent adversus momenta, quibus innititur propositio nostra: idque praestitum fuit, prout res postulabat; ac nonnullis praesertim ad trutinam revocatis variae [Col. 1134D] eruditionis capitibus, et expensis Aquileiensis quoque Ecclesiae quibusdam peculiaribus monumentis quae fortasse, post illustrium etiam virorum exercitationes, novam aliquam investigationem non respuebant. De Nicetae insuper persona, aetate, patria, caeterisque ad eumdem pertinentibus rebus, quae quaeri poterant, hic pertractari ex instituto debebant; sicut etiam de opusculis illius, tum quae supersunt, tum quae desiderantur, deque locis quae in superstitibus, necnon in desideratorum laciniis, notatu utcumque digna erant; ne quidquam deesset, quod ad argumenti dignitatem gravitatemque spectaret. Hoc similiter, pro moduli nostri ratione, actum a nobis fuit; et ita quoque, ut facile videamur peccasse potius nimietate rerum quam parcitate. Quidquid igitur sit, quod a nobis hactenus allaboratum est; conatum hunc qualemcumque indulgenti animo suscipiat lector, paratosque nos semper sciat nostra deserere, meliora sectari.




[Col. 1135]
APPENDICULA. VETERA MONUMENTA DUO CAPITULI AQUILEIENSIS, Alterum duodecimi, alterum saeculi decimi tertii, de quibus in dissertatione mentio est capite sexto, parte prima, pag. 116 (Col. 979).


[Col. 1135A]
I. Ex autographo tabularii Canonicorum Aquileiensium de anno 1183.

Nos Liuprandus Aquileiensis Ecclesiae decanus, Oto diaconus, Joannes diaconus, Hermannus diaconus thesaurarius, Gompertus diaconus, Joannes diaconus, Rambaldus diaconus, Otacus diaconus, Mainardus subdiaconus, Artuicus subdiaconus, Rempotus presbyter, Petrus subdiaconus, Hermeinardus subdiaconus, Wernerius presbyter, Rodulfus diaconus, Megenardus presbyter, Eliseus presbyter, Leonardus diaconus, Magister Aldigerius acolythus, Thomas acolythus, Petrus presbyter de Utino, et Vodescalcus subdiaconus, omnes canonici ejusdem Aquileiensis Ecclesiae, Bertoldus vicarius Domini patriarchae, Natalis presbyter vicarius Concordiensis episcopi, Dominicus presbyter vicarius Tergestini episcopi, Joannes presbyter vicarius comitis, sicut jamdudum proposuimus, ita coram Deo et sanctis [Col. 1135B] ejus promittimus manutenere justitiam Aquileiensis Ecclesiae, et prosequi ipsam coram Domino papa contra Gabrielem praepositum, qui contra privilegium institutionis communis vitae a Vodalrico patriarcha apostolicae sedis legato, consentiente cuncto capitulo, confectum, et contra privilegium beati patris nostri Lucii papae de confirmatione ejusdem communis vitae per nuntios nostros nobis directum veniens, administrationem communis totius vitae per comminationem propinquorum suorum, nobis propter timorem personarum nostrarum consentientibus, abstulit, et injuste detinet; et quidquid Domino papae super hac controversia statuere placuerit, nos cum omni obedientia et devotione volumus recipere.

Et ego Liuprandus presbyter Aquileiensis decanus dico, etc. Omissis. Ego Dominicus presbyter vicarius Wernardi Tergestini [Col. 1135C] episcopi dico, etc. Omissis. Ego Natalis presbyter vicarius Concordiensis episcopi dico, etc. Omissis.

Nos omnes praenominati canonici addimus ad haec, et uno ore testificamur, quod per mediatores nostros obtulimus praeposito redditus duodecim marcarum annuatim, si ipse vellet quiescere et non auferre nobis administrationem. Sed ipse nobis, consilio fratrum suorum et aliorum qui in rusticos nostros [Col. 1136A] modo dominantur et bona eorum diripuerunt, respondit quod nihil reciperet nisi sibi administrationem traderemus. Quod ipse praepositus praeter debitum factum indebita exactione rusticos exspoliavit, et idem fecit sacerdotibus postquam accepit administrationem, unde multi ex rusticis nostris, sicut ipsi dixerunt, jam de mansis nostris aufugissent, nisi ad manus et potestatem nostram umquam redire sperarent. Et damus licentiam nuntiis sic jurandi in animabus nostris. + Signum suprascriptorum canonicorum, qui hoc rogaverunt fieri.

Petrus Vener. Caprulanae Ecclesiae presbyter et canonicus atque palatii Venet. notarius rogatus a decano et ab aliis fratribus suprascriptis, sicut ex ore eorum singillatim audivi, ita scripsi, complevi, et roboravi, anno Domini millesimo centesimo octuagesimo tertio, octavo die exeunte mense Octobr., indictione secunda, Caprulis.



II. [Col. 1136B] Actus Capituli Aquileiensis de anno 1260.

Nos Asquinus decanus cum capitulo Aquileiensi, videlicet venerabilibus episcopis Bonacursio Emoniensi et Conrado Justinopolitano, Artico de Castelerio, Vuodolrico decano civitatensi, Vuarnerio de Cucanea, Magistro Henrico de Pulcinico, Magistro Valtero, Alberico cantore, Rozio de Osopio, Bonafide, Rodulfo de Moruzio, Magistro Villielmo scholastico, Conrado de Brazaco, Ricoldo praeposito Concordiensi, Vuodalrico de Cucanea, Ferrarino, Leonardo de Feugnaco, Berardo praeposito sancti Felicis, et Hermanno de Utino canonicis Aquileiensibus, statuimus et juramento interposito firmiter promittimus servare indulgentiam diminutionis numeri canonicorum usque ad 24 factam in Ecclesia Aqui leiensi per venerabilem patrem D. G. patriarcham Aquil. auctoritate sedis apostolicae, nec contrafacere vel venire aliquo modo vel ingenio, aliquem eligendo vel recipiendo in canonicum, et in fratrem, communiter vel divisim, vel alicui assignando praebendam [Col. 1136C] aliquam seu locum in choro et capitulo atque stallum in praejudicium numeri supradicti canonicorum. Immo nos praedictam indulgentiam diminutionis numeri canonicorum usque ad 24 factam, pro posse bona fide, quantum de jure poterimus, defendemus. Si quis autem canonicorum contra hoc fecerit, vel attentare praesumpserit, per annum sit a praebenda Aquil. suspensus. Ad cujus rei certitudinem et stabilem firmitatem praesens statutum fecimus nostri sigilli pendentis munimine roborari. Actum in capitulo Aquileiensi, currente anno Domini 1260, die sexto intrante Martio, sexta indictione.




Volume back matter




INDICES IN OPERA S. PETRI CHRYSOLOGI.




[Col. 1135]
INDICULUS ALPHABETICUS SERMONUM S. PETRI CHRYSOLOGI



A
    De Adam primo et novissimo, CXVII, 520.
    S. Adelpho episcopo, CXXXVI, 567. [Col. 1136C]
    De S. Andrea apostolo, CXXXIII, 563.
    S. Apollinare episcopo et Mart. CXXVIII, 552.
    Apostolorum convocatione, virtute, et paupertate CLXX
    644 [Col. 1137]
    De Archisynagogi filia, XXXIII, 292; XXXIV, 296; XXXVI,
    301.
    Auro, XXIX, 281.

C
    De Caeco, CLXXVI, 663.
    Calendis januariis superstitione pollutis, CLV, 609.
    Cananaea, c, 479.
    Cathedra pestilentiae, XLIV, 322.
    Centurione, XV, 234; CII, 484.
    Charitate paterna in filios. LV, 352.
    Christo apostolos pauperes eligente, XXVIII, 278; XXIX,
    281; XXX, 284.
    apostolos curatum morbos mittente, CLXX, 644.
    fabri filio, XLVIII, 333; XLIX, 387.
    formas varias suscipiente, CLXX, 644.
    fugiente in Aegyptum, CL, 599; CLI, 602.
    generato, seu Generatione ejus, CXLV, 588; CXLVI, 591.
    jejunante, XI, 219; XII, 222; XIII, 226.
    incarnato, seu Incarnatione, CXLI, 577; CXLVII, 594;
    CXLVIII, 596.
    Magdalenam defendente, XCIV, 464.
    manducante cum Publicanis, XXVIII, 278; XXIX, 281;
    XXX, 284.
    Matthaeum vocante, ibid.
    nato, seu Nativitate, CXLIX, 598.
    resurgente, seu Resurrectione, LXXIV, 408; LXXV,
    411; LXXVI, 414; LXXVII, 417; LXXVIII, 420; LXXIX,
    422; LXXX, 424; LXXXII, 430.
    Resurrectionem suam manifestante,
    1o mulieribus e monumento regredientibus, LXXVI,
    414; LXXX, 424.
    2o duobus euntibus in Castellum, LXXXII, 430.
    3o discipulis absente Thoma, LXXXI, 427; LXXXIV,
    436.
    4o praesente Thoma, LXXXIV, 436.
    5o ad mare Tiberiadis, LXXVIII, 420.
    6o apostolis recumbentibus, LXXXIII, 432.
    templum ingrediente, LXXXV, 440.
    tentato, XI, 219; XII, 222; XIII, 226.
    Confessione peccatorum, XLVI, 328.
    Consecratione episcopi. Vid. Episcopi.
    Consilio impiorum, XLIV, 322.
    Cursu pro corona gloriae, CXIX, 524.
    S. Cypriano martyre, CXX, 526.

D
    De Daemoniaco, XVII, 243.
    Daemoniacis duobus, XVI, 238.
    Daemoniaco surdo et muto, LI, 342; LII, 344.
    Dei paterna in nos dilectione, LV, 352.
    Deo, ut videatur, CXXXI, 557.
    Delicti, abundantia propter legem, CXII, 507.
    Delicto fratri remittendo, CXXXIX, 572.
    Dilectione Dei. Vid. Dei.
    Discipulis illotis manibus prandentibus, CLXXI, 647.
    Dispensatore fideli, XXVI, 272.
    Divisione Ecclesiae et Synagogae, CLXIV, 630.
    Divisionem haereditatis petente, CLXII, 625.
    Divite et Lazaro, LXVI, 386; CXXI, 529; CXXII, 533;
    CXXIII, 536; CXXIV, 540.
    Divite agrum feracem habente, CIV, 490.
    Drachma perdita, CLXIX, 641.

E
    De Ecclesiae et Synagogae divisione, CLXIV, 630.
    Eleemosyna, VII, 205; VIII, 208; IX, 211; XLI, 314; XLII,
    317; XLIII, 320.
    Eleemosynae fructibus, XIV, 231.
    Epiphania et Magis, CLVI, 611; CLVII, 614; CLVIII, 616;
    CLIX, 619; CLX, 620.
    Episcopi consecratione, CXXX, 556; CLXV, 633; CLXXV,
    656.
    Exsultatione spirituali, et peccatorum confessione, XLVI,
    328.

F
    De S. Felicitate, CXXXIV, 564.
    Fermenti parabola, XCIX, 477.
    Ficu infructuosa, CVI, 495.
    Fide, sub qua reposita est salus, CX, 503.
    Fidelium unitate, CXXXII, 561.
    Figura saeculi vitanda, et forma Salvatoris assumenda,
    CXX, 526.
    Filiis duobus, prodigo et frugi, scilicet prodigi abscessus
    a patre, I, 183.
    Reditus ad patrem, II, 187.
    Patris occursus ad filium, III, 190.
    Livor senioris in prodigum redeuntem, IV, 194.
    Judaeus et Gentilis in his figurati, V, 197. [Col. 1138]
    De Filio viduae a mortuis excitato, CIII, 487.
    Fuga Christi. Vid. de Christo.

G
    De Gentili populo, V, 197.
    Gentilium vocationis laetitia, VI, 202.
    Gentium superstitione in kal. Jan., CLV, 580.
    Gratia per Christum habita, CXII, 507.
    Gratiae legem abrogante, CXV, 515.
    Gratiae servis ac legis, CXIV, 512.
    Gratitudine hominis in Deum, CLXI, 622.

H
    De Haemorrhoissa, XXXIII, 292; XXXIV, 296; XXXV, 299;
    XXXVI, 301.
    Haereditatis divisionem petente, CLXII, 625.
    Herode, et D. Joanne Baptista, CLXXIII, 650.
    Homine, ut sit hostia et sacerdos Deo, CVIII, 499.
    Homine orante Deum, ne arguat in ira, XLV, 325.
    Hominis gratitudine in Deum, CLXI, 622.
    Hostia corporis et animae Deo rationabiliter offerenda,
    CIX, 501.
    Hypocrisi, VII, 205; IX, 211; CLXXII, 648.

I
    De Igne coelesti, CLXIV, 630.
    Impiorum consilio, XLIV, 322.
    Infantium nece, CLII, 604; CLIII, 607.
    Infidelibus ducendis ad Baptismum, X, 214.
    Infirmitatis spiritum habente, CV, 492.
    Injuria aequo animo toleranda, XXXVIII, 306.
    Invidia IV, 194; XLVIII, 333; XLIX, 387; CLXXII, 648.

J
    De Jejunio, VIII, 208; XLI, 314; XLII, 317; XLIII, 320.
    Jejunio quadragesimali, XII, 222; XIII, 226; CLXVI, 634
    Jejunio et tentatione Christi. Vid. de Christo.
    Jejunio Pharisaeorum et discipulorum Joannis, XXXI, 287.
    Joannis Baptistae Annuntiatione et Conceptione a Sermone
    LXXXVI ad XCII. 441-458.
    Joannis Bapt. Praedicatione, CXXXVII, 568; CLXVII. 636.
    Joannis Bapt. Decollatione, CXXVII, 549; CLXXIV, 653.
    Joanne Bapt. et Herode, CLXXIII, 650.
    Jonae prophetae signo, XXXVII, 303.
    Joseph sponso, CXLVI, 591.
    Joseph volente dimittere Mariam, CXLV, 588.
    Judaico populo, V, 197.
    Judaeorum admiratione, LXXXX, 440.
    Judaeorum livore et obstinatione, CXXXI, 557.
    Judaeorum poena, LV, 352.
    Justificatione ex Deo per Christum, CX, 503.

L
    De Laetitia spirituali, XLVI, 328.
    Laetitia vocationis Gentium, VI, 202.
    S. Laurentio martyre, CXXXV, 565.
    Lazaro a mortuis suscitato, LXIII, 375; LXIV, 379; LXV,
    386.
    Lazaro, et Divite, LXVI, 386; CXXI, 529; CXXII, 533;
    CXXIII, 536; CXXIV, 540.
    Lege abrogata per gratiam, CXV, 515
    Legis et gratiae servis, CXIV, 512.
    Lege, per quam cognoscitur peccatum, CXVI, 517.
    Lege, per quam abundavit delictum, CXII, 507.

M
    De Magdalenae conversione, XCIII, 460; XCIV, 464; XCV
    467.
    Magis. Vid. De Epiphania.
    Manibus illotis in prandio. Vid. De Discipulis.
    Manum aridam habente, XXXII, 289.
    Manifestato Christo in Resurrectione. Vid. De Christo
    Marcellino episcopo, CLXXV, 656.
    Margarita inventa, XLVII, 331.
    Mariae Virginis annuntiatione, CXL, 575; CXLII, 579
    CXLIII, 582; CLXIV, 585.
    Mariae Virginis partu, CLXXV, 656.
    Maria sponsa matre, CXLVI, 591.
    Maris tempestate sedata, XX, 253; XXI, 257.
    Matthaei Publicani et divitis vocatione, XXVIII, 278; XXIX
    281; XXX, 284.
    Morte, CXVIII, 522; CXXXI, 557.
    Morte habita per hominem, CXII, 507
    Morte a fidelibus contemnenda, et quare illam permiserit
    Deus, CI, 481.
    Morte pro Christo sumenda, CX, 503.
    Muliere spiritum infirmitatis habente, CV, 492.
    Muto et surdo, LI, 342; LII, 344 [Col. 1139]

O
    De Oratione, XLIII, 320.
    Orationis perseverantia, XXXIX, 309.
    Oratione hominis fragilis, XLV, 325.
    Oratione Dominica a Sermone LXVII ad LXXII, 390-404.
    Originali peccato, CXI, 505.
    Ovium centum parabola, CLXVIII, 639.

P
    De Pace, LIII, 347; CXXXVIII, 572; CXLIX, 598
    Paralytico, L, 339.
    Paschali solemnitate, LXXIII, 406.
    Pastore bono, XL, 312.
    Paterna Dei in nos dilectione, LV, 352.
    Paterna in filios charitate, LV, 352.
    Paupertate apostolis praecepta, CLXX, 644.
    Peccato per legem cognito, CXVI, 517.
    Peccato per legem abundante, CXII, 507.
    Peccato confitendo, XLVI, 328.
    Peccato non inhaerendo, ut gratia abundet, CXIII, 510.
    Pestilentiae cathedra, XLIV, 322.
    S. Petro episcopo Ravennae, CVII, 497.
    Pharisaeo murmurante, XCIV, 464
    Poenitentia agenda, CLXVIII, 596.
    Prodigo. Vid. De Filiis.
    S. Projecto episcopo Corneliano, CLXV, 633.

Q
    De Quadragesimali jejunio, XII, 222; XIII, 226; CLXVI, 634.

R
    De Reductione infidelium ad Baptismum, X, 214.
    Regni Dei promissione, XXIII, 263; XXV, 269.
    Regni Dei felicitate, XXIV, 266.
    Remittendo fratri delicto, CXXXIX, 572.
    Resurrectione carnis, CXVIII, 522.
    Resurrectione corporum, CXIII, 510.
    Resurrectione Christi. Vid. de Christo. [Col. 1140]

S
    De Sagena missa in mare, LXVII, 390.
    Salvatoris assumenda figura, CXX, 526.
    Salute sub fide reposita, CX, 503.
    Scandalo tollendo, XXVII, 275.
    Scriba Christum sequi non permisso, XIX, 249.
    Saeculi vitanda figura, CXX, 526.
    Separatione facta a Christo, CLXIV, 630.
    Servo regresso ab agro, CLXI, 622.
    Servo vigili, XXII, 259; XXIV, 266.
    Servis legis et gratiae, CXIV, 512.
    Socru Petri infirma, XVIII, 246.
    Sinapis grano, XCVIII, 474.
    S. Stephano protomartyre, CLIV, 490.
    Superstitione in kal. Januariis, CLV, 588.
    Surdo et muto, LI, 339; LII, 344.
    Symbolo apostolorum a Sermone, LVI ad LXII, 354-371.
    Synagogae et Ecclesiae divisione, CLXIV, 379.
    Syrophoenissa. Vid. De Cananaea.

T
    De Tempestate maris sedata, XX, 253; XXI, 257.
    Tentatione et jejunio Christi. Vid. De Christo.
    Terrenorum cura despicienda, XXII, 259; XXIII, 263; XXV,
    269, CLXIII, 628.

U
    De Unitate Fidelium, CXXXII, 561.

V
    De Via peccatorum, XLIV, 322.
    Viduae filio excitato, CIII, 487.
    Villico iniquo, CXXV, 543; CXXVI, 546
    Virtutibus inserviendo, CXIII, 536.
    Vita per Christum habita, CXII, 507.

Z
    De Zachaeo, LIV, 348.
    Zizaniis, XCVI, 469; XCVII, 471.






[Col. 1139]
INDEX EVANGELIORUM ET EPISTOLARUM Quae in Chrysologo enarrata sunt.
(Ex editione Coloniensi.)

Cum intelligeremus, humanissime Lector, doctas D. Petri Chrysologi Conciones non parum Christianis Ecclesiasticis subservire posse, si omnia in eum ordinem congesta essent, quo sunt Ecclesiastico ritu in Templis explicanda; voluimus diligentiae nostrae nonnihil adhibere, ut tuum redimeremus laborem. Hunc itaque Indicem tibi confecimus omnium Evangeliorum et Epistolarum, quae in Chrysologo enarrata invenies.

    Die sancto Natali Domini.
    Evangelium Lucae II. Exiit edictum a Caesare. Sermone 175.
    Die sancti Stephani protomartyris.
    Sermo 154, citra Evangelicam lectionem.
    Die sanctorum Innocentium.
    Evang. Matth. II. Apparuit Angelus Domini in somnis Joseph.
    Serm. 150, 151, 152, 153.
    Die Circumcisionis Domini.
    Sermo 155, citra Evangelicam lectionem.
    In Epiphania Domini.
    Evang. Matth. II. Cum natus esset Jesus. Serm. 156, 157,
    158, 159, 160.
    Dominica intra octavas Epiphaniae.
    Epistola ad Roman. XII. Obsecro vos, fratres, per misericordiam
    Dei. Serm. 108, 109, 110.
    Dominica IV post octavas Epiphaniae.
    Evang. Matth. VIII. Ascendente eo in naviculam, 20, 21.
    Dominica V post octavam Epiphaniae.
    Evang. Matth. XIII. Simile est regnum coelorum homini.
    Serm. 96, 97.
    Dominica in Septuagesima.
    Epistola I Cor. IX. Nescitis quod si qui in stadio. Serm.
    119.
    Feria IV, die Cinerum.
    Evang. Matth. VI. Cum jejunatis, nolite fieri. Serm. 7 8
    22, 166 [Col. 1140]
    Feria V, in capite Jejunii.
    Evang. Matth. VIII. Cum introisset Capharnaum. Serm.
    15, 102.
    Feria VI, in capite Jejunii.
    Evang. Matth. VI. Attendite, ne justitiam vestram. Serm. 9.
    Dominica I in Quadragesima.
    Evang. Matth. IV. Tunc Jesus ductus est. Serm. 11, 12,
    13.
    Feria II post Dominicam I.
    In Psalmum XL. Serm. 14.
    Feria IV post Dominicam I.
    Evang. Matth. XII. Tunc responderunt ei quidam. Serm.
    37
    Feria V post Dominicam I.
    Evang. Matth. XV. Egressus Jesus venit in partes. Serm.
    100.
    Feria V post Dominicam II Quadragesimae.
    Evang. Luc. XVI. Homo quidam erat dives. Serm. 60, 121,
    122, 123, 124.
    Sabbato post Dominicam II Quadragesimae.
    Evang. Luc. XV. Homo quidam habuit duos filios. Serm.
    1, 2, 3, 4, 5.
    Feria III post Dominicam III Quadragesimae.
    Evang. Matth. XVIII. Si peccaverit in te, frater. Serm. 139
    Feria IV post Dominicam III Quadragesimae.
    Evang. Matth XV. Tunc accesserunt ad eum. Serm. 171. [Col. 1141]
    Feria V post III Dominicam.
    Evang. Luc. IV. Surgens autem Jesus de synagoga.
    Serm. 18.
    Feria III post Dominicam IV.
    Evang. Luc. VII. Ibat Jesus in civitatem, quae vocabatur.
    Serm. 103.
    Feria VI post IV Dominicam.
    Evang. Joan. XI. Erat quidam languens. Serm. 63,
    64, 65.
    Dominica in Passione.
    Evang. Joan. VIII. Quis ex vobis arguet me. Serm. 131.
    Feria V post Dominicam in Passione.
    Evang. Luc. VII. Rogabat Jesum quidam Pharisaeus. Serm.
    93, 94, 95.
    Die sancto Paschae.
    Evang. Marc. XVI. Cum transisset Sabbatum. Serm. 72,
    73, 74, 75, 76.
    Feria III Paschae.
    Evang. Luc. XXIV. Dum haec loquuntur, stetit Jesus. Serm.
    18.
    Feria IV Paschae.
    Evang. Joan. XXI. Postea manifestavit se iterum Jesus.
    Serm. 78.
    Dominica I post Pascha.
    Evang. Joan. XX. Cum ergo sero esset die illo. Serm. 84.
    Dominica II post Pascha.
    Evang. Joan. X. Ego sum pastor bonus. Serm. 40.
    Feria II in Rogationibus.
    Evang. Luc. XI. Quis vestrum habebit amicum. Serm. 55.
    Die Dominicae Ascensionis.
    Evang. Marc. XVI. Novissime recumbentibus illis. Serm.
    83.
    Dominica III post Pentecosten.
    Evang. Luc. XV. Erant autem appropinquantes ei. Serm.
    168.
    Dominica IX post Pentecosten.
    Evang. Luc. XVI. Homo quidam erat dives qui habebat.
    Serm. 125, 126. [Col. 1142]
    Dominica XVI post Pentecosten.
    Evang. Luc. VII. Ibat Jesus in civitatem. Serm. 103.
    Dominica XXIV post Pentecosten.
    Evang. Matth. IX. Haec illo loquente ad eos. Serm. 33, 34,
    35, 36.
    Die sancti Andreae.
    Serm. 133, citra expositionem Evangelicam
    Die sancti Thomae Apostoli.
    Evang. Joan. XX. Thomas unus ex iis. Serm. 84
    Die Annuntiationis.
    Evang. Luc. I. Mense sexto missus est. Serm. 140, 141,
    142, 143, 144.
    Die sancti Joannis Baptistae.
    Evang. Luc. I. Fuit in diebus Herodis regis. Serm. 86,
    87, 88, 89, 90, 91, 92.
    In festo sancti Petri.
    Serm. 107, citra expositionem Evangelicam.
    Die sancti Laurentii.
    Serm. 135, citra expositionem Evangelicam.
    Die sancti Matthaei.
    Evang. Matth. IX. Cum transiret inde Jesus, vidit hominem.
    Serm. 28, 29, 30.
    Die Decollationis sancti Joannis Baptistae.
    Evang. Marc. VI. Audivit rex Herodes. Serm. 172, 173,
    174.
    De beato Luca Evangelista.
    Evang. Marc. VI. Convocavit Jesus undecim. Serm. 170.
    De uno Martyre.
    Sermo. 129, citra textus expositionem.
    Serm. 128, sine expositione Evangelica.
    Evang. Luc. XII. Noli timere pusillus grex. Serm. 22, 23.
    Evang. Luc. XII. Sint lumbi vestri praecincti. Serm. 24.
    De Virgine martyre.
    Sermo 134, sine textu Evangelico.
    Die Dedicationis Templi.
    Evang. Luc. XIX. Ingressus Jesus perambulabat. Serm. 54.






[Col. 1141]
INDEX RERUM ET VERBORUM NOTABILIUM IN SERMONES D. PETRI CHRYSOLOGI LOCUPLETISSIMUS. Numerus sermonem indicat; ubi vero omissus est, proxime antecedentem subintellige. [1Kb]



A
    Aaron primus pontifex in Lege fuit sacerdotii origo, 89. Filii Aaron puniuntur, 109.
    Abacuc. Cur expaverit, late, 68.
    Abel, portans agnum ad Dei sacrificium, sicut agnus assumitur, 109. Vox ejus in suo effusa sanguine magis sonat, 174.
    Abraham. Se mactabat in filio sacerdos et sacrificium, 10. Victima erat illius dilectio. Princeps coelestis convivii ob humanitatem, 42. Deo Patri obediens. 55. Ejus encomia, 66. Deum, et favores illius recipit, 69. Ablactato Isaac facit epulum, 73. Decrepitus generat Isaac, 90. Se immolabat in filio, 108. Epulonem divitem reprobat, 121. Innocens et dives, 121. Peregrinus, et hospes adjuvat peregrinos, 8. Hospitatur Deum. In gloria est dispensator. Mensa illius egenis praeparata. Epuloni non miseretur, 122. Epulonem filium appellat, 123. Deum vidit in humana forma, 131. Moritur, sed non in aeternum. Diem natalis Christi vidit, 17. Mortuus corpore, vivit animo. Ex quibus non timeat, sed diligat Deum, 147. Nomen illi mutatur, 154. Manus pauperis est sinus Abrahae, 8. Filium offerens ligat, 10. Fidem suscipit, 14.
    Abscessus mente et loco dicitur, 1. A patre quae mala producat. 2. Redeat fidenter ad patrem, qui ab eo recessit. 3. Filius recedens a patre dives, nec calceatus rediit. 3
    [Col. 1142] Abscondere virtutes, bonum est, 7. Facultates in sinu pauperum, utile. Abscondere sua, nec accepta largiri, crimen est, 123. Jesus cur se abscondat a Judaeis, 131.
    Absentia corporis non obest, ubi fuerint corda sociata per fidem, 32.
    Absolutio peccatorum datur amore, 94. Justis, non injustis, datur apud inferos a Christo, 123.
    Abstinentia est prima hominis medicina, si sit cum eleemosyna, 41. Sanat quod voracitas sauciavit. Iter abstinentiae ingrediens quid agat, 8.
    Abstrahere quos peccatores debeamus a peccatis, ni volumus peccare, 155.
    Abundantia ad impietatem effert, 124.
    Accipere. Accipimus ea quae ante non habebamus, 144.
    Acquiescere in adversis necessitatis est, velle virtutis, 110.
    Accusare. Beatus qui se coram Deo accusat etiam de non cognitis delictis, 123. Insontem accusare est crimina facere, 175. Convictum, velut solum accusatum Deos convenit, 125.
    Actus membrorum in corpore mystico qui, 120.
    Adam jejunio servatus in paradiso, gula extractus, 12. Vestitur ex tonsione agni Christi, 23. Patria donatus a Christo, 49. Adamatico ex arbore Zachaeus jubetur descendere, 54. Soporatus, ut de viro sumeretur virgo, 57. Puteus mortis, 63. Cito cecidit, quia cito credidit, 79. Deducitur a scientiae ad sinapis arborem, 99. Inventus a Christo [Col. 1143] ad ficum, 196. Culpa Adae omnes obnoxii morti, 110. Ex illius praevaricatione vita amissa. Lamentandus Adae lapsus, qui fuit cunctorum ruina, 111. Et quomodo haereditatem Adae nec libuit adipisci, nec licuit renuntiare. In Adam omnes peccaverunt. Mors ab Adam, vita a Christo. Peccatum per Adam regnavit in mortem, 112. Adam et Christus humano generi dedere principium, 117. Primus Adam factus a Christo novissimo Adam, et ipso auctore figuratus. Plasmatus ex limo, mutatur in carnem. Christi figura, primus, sed habet initium. Adam terra, Christus fructus. Chirographum debiti Adae solvitur a Christo, 123. Naturae, et successoribus quid fecerit, 156. In Adam totus grex generis humani, 168. De manu mulieris accepit mortem, 18. Invidia exclusus paradiso, 4. In aetate perfecta creatus, et recreatus quomodo, 151.
    Adelphus episcopus laudatur, 39, et 136, per tot.
    Adjutorium alienum a Deo inutile, 46. Alienum adjutorium requirit, qui hostem intus habet, 171.
    Adolescens sensu et aetate dicitur, 1. Juniorem non tempora faciunt, sed mores, 5.
    Adorator vacuus indevotus est, 103.
    Adhortatio viri probi ac magni non recusanda, 107. Ut sit adorator in inferno, 13.
    Adversa, cum vertuntur in prospera, Dominus versat stratum nostrum, 14. De adversis non queratur, qui sibi prospera non precatur, 43. In adversis necessitas voluntati non comparatur, 110. Fortes non prosternunt adversa, 124. Adversa qui non sentit, prospera servare nescit, 131. Adversis non miscenda prospera, 175. Adversa omnia nituntur viribus suis, 7. In adversis homo habet Christum consortem, 70.
    Adversitas. Adversitatis mucrone prosternitur in Evangelio, 114.
    Adulatio est daemonis quarta et postrema tentatio, 27.
    Adultera fuit synagoga, 115. Adulter Veneri deservit, 155. Adulteros arguit Joannes, 174, ubi plura habentur de materia.
    Advocatus noster est Christus, 70. In coelo sit oratio, jejunium, et misericordia, 43. Effectus hujus advocationis. Paupertatis advocatio in judicio, 14. Vid. Patronus.
    Aegritudo fragilitatis sanatur abstinentia et eleemosyna, 41. Jussu curatur a Deo, 49. Mulieris incurvae cur duodeviginti annorum, 105. De aegritudine non sic congratulandum, ut permaneamus in vulnere, 113. Recidiva saepius lethalis. Quid agendum, si nos commoneat ad reddendam rationem, 125. Vid. Infirmitas.
    Aegrotus implorat, ut curetur, non quemadmodum, 33. Cur recipiat curam, 35. Aegrotus ex cholera describitur, 38. Cura illius e medico describitur, 2. Medico pareat spirituali, 41. Ejus voluntas non respicitur a medico, quare, 50. Aegri duo uno medicamine curati, 94. Aegrotus per phrenesim se nescit insanum. Cur non omnes a Christo sanati 102. Salutaria respuit ex infirmitate, non voluntate, 108. Infelix, si post curam non curat tormentum, 114. Aegrotus ex febre, et augmento ejus. Petit sibi noxia. Ingratus Deo medico, 131. Laedens proximum aegrotat febre, et furore, 139. Non recipiat antidotum morborum praeter artem medicam et tempus, 156. Poenitentiae medicina succurrat aegris, quomodo, 167; qui pro suo curatur arbitrio sanitatem non recipit, 173. Vid. Infirmus.
    Aegyptus recipit Christum fugientem, 150. Cur illuc fugiat, 151.
    Aequitas sine bonitate, sensu coelesti, saevitia est, 145.
    Aer turbatur ventis, 34.
    Aestus insultatur ab eo qui artificiosa nuditate indutus est, 122. Aestus corporis nescit, qui umbra divinae virtutis protegitur, 142.
    Aetas nostra ut passionibus perturbetur ad lapsum, 115. Vixit, non defecit in sanctis, 89. Aetates hominum quibus vitiis subjiciantur, 118.
    Aeternitas, aeterna. Excludit tempus, 34. Dolet aeternum malum, 22. Aeterna caducis emenda, 124. Homines aeternos daemon nec temporales esse permittit, 131. Orandum ut bona aeterna credere possimus, 139. Homines nolunt aeterna, 144. Quomodo hic aeterna designentur.
    Aethiops. Spado rapuit baptismum in transitu, 40. Fides illum ante rapuit ad gratiam, quam currus ad Indiam, 61.
    Affectio non recipit falsitatem, 55. Violat affectum, 173. Quid incurrat affectionis desertor, 1.
    Affectus desperatus quibus probetur, 33. Violatur affectione, 173; carni naturaliter insertus a daemone commutatur in parricidium, 96. Vid. Passiones.
    Africa habet martyres diaboli, 13.
    Ager humanus in humanum dominum sustinuit, 106. Ager aeternus erit in coelo, 139. Cur igne purgetur exustis sentibus, 164.
    Agon. A quibus abstinendum in agone terreno, ut vincamus, [Col. 1144] 119 In spirituali quid agendum. In eo quae fiant, vid. Certamen.
    Agnus Dei tondetur ut vestiatur Adam, 23. Ut a pastore agni colligantur ad causas, 60. In Pascha carnes agnorum non reservantur in crastinum, 73 Abel portat agnum ad sacrificium Dei, 109. Agnus Dei cur in praedicatione percutiat, 164. Per Agnum Dei non penetrat invidia coelum, 168. Ut Agnum Dei immolent manducantes, 172.
    Agricola quis sit, qui colens agrum, se desertat, 4. Male colens, sibi, non terrae causat malum, 7. Gaudet in fructu quod deflet in sulco, 40. Serens fructum sperat, 71. Cantat uberes fructus ad levandum vomeris laborem, 118. Industria reducit silvestria ad cultum, 132.
    Aliena prorogare, est plus diripere dando, quam furando, 54. Vid. Eleemosyna. Aliena invadere et suis incubare criminosum est, 123. Aliena qui non restituit, ad inferos cum epulone descendet. Alienis malis intendere, quam sit damnosum, 139.
    Altum. Ab alto cadit, qui in altum tendit, 151.
    Altare corporis Christi recipiat eleemosynas, 103. Dei repleatur, ut horrea nostra abundent.
    Ambitio caeca semper, 152.
    Amicitia. Ad amicitiam Dei sublimamur, cum mortes despicimus propter eum, 101. Amicitiam subruunt pecuniae, 126.
    Amicus. Habetur ex morum similitudine, 101. Dei fit amicus homo. Vid. Amicitia, Sancti, Martyres, Justi.
    Amor occultat delicta, 3. Ea non videt. Filium licet contumacem recognoscit, 4. Ex donis cognoscitur amor, 10. Probatur passionibus, 14. Omnia vincit, et alia operatur, ut 40. Oculus amoris acutius intuetur, et vivacius sentit, qui diligitur, 78. Possidet bonos, 80. Quomodo sit inter debitorem, et creditorem contractus amoris, 88. Nemo nolens amat, 135. Amare non potest, qui satis timet, 147. Eo revocatur mundus. Jus amoris non respicit quid erit, ubi plura de natura amoris. Amor nisi ad desiderata pervaserit, necat amantem. Quod amat non potest non videre. Dilectio amplectenda, 53. Amore trahitur filius ad rigorem disciplinae, 108.
    Amor Dei. Est onus, et tollit onus peccatorum, 3. In nos, 23. Reducit, quem judicium repulerat, 48. Cognoscitur ex generationibus animalium, 55. Quomodo redegit virum in parvulum, 62. Amore aguntur omnia inter Deum Patrem, et Filium, 65. Non capitur ab homine, 69. Amor Dei omne debitum remittit homini, 94. Plus amari quam timeri vult Deus, 108. Amor noster erga Deum qualis esse debeat, 147. Amatores Dei coeperunt velle videre Deum. Cupiens videre Deum habet studium pietatis. Natus ad Dei amorem timere non potest, 160. Amor Dei in genus humanum ex correptione et blanditiis, 163. Erga homines varie monstratur, 170.
    Andreas apostolus satis ad gloriam habet praerogativam apostolatus et martyrii, 122. Nascitur in monte pro Christo, 133. Laudatur per tot, 133.
    Angelus peccavit invidia, 4. Datur ad nostram defensionem, 13. Coram Deo peccans mutatur in diabolum, 26. Consilium impietatis angelum perduxit ad inferna, 44. In consummatione saeculi angeli parebunt sanctis, 47. Angelus dialogat cum Tartaro, 65. Pro nobis excubias facit, 69. Laborem et lassitudinem nescit, 75. Blanditur et terret. Ignorat unde loquatur cum Deo, 86. In angelis nil sinistrum, 87. In judicio erit timor carni, 88. Fugat a Zacharia timorem, 4. Cur illi de solo filio impetrando respondeat. Christum demonstrat. Angelus in terra. Vid. Joan. Baptista. Deus invisus angelis, 90. Loquitur virtutes Joan., 91. Praesul synagogae impetrat inducias, 106. Ab angelis certantes spectamur, 119. Justus supergreditur angelos merito, 120. Angeli pauperem ad sepulturam portant, 121 et 124. Angelis altitudo superius deputata, 123. Christo ministrarunt, 125. Dolent de peccato publico. Est diversa substantia, et imago a Deo, 131. Angelus ad Mariam virg., 140. Metator dicitur, et alia de illo. Angelis invisibile sacramentum incarnationis, 141. Loquitur ad Mariam, 142. Miratur, et quare. Cum metu discutit metum Virginis. Angelis cognata virginitas, 143. Majus est angelicam acquirere gloriam, quam habere. Angelus nobis dubia exponit, 145. Loquitur ad Joseph. Prostrati angeli in coelo a divino splendore, 147. Ad terras nimio pavore fugati. Angelus inter primos inviduit homini, 148. Maluit commutari in diabolum quam hominem plenum gloria videre. Cur angelus ad Mariam. Gaudium annuntiant in adventu Salvatoris, 149. Illis exsultantibus daemones sunt in confusione. Quando volitante pulvere turbentur angeli, 150. Natum Domi num nuntiant pastoribus, 149. Congratulantur Christo de reditu ovis Dominicae; nec sibi praesidere cum indignantur, 168. Fit diabolus ob scandalum, 27.
    Angelus resurrectionis. Sedet super lapidem ad sepulcrum, ut doctor resurrectionis, 74. Ejus gloria refert splendorem [Col. 1145] nostrae resurr. Cur revolvit lapidem, 75. Sedet, ut illam doceat. Cur ei fulgur, et alba vestis. Post sepulcrum Dominum agnoscit, 76. Ecclesiam duabus in feminis mittit ad sponsum. Revolvit lapidem ad nostram fidem, 77. Et contra Pharisaeorum perfidiam. Rationes aliquae cur sedeat super lapidem. Numquam recedit a Christi sepulcro. Vestitus nostram formam in resurrectione figurat. Cur vocat mulieres ad videndum sepulcrum, 80. Eum fatetur Dominum, qui fuit crucifixus. Cur sedeat in monumento, 82.
    Angustiae proximorum sublevandae, ut a propriis liberemur angustiis, 103.
    Anima. Animarum salus quaerenda etiam ad propriam utilitatem, 10. Usque in fine salus animarum esuries Christi, 11. Animae detur aliquid, 12. Jacet in corpore, ut in lecto doloris, 14. Describitur mortua sine Christo, 19. Ab excelsis coeli non demergenda in sepulcrum auri, 22. Cur Deo offerenda cum jejunio, 43. Ut turbetur stans inter vitia ac virtutes, 45. Destituta virtutibus jacet in stratis vitiorum, 1. Symbolum fidei dicat, 62. Diu ante vocabat Deum, quem ignorabat. Animae tempore passionis Christi nuntiabant resurrectionem mortuorum, 78. Penetrat muros, 81. Animarum demigrationes reprobatae, 88. Anima de coelo est, corpori dominatur, illud vivificat, sempiterna, immortalis, 109. Quibus corporis cruciatibus aggravetur. Est Dei sacrificium. Non exibat de tartaro ante Christi resurrectionem, 123. Animam hic perdunt sancti, ut inveniant in coelo, 128. Pabulum animae temperandum, 166. A Christo eductae animae a fovea peccati ad sui triumphi gloriam, 170. Innovatur baptismate Christi, 181. Mortificat corpus, cum ab eo recedit, 8. Cupiens repetere coelum, premitur corporis terra, 14. Ut convivis laedatur, 91. Habet arcam et bibliothecam, 58. Anima dominante corpus servit, 102.
    Animalia duo in praesepio, quomodo Judaeum ac gentilem significent, 159. Accedant ad praesepe Domini pro cibo vitae. Sed integrum sumant.
    Animus in coelesti specula perseveret, 12. Animus incumbens parvis magna perdit, 22. Turbatur ancipiti cogitatione, 88. Animus auditorum non diu suspendendus. Suspensus a Christo in regni similitudine invenienda, 99. Animus ex gratia transcendit corporis angustias, et conculcat delicta, 116. A vitiis semel tactus ardet. Ducit gratos ad praemium, ingratos ad poenam, 124. Devotus ex beneficiis crescit ad obsequium, 142. Est servilis, qui fetentia perquirit, cum regia possit habere obsonia, 163. Animo peregrinamur, 5.
    Anna Samuele ablactato sacrificat et laetatur, 73; ejus lacrymae.
    Annus Domini perficitur temporibus, non senescit; currit in circulo, ut nos deducat ad diem retributionis, 73. Qui sint tres anni in quibus Christus fructum quaerebat in Synagoga, 106.
    Antidota contra morbos quomodo recipienda, 156.
    Antichristus subruetur a Christo, 156.
    Antiqui dicuntur Judaei plus malitia quam vetustate, 38. Et cur refrenati ad vindictae vicissitudinem. Antiqui durum veniens a Deo libenter recipiebant, 55. Eorum dignitas ut ad honorem praesentium accedat, 89. Antiquiora perscrutari temerarium, 166.
    Anus feta erubescit, abscondit puerperam, risui subjacet, 92 et 154.
    Apollinaris primus martyr episcoporum Ravennatum, 128. Cur ita appellatus, et alia de eo usque ad finem serm.
    Apostoli offerunt gentes Deo, 18. Cur pauperes electi, 28. Describitur ipsorum paupertas, ac divitiae spirituales, 28. De labore transeunt ad laborem. Occisi cum Christo occiso resurgent in gloria, 40. Cur piscatores electi, 47. Cur feminae apostolos praecedant ad sepulcrum, 75. Dicuntur pueri a timiditate, 78. Non crederent corpus surrexisse, nisi manducantem Dominum vidissent. Revocantur ad dexteram. Ut pueri non poterant trahere rete. Apostolus, qui diligitur, primus Dominum videt. Cur pisces captos navigio trahant. Quomodo longi a terra. Feminis non postpositi, sed ad majora reservati, et quae, 79. Christo victoriam reserunt. Defensi, non credentes resurrectionem mulieribus. Eam discipulis credunt. Tarde credunt ob magnitudinem mysteriorum. Illis non praejudicat mulierum annuntiatio resurrectionis, 80. An ad mensam, vel ad moerorem recumberent, quando Dominus eis apparuit late, 83. Desperati, et sine fide. Ad mundum invitati, ut spes omnibus essent. Habentur aliis in mortem, aliis in vitam, 89. Apostolico vomere Synagoga fodienda ad fructum, 106. Sunt sal terrae, 120. Apostolorum vox fuit Joan., 127. Ad quod electi a Christo, 151. Ab eo recipiunt virtutem curationum, 161. Exemplo ad humilitatem revocati. Sibi utiles credebantur, verum inutiles apparent. Dominum relinquunt, quare. Quanto tempore ministraverunt discumbenti. [Col. 1146] Moniti de futura beatitudine. Cur ignis imbre perfusi, 164. Sunt duodecim horae diei Christi, 170. Ubi duodecim sint figurati.
    Aqua frigida febrem auget, 114. Aquae poculum sitim non exstinguit viatori, 112. Coelestis gratiae vitiorum exstinguit incendium, 116. Aqua ab epulone Lazaro negatur, 122. Lateris Christi temperat viam Paradisi, et exstinguit ignem inferni, 123. Diluit chirographum debiti. Aqua est poenitentium potus, 137. Jordanis aquam Christus intrat, ut lavet peccatum mundi, 160. Quomodo vox Domini super aquas. Cur aquis supernatat Spiritus sanctus in specie columbae. Cur in sanguinis mysterium convertenda, 160. Urget ignem, et flamma multiplicat undam, 164. Offertur manibus hospitis venientis ad mensam, 171. Aqua exterior ut possit mundare corda. Aqua ardens fluentis inflammatur, et bibentis auget incendium, 172.
    Aquila divina protegit nos pennis sapientiae, 170.
    Aquilo quando fecerit totius orbis naufragium, 20.
    Arbitrarium hominis quomodo tenebatur a peccato captivum, 114. Cum Evangelio obaudit, est beneficium vocantis. Nostrum ut a Deo moderetur orandum, 67.
    Arbor. Illecebrosa arbor aperiendo clausit oculos, 99. Gustus arboris infecerat ora. Sinapis arbor ut sanet. Infructuosa ut succedatur, 106. Infecunda palmitibus fecundis inimica. Post Evangelium infructuosa excidetur. Est tota in semine, 111. Seminis vitium est totius arboris vitium. Non dat fructum, quae vernali tempore tota candescit in flore, 162. Noxia radicibus dissipat nexa monumenta majorum, 162. Ut arbores ambulantes visi sunt homines a caeco illuminato, 176. Arbores nascuntur in tempore, et cum tempore evanescunt. Vid. Radix, Aspectus.
    Archisynagogus. Cur petat Christum imponere manum super filiam, 33 Dedit viam haemorrhoissae perveniendi ad Christum, 34. Quid ex illa discere possit. Stultus cur. Domino occurrit, et quid agat, 36. Est pater Synagogae. Et quomodo. Cur annos duodecim ejus filia haberet. Filia quando suscitetur a Christo, 63. Indignantur, quod Christus sabbatis curet, 105.
    Arguere criminosos est odium incurrere, 127
    Arma versa in luxum, 27.
    Arrogantia in divite et potente dum cessat, est ipse beatus, 136.
    Ars succurrit naturae in opere perfectionando, 132. Etiam in homine mox nato Arte non quaerenda, quae arte inveniri non possunt, 160. Ubi curat, ibi infirmitatis resi det lassitudo, 18. Ars nautica. Vid. Nauta.
    Ascendere. Quando altius quis ascendit, tanto altius ca dit, 26. Christus ascendit crucem, 58 et 144.
    Aspectus illecebrosus prostravit mulierem, salutaris levavit, 74. Fumo obscuratur. Arboris maculavit oculos mulieris, sepulcri Christi mundat, 77. Aspectus solus rerum non facit judicium esse securum, 145. Humanus Deum capere non potest, 147.
    Astrologia nutat conjecturis, fallit arte, fatum ponit, colligit numeros, et alias, etc., 156. Astrologus coeli regem non invenisset, nisi revelasset Deus. Errat cum astris errantibus, 160. Arguitur, quod stellis intendens, salutem negligat, 164. Vid. Notat, in serm. 157.
    Attendere sibi, quis dicatur, 139. Sibi attendit qui alii attendit. Qui sibi et proximo attendit beatus, 155.
    Avaritia vitatur eleemosynis, 7. Nascitur de divitiis. Ejus simulacrum est jejunium sine misericordia, 8. Suadetur a daemone in Quadragesima, 13. Per eam gravius fit aurum, 29. Calcanda, 54. Ejus rabies mitigatur, 104. Ejus tenebris se mancipat, qui lucem misericordiae fugit. Generat penuriam. Cognoscitur per aurum, 116. Ex ea homo multa aliis recondit ad sui cruciatum, 122. Parentes negat, etc. Est radix omnium malorum, et quomodo, 162. Est schola impietatis, 30.
    Avarus est invidus, 4. Computat perdidisse, quod alter habet. Quomodo servans substantiam perdat, 7. Est dives poena, non censu, 22. Custos alienorum. Punitur in alio saeculo. Ejus cupiditati fit satis a Christo, quomodo, 25. Largitas illi quid sit, 28. Ejus mala, 30. Custos alienorum, non Dominus suorum, 42. In ipsum sacculum se redigit avarus. Servus divitiarum, et quomodo conculcare possit avaritiam, 54. Derelinquit quae sunt futurae vitae, 114. Accusat aurum, 116. Quaerens semper non habet semper, 104.
    Auctor mali si exstinguatur, malum nil valet, 11. Despicit inimicitias, qui illarum calcat auctorem, 14.
    Auctoritas jubentis tollit praesumptionem dicentis, 70. Auctoritas dicentis contumeliis evacuatur, 131.
    Auditor accipit a doctore quod meretur, 86. Non diu suspendendus animus auditoris, 88. Postulet a Deo desiderium audiendi, 96. Auditorum animi a Christo suspensi, 99. Causae saeculi tacentur quia debito modo non audimus eas, 101. Fastidium accipit ex frequentata lectione, 120. [Col. 1147] Ex lassitudine, 122. Debite audit, cum animi vires sunt reparatae. Qui decrevit errare, audit quod vult, non quod est, 131. Ad quid hortetur, ut audiat cum fructu, 136. Temerarius auditor verbi Dei quid faciat, 156. Malo auditori quid eveniat, 158. Ubi non est, vacat clamor, 167. Verbi Dei ut se accommodet praedicatori, 173.
    Auditus noster longo sermone oneratur, 96. Ut sit perfectus, animi sit et corporis, 61. Malus tollit bonam visionem, 78. Piissimo auditu temperanda intelligentia Scripturarum, 126. Cur Deus cognita, velut audita imputat, 125. Audita nescire cruciatus est, 132.
    Aves sordidae innumerae ad columbam unam, 171. Criminum crucis hasta a cordibus pellendae. Aves sunt daemones in aera volitantes, 29.
    Aurum de terrae profundo ad animae sedem deferatur, 22. Habet sepulcrum. Est grave, sed per avaritiam fit gravius, 29. Natura malique effectus auri late. Una salus mittere aurum ad coelum per manus pauperum. Auri mala ab exemplis. Perdit mores hominum, naturam, Deum. Ubi dives auri vena, ibi tota ars, pro habendo impenditur, 91. Aurum non est avaritia, sed per illud cognoscitur ipsa, 116. Latet in terra, 139. Debetur regi, 157.
    Austera et fortia sunt amica virtutibus, 74.

B
    Baculus pastoralis contra lupum furentem arripiendus, 173.
    Bajulus noster Christus est, 15. Nostrorum bonorum est pauper, 25. Misericordiae nescit lassescere, 170.
    Balaam. Quod scandalum objecerit populo Israelitico, 27. Ut maledico benedicat ore, 69. Non fuit propheta, 159.
    Baptismus. Cur datur post exorcismos, 52. Baptizati ante catechismum, 58. Ex eo nil remanet veteris delicti, 60. Ejus anima est fides, 83. Novum baptisma Magdalenae, 93. Figura est triduanae sepulturae Domini, 113. In eo resurgit homo, vitae novitate. Potest lavare sordes Judaeorum, 137. Qualis fuerit bapt. Joannis. Qualis Christi. In Jordane tota Trinitas, et cur, 157. Ejus effectus a baptismate Christi qui. Christum Joann. baptizavit accepturus veniam, 160. Suo baptizanti Christus non servit, sed imperat sacramentis. Cur Christus baptizatur in suo sanguine 164. Ejus forma ex diluvio universali, 166. Fontem baptismatis aperit Quadragesima. Domini baptisma unum est lavandis animabus et corporibus, 171. Diluit conscientiam ad salutem. Oculi peccatoris baptizati gutta roris sancti, 176. Forma baptismatis ex Christo, et cur talis, 80. Filius rediens figura hominis baptizati, 137. Baptismata peccatorum lacrymae, 93. Lacrymae fuere baptismata matrum innocentium occisorum, 152. De illius virtute, 34.
    Beatitudo. Ejus qualitas docte explicata, 24. Praemittitur a David in Psalmis, ut homines ad victoriam provocet, 44. Perfectae beatitudinis est panis eucharisticus, 72. Aeterna est tactus Christi in coelestibus, 76. Perfruuntur ea viatores, et qui, 89. In ipsa beati non cessant ab officiis hic sancte actis, 121. Cur scientes illam per fidem non quaerunt habere post mortem. 124. Promissa servientibus Deum, 161. Est vere vita, 11. Vid. Gloria, Aeterna, Regnum.
    Beatus qui vigilat, 22. Qui anticipat dolos hostium, 27. Beati facti a Christo municipes sanctae civitatis, 50. Beati qui exspectant Dominum in spe, 71. Et quos culpa non percutit, nec querela tetigit, 91. Beatus qui se a Deo accipere bona, mala recipere credit, 123. Beatus qui sibi et aliis providit, 155. Beati curis praesentibus liberati, 163. Beati aeterna vident, etc., 176.
    Bellum indicendum peccatis in Quadragesima, 12 et 13. Habet praemium pro aequalitate certaminis, 22. Bella Balaam quale, 27. Bella superata a multis, qui carnis pugnas perdiderunt, 41. Bella cogitationum discipulorum et pax, 84. Ubi non est pax misericordiae, ibi intestinum est bellum, 104. Bella mortis quae, 118. Bellum ex pecunia, 126. In bello pro rege mori virtus, sed major pro eo consummare certamina, 128. Bellicosus fugit arte, non timore, 150. Bella mundi prosternens cupit Christum ad se venire, 158. Bellandi novus ordo, cum de homine contra hominem gentes exeunt bellaturae, et quae, 171. Tuba magistri bellorum, 14.
    Beneficia devotum animum augent ad obsequium, non ad arrogantiam, 142. Pro beneficiis quomodo quis reddet obsequium, si non videat largitorem? 147.
    Bestiae dimicaturo cum bestiis ante pronuntiantur praemia, 44. Jussae a Deo subjacere humanae potestati, non arti, 148. Tota bestiarum feritas ad unam ovem laniandum, 171. Crudeliores cum nequeunt praedam capere. Bestiae fuit puella saltatrix, 127 et 174. Qui sint, qui in bestiam transeunt, 11 et 23.
    [Col. 1148] Bethleem dicitur domus panis, et cur Dominus nascatur in ea, 156.
    Biga. Bigam ascendit Trinitas, 170. Quid ibi egerit.
    Blandimenta serviunt vitiis, 74. Illis ducitur animus puerilis ad prudentiam, 108. Homini peccanti blanditur Dominus, 161.
    Blasphemiae Judaeorum contra Christum docentem, 131.
    Bona opera figurantur in lucernis ardentibus, 22. Offendunt malos, 32. Celanda, 39. Habent fructus sui laboris, 97. Sunt facienda, 158. Facienda ex debito, 161. In eis habemus adjutorem Deum, 11.
    Boni bonos possidet amor, 80. Eis vita paratur, 66. Confusio bonorum et malorum non turbat bonos, sed facit, 47.
    Bonitas mater virtutum, 31. Bonitate Dei suscipitur, 81. Malis exosa, 131. Bonitas sine aequitate apud Deum non habetur e converso, 145.
    Bonum pauperis in alio saeculo extrahet lacrymas ab his qui hic de suo gavisi sunt malo, 47. Bona creatoris praecedunt, post sequuntur mala diaboli, 96. Quando et quomodo sumatur malum ex bono, 113. Bona pro malis recipere indigne malum est, 123. Bona a Deo accipere, mala recipere credidit fidelis. Obfuerunt diviti bona, 124. Dissipata a villico, 125. Bona non agnoscuntur, nisi malorum cognitione, 131. Boni creator Deus, 11.
    Brevitas amica sermonis, 132. Brevitas humani corporis deformem reddit, 163. Brevitas temporis ad poenitendum non timenda, quare, 167.
    Byssus extulit divitem ad luxum. 124. Vid. Purpura, Epulo.

C
    Cadaver sepultum in limo nescit vermium morsus, 121. Vivum quale, 50.
    Cadere. Cito cadit humana fragilitas, quae socios despicit, 170. Elevati validius praecipitantur in ruinam, 13.
    Caecus juxta viam jussione sanatur, 176. Natus vero luto, et quare. Tertius caecus extra vicum, et alia. Natus tenebris, non lumini. Caeco ante fides quam oculi dantur. Cur interrogatus an videat. Videbat auroram, non lumen. Iterata cura vidit. Iste caecus fuit Judaeus.
    Coelestes ut vestiantur, 82. Coelestis regio peccatorem non capit, 83. Terreni homines ut coelestes fiant, 117. Anguste audire coelestia desideramus, 124. In coelestibus quis non erubescit mendicare, 125. Coelestia cupientes irretiri non valent laqueis terrenorum, 129. Ad coelestem habitationem dirigamus desiderium. Ex verbis Domini coelestia intelliguntur, 139. Homines coelestia spernunt, terrena comparant, 144. Coelestia qui dederit, non amittit, et accipiens sibi singulariter non recondit, 162. Non despicienda, 163. Ea cogitanti non desunt carnalia. Coelestem apparatum habebit homo. Coelestia quaeramus apprehendere, 123. In coelestibus stabilis homo, qui erat nutabundus in terra, 57.
    Coelum coelo ruentes coenum petunt, 16. Coelum qui possidet, quid illi cum terra? 25. In eo cur necessarii sacculi. De coelo cadit, in coelestibus qui deliquit, 26. Divites coelum respicientes conculcant terrena, 54. Coelum sit possessio terrenorum, 71. Coelum pulsat homo, sed ejus pondera non sustinet, 90. Coelum aere toto firmatum portat aquas, nec portatur, 101. Quid pulchrius coelo? Euse loquendum de eo, quod nos transmittit ad coelum, 117. Necessitate movetur. Coelo mutanda terra, 124. Clamat de peccato publico, 125. Suscipere, tenereque divites potest. Stellis fulget luminibus, 130. A coelo per Adam ejecti ad illud per Christum reducti, 159. In coelo clara oculis humanis, obscurantur, 160. Ad coelum pervolat poenitens 167. Ab eo cum diabolo fugata invidia, 168. Invidia tentatum. 172. Coelo jungitur, qui a terra separatur, 164. Coelum caligant terrae nubes, 41. Regnum nostrum in coelo quale, 144.
    Cain fratricida ob invidiam, 4 et 172. Mortis dedicator, 96. Pontifex ingratus. Quid egerit, 109. Stipulam gestans sibi fomentum invenit, per quod exureretur. Ex terrore mortem petiit, 147. Livore Zeli voluit esse solus, 4.
    Caiphas cur prophetat ore profano, 49.
    Calor. Quando calor restinguatur in febriente, 114. Frigore nutritur incendium. Calor divitis in inferno, 122.
    Calumniari. Qui praeterita calumniari nititur, praesentia videre non meretur, 96. Verus miles calumniam non ingerit, sed repellit, 137.
    Camelus describitur, 167
    Cananaea repentina fide habuit quod petebat, 60. De illa, ibid.
    Canis. Prodit extraneum, turbat furem, et relevat curam servulorum, 60. In hominem commutatur, qui se canem fatetur, et in canes, qui se filios esse nolunt. Canes divitis Lazari carnibus pascebantur, 121 et 124. In canibus pietas vicit famem, 121. Lambendo semper curant vulnera [Col. 1149] sua. Canes Lazaro objecti, ne ad divitis puteum haberet aquam, 122. Gentilis dicitur canis, cur, ibid. Rabidus pane non vescitur, sed carnibus humanis, 174. Extraneus mordet, 40.
    Cantica divina. Cum aliis sumenda in reditu peccatoris, 6. Jungenda quadragesimali jejunio, 10. Bona ex cantu David. Cur dicantur, 14. Ad levandum moeorem, 46.
    Cantilena. Ad laborem sublevandum varie, 10. Mercenaria est, ubi non est planctus, 19. Natalis Domini sanctitatis organo resonanda, 91. Animos defessos relaxat, 115. Mista, sed voce consona, est jucunda, 116. Agricolae, nautae, militis cur, 118. Resurrectio cantanda, ut mortis formido cesset.
    Cantores sunt laenocinia, 127.
    Captivus de suo tyranno triumphans magnum illi dolorem ingerit, 113. Criminum captivo spiritualiter odiosa libertas, 127. Captivum daemonem trahit homo ad Dei praesentiam, 16.
    Caput Christi unguento linitur, quia in capite Christi Deus est, 93. Caput Joannis a saltatrice devoratur, 127. Honor capitis ad membra pertendit, 173. Caput viri est Christus, 174. Serpentis caput homini addictum, 173. Vir in capite Christi, 80.
    Carnifex ex se nihil facit, ideo miser, qui illius favorem requirit, 17. Invidia est carnifex suorum, 172. Carnifices hominis vermes, 118. Vide. Tortor.
    Caro. Quomodo versatur, et versat, 14. Non retardat ab occursu Dei, si sarcinae componantur, 24. Constringenda continentiae cingulo. Carnis pugna haud superata a fortibus, 41. Expavit, quando Deus descendit in eam, 68. Quomodo mutetur in Spiritum, 71. Resurget ad praemium laborantis, et poenam peccatoris, 83. Numquam de sua conscientia est secura, 88. Quis illius negotia peragat, 89. Quomodo nimis de se praesumat, 90. Ejus vitia demergunt in lutum, 94. Caro peccati erit in resurrectione caro sanctitatis, 95. Affectus carni insertus ut mutatus a diabolo, 96. Mutatur Deo volente in spiritum, 102. Non insurgat in spiritum, 110. Homo carni deditus est gloriae immemor, 114. In carne positi cur expositi dicantur, 115. In resurrectione possidebitur a Spiritu, 117. Parvis eget, 122. Natum de ea caro est, 142. In carne praeter carnem vivere, est vita coelestis, 143. Caro hominis promovetur in gloriam Dei ab incarnatione, 145. Cur sumpsit carnem, qui lutum sumpserat, 148. Caro pretiosior luto. Quod caro sentire non potest, est opus superni spiritus, 155. Laxata per indulgentiam deficit a Deo, 161. Humorum varietate concreta, 163. Non credit expleri per solum manna. In luto carnis versatur homo, 161. Tumescit ex crimine, 167. Ad luxuriam inflammata quomodo ruat, 174. Sibi sufficit ad ruinam, non coarctanda cuneis. In Herode quid egerit. Ejus mollities vestium asperitate calcatur, 13.
    Cassianus martyr. Vide notat. in serm., 165.
    Castitas insigne militiae Christianae, 22. Amplectenda, 24. Sacrificanda Deo, ut libido moriatur, 108. Joan. Baptista castitatis exemplum, 127. Inimica impudicis.
    Catechumenus nondum natus per baptisma vocat patrem, 69, 70 et 71. Vocat patrem antequam videat matrem, 72. In utero adoptatus in filium, ut liber nascatur, 72. Ante regnat, quam vivat. In utero fatetur se superni germinis esse. Ad baptismum a Nero adducendus, 10. Vid. Ecclesia, serm. in Symbol. et Dominicam orationem.
    Catenae horreorum divitis quid egerint, 104.
    Cathedra. Quomodo philosophus, Pharisaeus, haereticus ponant cathedram pestilentiae, 44. Cathedra doctrinae coelestis fuit lapis sepulcri Christi, 75.
    Causa. Suam facit causam, qui pro altero vult cavere, 151. Causae rerum ut possint investigari, 101. Facile deviat a justitia, qui in causis non Deum, sed homines pertimescit, 127.
    Cellaria. Vilia despicienda, ut manducemus omnia, quomodo, 163.
    Centesimus numerus quid, 168. Centesimus fructus debetur Deo, 126. Ad centesimum fructum, qui pervenire avet, centurionem imitetur, 25. Hic desideratur ab auditoribus divini verbi, 136.
    Centurio. De illo vide 15 et 102, per tot.
    Certamen. Proponitur magnitudo praemii juxta certaminis magnitudinem, 22. Gravissima certamina subituro prius coronae pronuntiantur, 44. Certare volens a quibus abstineat, 119. Hic certandum pro corona coelesti, 144. Vid. Agon., Bellum, Luctari, Miles, Praemium.
    Chaldaei siderum scrutatores, 156. Astrologi unum Deum sine Deo non adorant, 10. Tot diis serviunt in coelo, quot sideribus, ibid. Vid. Magus, Astrologia.
    Charitas nos Deo jungit, 4. Sine Deo est, qui charitatem non habet, 53. Servetur, 6. Dolum non habet, 55. Dei erga hominem, 69, per tot. Charitate portamur, 81. Per illam debitum Deo compensatur, 94. De praeteritis subvenit; [Col. 1150] custos sanctitatis, 14. Divinae nil simile redhibet homo, 110. Christi charitatem non habet, qui ei non credit, 119. Donum Dei, 135. Mixta sit libertati in correptione fratrum, 139. Erga Deum quid egerit, 147. Significata in auro, 159. Si est charitas non perit, 162. Est haereditas major, meliorque, 3. Crescit morte, 164. Violatur ab invidia, 172. Muneribus probatur, 10.
    Chirographum. Necessarium usque ad debiti restitutionem, 62. Paterni debiti Adae quale ante Christum, 123. Illud aperuit, delevit Christus. Chirographa dominicorum debitorum saltem media solvenda, 125. Moderanda pio assensu, 126. Cur villicus laudatur de chirographis domini sui evacuatis, 126. Olei chirographum ad gentes pervenit.
    Chorus quid sit. Lege 4. Vid. Symphonia.
    Chrisma. Vid. Oleum, Unguentum.
    Christianus. Principatus militiae Christianae est jejunium, 8. Supplex reditus Christiani ostenditur in figura filii prodigi, 1. Quos arietum filios ad Christum ducat, 10. Non timeat daemones, 17. Eorum tranquillitas, 20. Gloriosus vocatur, 22. Dicuntur utres novi, 31. Participes gloriae sub jugo pietatis, 35. Eorum pueritia animatur levioribus mandatis, 38. Virtutibus superet vitia, 5. Eorum primordia cur instituantur injuriis, 38. Oratione, jejunio, ac misericordia munitus non timet, 43. Discat ab exemplo Hebraeorum, 46. Navigatione perducitur ad patriam, 50. Non moretur in viis Judaicae perfidiae. Sua transmittat ad coelum, 54. Doctrina Christiana. Vid. Doctrina. Christianus sanctificet nomen Christi actu suo, 69. Quando gentilis deroget nomini Christiano, Est designatus, non promotus ad divinum germen, 71. Exspectet Dei haereditatem. Scit creaturas addictas suae servituti, 89. Manducat de Christo, 95. Vocat et perducit ad Christum, 102. Gentem Hebraeam diligit, cum Christum ex ipsa fuisse fatetur. Verbo tantum, non corporali praesentia sensit Domini virtutes. Crudeles Christiani in pauperes et captivos, 103. Christiani fiunt per manus impositionem, 105. Pontifex, et hostia ordinatus a Paulo, 108. Quomodo ambulet in novitate vitae, 113. Quomodo portet sui auctoris imaginem, 117. Ut resurgat. Ne mortem timeat, resurrectionem meditetur, 118. Accipit coronam gloriae, 119. Non polluatur gentilium spectaculis, 155. Abstrahat errantes a peccatis, 155. Diabolo renuntiat, 158. Ut per aliam viam redeat ad coelum, 159. Certus de vita, regno, immortalitate, non sit anxius de vestitu, 163, et per tot serm. Fidelis simpliciter et doctus de fide differunt, 166. Judaeis duriores Christiani, qui mundum sequuntur, et nollent venire judicium, 167. Lucernam matris Ecclesiae sequatur, 169. Poenitudo Christiani populi claruit in uno peccatore poenitentiam agente. Se filium Dei credens, generi respondeat, 10. Ex quo dicamur Christiani, 60. Moritur legi, ut vivat gratiae, 115. Insigne militiae Christianae est balteum castitatis, 22. Ut Christianorum membra debeant operari, 120. Ut Christianorum primitivae Ecclesiae fuerit nativitas dedicata, 175.
    Chrysologus: Suo tempore fuit magna tempestas in Ecclesia Dei, et quae, 20 et 21. Ei praedicanti vox defuit, 35. In fin. sermonis brevitate utebatur, 36. Diluculo cum fratribus stabat ante Dominum, 39. Scientiam Scripturarum a Deo petebat. Ut se excuset cum S. Adelpho episcopo, 39 et 136. Quid pro salute infidelium faceret, 40. Suo tempore fuit pestilentia et fames, 45. Suo tempore piscabantur gentes toto orbe pro Christo, 47. Auditores illius se comprimebant, 51. Parvulos in fide Symbolum docebat, 56. Senes ad fidem adducebat, 61. Baptizabat gentes etiam ante absolutum catechismum, 58. Gentes vocabat ad fidem, 59. Ut silerent auditores Symboli, 59. Vetat mysteria fidei dari libris, sed memoriae tradi jubet, habetur in serm. de Symb. 56, ad 62. Docendo parvulos totus redigebatur in parvulum, 62. Docebat catechumenos orationem Dominicam, 71. Labore vigiliarum et lassitudine jejunii siluit a praedicatione, 74. Peregrinatus a suis rediens conciones resumit, 75. Fatigatur ex itinere. Ex compassione non valuit passionem Domini explicare, 77. Scripturas Deo revelante exponit, 82. Rationes illius cur siluerit in praedicatione, 86. Lacrymatur populus in dicto silentio. Auditores suos passim vocat fratres, 88 et alibi. Unguentum Domini esse cupit, 93. Sacramenta Evangelii Deo auctore exponit, 94. Revelante Spiritu sancto, 95, 97 et 109. Scripturam non exponit ob fastidium auditorum, 101. Dolet non dari pecunias altari pro redemptione captivorum, et pro pauperibus, 103. Ejus concio ad horae spatium producebatur, et ultra, 112. In eo erat Christus, 116. Quem dicat compendiosum sermonem, 120. Differebat ad audientiam alteram, quod uno sermone explicare non poterat, 122. Sobrie Evangelium exponebat, 125. Deum orabat, ut scientiam infunderet mentibus auditorum, 126. Concussa illius viscera ex Herodis impietate, 127. Praedicat, dum Ravennae consecratur archiepiscopus, 130. In eo sermone agit de officio episcopi. Laudat imperatricem: rogat sacerdotes [Col. 1151] orare pro principibus ad fin. Fratres sanctos appellat auditores. 141. Vitam, salutem, gloriam suam auditores appellat, 147. Arguit gentilium corruptelam, 155. Praedicat ante sacrum, 160. Brevi sermone res amplas concludit. Sermone latino praedicat: colligitur ex 159. Consecrat D. Projectum in episcopatum Fori-Cornelii, 165. per tot. Sacris initiatus a S. Cornelio. Consecrat Marcellinum in Vicohaventiae episcopum, 175, per tot. Corripit jejunium varium, et intemperatum, 166. Praedicat ante diem primum Quadragesimae. Quid ovibus suis circa suam praedicationem suadeat, 173. Praedicat e gradu, et a sede sacerdotali. Non nisi per Deum se aptum agnoscebat ad intelligentiam Scripturarum, 5. Hortatur catechumenos ad baptismum cito suscipiendum, 5, et serm. 59. Vid. Petrus episcopus.
    Cibus. Cruditas ciborum quos generet morbos, et illorum resecatio, 41. Cibi parantur relaxandis mentibus post laborem, 93. Ut sumendus a convivantibus, 127. Dominus edit multiplices cibos, servus autem semicoctam coenulam, 161. Homo non credit sibi satis esse unicum cibum, 163, Salutaris cibus est febrientibus amarus, 164. Cibus animae temperandus, 166. Noster cibus ut in crapulam deducatur a diabolo, 12. Agresti cibo frenatur Luxuria, 13. Cibus datus mortuis, 17.
    Cilicia. Fiunt ex pilis caprarum, 167. Detergunt immunditiam corporis.
    Cingulum, indicium servitutis, 24. Castitatis sumendum. Eo constringenda caro.
    Cinis terram saginat, 164.
    Circumspicere. Christum circumspicere quid sit, 32.
    Civitas, Civis. Splendor civitatis principem ad habitandum invitat, 171. Civis civem a peccato abstrahere debet; 155. Civis solvit censum, miles stipendium percipit, 166. Civium invidia, 48. Civitas perfidiae descripta, 95.
    Clamor ad Dominum habendus, ubi nostra, vel fratrum pericula videmus, 20. Clamor cessat ubi non est auditor, 167.
    Clavis regalis aulae ut primam aperit januam, caeteras quoque mansiones penetrales reddit, 44. Quare Pharisaeus acceperat claves scientiae, 172.
    Coena divitis descripta, 161. Domini coenam praepararunt apostolis super mensas Ecclesiae. Coena Petri quomodo instructa, 163. Herodiana. Vid. Herodes.
    Cogitatio. Peccata cogitationis non vitantur, 30. Cogitationes humanae mysteria Dei non penetrant, sine Deo, 81. Extra se nemo potest cogitare, 104. Vana hominis cogitatio. Divitis dissipata. Ante responsionem est maturi judicii, 140. Quae debeat homo cogitare, ut utile Deo, inutile sibi tribuat, 161. Deus humanas cogitationes exponit, 163. Per cogitationem non pervenit homo ad quod per fidem pervenit. Malae cogitationes de homine contra hominem exeunt, 171. Ut nomine Domini ac crucis signo vincantur. Cogitationum familia confusa versatur in tecto conscientiae, 15.
    Cognitio malorum praestat cognitionem bonorum, 131.
    Columba. Alae columbae sumendae ad aereas potestates vitandas, 98. Columba Noe nuntiat discessisse diluvium, et columba Spiritus sancti mundi cessasse naufragium, 160. Ad columbam innumerae aves sordidae, 171.
    Columna ignea ad expellendas ignorantiae tenebras, 170. Nubis columna ad temperandos animorum aestus.
    Communio cum fratre in praesenti, erit etiam in futuro, 4. Communio compellanda sermone communi, 43. Communionem Dei sacrilegus spernit, 30. Vid. Unio.
    Compassio. Erga proximos nulla, 20. Causat dolorem. Compassio Christi patientis quid in auctore nostro causaverit, 77. Christi erga prodigum redeuntem, 3.
    Compensatio possibilium et usitatorum pro maximis si non fiat, nulla est excusatio, 114.
    Concessa. Perdit, qui captat inconcessa, 152.
    Concionator. Cessat a concione ob nimium aestum exemplo auctoris, 51. Benigne audiatur, 76. Sine Christo non habet quod auditoribus reddat, 77. Fastidio auditorum Scripturam, ut tenetur, non exponit, 101. Praedicet ad fructum, 136. Tacet dicenda, ne contumaces fiant contemptores, 137. Dicit ut facturus faciat, et ipse non offendat. Jubeat auditores orare pro verbo Dei suscipiendo, 144. Silet, stupidus magnitudine mysterii, 146. Dicendo breviter laborem relevat, 96. Deo sibi gratiam dicendi, auditoribus desiderium audiendi postulet. Quomodo sit piscator et auceps, 107. Servit interdum festinationi, et tempori, 112. Libentius auditor, cum doctrinam vario modo declarat, 116. Ante coelos conscendat, quam alios conscendere doceat, 120. Ut audiatur cum fructu, 136. Se excusat, 138. Ex tempore praedicet, 139. Faciat quae docet, 167. Sit et ipse in habitu poenitentis. Quid populo suadeat circa praedicationem audiendam, 173. Facta Dei tantum liberaliter non exponat, 95. Ut auditores in praedicatione percutiat exemplo Christi, 164. Vid. Sermo, Doctor Magister.
    [Col. 1152] Concordia est, dum per unius Domini ordinem familia diversa voluntate sit una, 68. Concordia orantium omnia impetrat, 132. Vid. Unio. Depicta concordia in tabulis regum, vel fratrum, ad quid, 149. Daemon illam scindere quaerit. Concordia coeli, et terrae nexa quae, 148.
    Concupiscentia. Ad illam perducit formae decus, 116. Concupiscentiis famulari, est vivere peccato, 113. Vid. Fragilitas. Nati de concupiscentia, vid. Natus.
    Condemnatio. Ab adventu Christi condemnationis humanae sententia cessavit, 90. Illa manente condemnatus non justificatur, 110. Per Christum soluta mortis condemnatio. Aeterna condemnatio est ira Dei, 137.
    Confessio fidei, et peccatorum. Nos per januam fidei introducit, 6. Spreta mortem meretur, 29. Cur et quomodo confitendum, 29 et 30, a confusione et pudore prohibetur, 34. Peccatorum confessio ut ad Christi pedes facienda, 94. Ut peccatum remittatur sine confessione, 34. Quomodo confessio Deum praeveniat, 46. E specula confessionis veniae largitor videtur, 54. Est ingressus vitae salutaris, 56. Fit ore. Sit inflammata, 57. Quae salutem dat, unde sit, 60. Fidei confessio fit ore ad salutem, 61. Ad quid valeat, 71. Fructibus confessionum odore agri, 73. In exitu vitae convertendum ad confessionis advocationem, 125. Confessio significata in myrrha, 159. Vid. Peccator.
    Confessor sanctus quotidie moritur pro Domino, cum vincit hostes, 128. In eo perfectior virtus quam in martyre. Optat Christum ad suam palmam venire, 158. Vid. Sancti. Justi.
    Conflictus divitis et pauperis in terra spectatur in coelo, 124.
    Confusio inhaeret vitiis, 31. Bonorum et malorum in hoc saeculo non turbat bonos, 47. Mixtura bonorum et malorum pensabitur separatione. Confusio futuri judicii timenda, 125. Criminum. Vid. Crimen.
    Congregatio, seu coetus. Et concilia sanctorum omnia impetrant, 132. In oratione negligens sanctorum coetum dissipat corpus Christi. Ex unitate membrorum salus, ex separatione pernicies. In congregatione bona, in separatione mala. Vid. Concordia, Unio, Charitas.
    Conjuges. Sit unus spiritus in eis, et una virtus, 91. A Deo junguntur et quomodo, 99. Mors conjux diaboli, 158.
    Conjugium. Singulare est, quando in duobus una mens est, 89. Non requiritur ab eo qui hic vult certare, 119. Cur permissum sacerdotibus in veteri lege, 92. Connubio peccatorum tota mundi figura dissoluta, 120. Vid. Matrimonium.
    Conscientia expulit hominem a Dei conspectu, 6. Mala impellit ad ruinam, 75. Caro haud secura de sua conscientia, 88. Ex arbore scientiae frigida, ex arbore sinapis calida fit, 99. Humanis conscientiis aptantur illecebrae temporales, 114. Calor conscientiae epulonis in tormentis, 122. In inferno anhelat flamma sui criminis. Per Evangelium Christus conscientiam pandit, 125. Reus in judicio de conscientia plus erubescet quam de incendio gehennae. Quando conventa a villico, 126. Ex bona conscientia nullum est supplicium damnati, 135. Dolosa nil palam audet, 158. Diluitur Christi baptismate, 171. Timor et tremor conscientiae, 36.
    Consensus factis semper est aequale, et quomodo, 155.
    Consilium. Ex consiliis proditur diabolus, 13. Scandalosum Balaam, 27. Consilium impietatis quid fecerit, 44. Vid. Impius. Consilio impietatis recepto nil pietatis remanet, 104. Quis secum consulat. Cui deest humanum consilium, mox subvenit divinum, 175.
    Consolator. Non deest ei, cui imminet persecutor, 86. Malus consolator diabolus, 13.
    Consuetudo deficit, cum miracula geruntur, 153.
    Consummatio saeculi ut futura sit, 47.
    Contagio gentilis quando saeculi contagionem vitaverit, 23. Dicitur peccatum carnale, 59. Oves rabidae contagione luporum laniarunt pastorem Christum, 100.
    Contemptus Dei facit nobis tempora mala, 43. Contemptus provehit ad patientiam, 124. Contemptores legis, ut contumaces fiant, 137.
    Contentio mater dissensionum, 110. Furiosa contentio elongaverat a nobis vitam. Ne sit in haereditate contentio, tollatur avaritia, 162.
    Contentus quisque debet esse doni sibi a Deo dati, 120.
    Contritio ut procuranda, 125. Ad eam convertatur homo, dum ad rationem vocatur. Ut gradatim acquiratur, 167.
    Controversia inter quos geratur, 122.
    Contumax et rebellis fit peccator, dum contra legem praevaricatur, 116. Ex contemptore fit contumax, 137. Pietas est, de lege non instruere contumacem.
    Conversio peccatoris in Matthaeo publicano. Lege, 28 et 30. Homo peccat, et Deus convertitur, 45. Conversio sensuum, adversa depellit, 46. Hodie fiat conversio. Conversio [Col. 1153] subita ad fidem, 60 et 61. Peccatoris conversio aliquando debetur sacro magistro, 107. Conversio peccatoris a Christo rogata, 108. Conversio a peccatis Christus veniam promittit, 125. Dominus judicium moratur, ut peccator convertatur, 167. Vid. Poenitentia, Timor.
    Convictus penes Deum ut accusatus convenitur ad veniam habendam, 125.
    Convivium peccatorum cur Jesus adiret, 29 et 30. Convivia sunt noxia animae, 41. Secretum convivii non praesumit intrare non invitatus, 93. Convivium poenitentiae Magdalenae mirabile. Semper vivit, qui Christo convivit, 95. In Christi convivio datur quid quid continetur in creatura. Qualiter faciendum convivium, 127. Natales sanctorum non celebrantur in profusioribus conviviis, 129. Describitur divitis convivium, 161. Convivio quaerimus superare pondus operis et laboris, 170. Omnia polluta in convivio Pharisaeorum, 171. Convivia longa quid mali parturiant, 174. In domo Petri Christus non quaerebat convivium, 18. Convivium Herodis. Vid. Herodes, Cibus, Ebrietas, Eucharistia.
    Coquinae squalores perquirens, cum regium habeat apparatum, totus est animi servilis, 163.
    Cor ex ventre onerato deponitur ad vitia, 2. Corde intramus ad Deum, 6. Cor penetratur a solo Deo, 50. Inter cor et linguam est salutis negotium, 56. Satiatur igne coelesti, 57. Cor arca, et bibliotheca fidei, 58. Tollendum cor lapideum perfidiae, 65. Cor est coelum, in quo regnat Christus, 75. Nec corde peccare, maximum est, 89. Dei est patefacere cordis arcanum, 94. Corde loquimur ad Deum, 97. Corde, non corpore, jungimur Deo, 102. Quomodo tumultuationibus dissolvantur corda, 116. Ut sulcata et sata germinent corda, 119. ut Deus tentaverit aperire cor divitis, 121. Cor simulatur a peccatore, ut poenitentiam a se extorqueat, 125. Corda illuminanda a Deo, 126. Franguntur lacrymis parvulorum, 128. Corda, non verba judicat Deus, 142. Corda hominum innumera crimina patiuntur, 171. Qua aqua corda mundentur. Ut peccata cordis vincantur. Deus invitatur ad habitandum in corde mundato. Deus de cordibus facta metitur, 9. Quid habitet in corde, 15. Aula cordis non est sine vitiorum strepitu. Cordibus per fidem sociatis non officit absentia corporis, 32. Vid. Animus, Mens, Sensus.
    Cornelius centurio habuit Spiritum sanctum ante baptisma, 60. Corneliensis Ecclesia a Chrysologo specialiter dilecta, 165. Cornelius episcopus Fori Cornelii Pater spiritualis Chrysologi. Vid. notat. in eo.
    Corona. Subituro gravissima certamina pronuntiantur coronae, 44. Eremitis coronae debentur, et certantibus in mundo, 107. Ad coronam gloriae hortati ab Apostolo, 119. Multi currunt, sed catholicus accipit coronam. Pro corona ut currendum, ad fin. Tot coronas accipimus quot vitia superamus. Vincenti reservata corona, 128. Militantibus in terra dantur coronae coelestes, 144. Vid. Miles, Triumphus.
    Corpus nostrum est mystica navis, 8. Mortificatur cum anima recedit ab eo. In quid reducatur a daemone per crapulam et ebrietatem, 12. Quid sit. Est lectus doloris nostri, 14. Mortuum sine anima, 19. Humana corpora vinum novum accipiunt, 31. Corporis praesentia nil prodest dum mens abest, 32. Corpus breve nemini doleat, 54. Lavandum, ut Domino appropinquemus, 59. Corporis resolutio ad melius promovet, 101. Corporum occisores non timendi, quare. Corpus est servus, pretiosius, 102. Infirmatur ad mortem. Est tecum, vid. Tecum. Quando corpus sine corpore Deo offeratur, 108. Est hostia, si sit sine peccato. Vivit, quando. Corpus e terra regitur ab anima, 109. Corpus capiunt peccata, et alia. Corpus comitetur animam ad coelum. Corpus febrientis describitur, 111. Corporales licentiae a luxurioso contemnendae, 113. Corpus peccati. Vid. Peccatum. Quibus magis torqueatur corpus in febre, 114. Corpus Christi liberavit nos a crimine, 115. Corpus et angustia animi, 116. A corrupto corpore scelera scatent, 120. Corpus mysticum reformatum a Deo, ut esse debeat. Corpus nostrum ad quid ornetur virtutibus. Pauperis corpus cur plenum vulneribus, 121. Pecunia dominatur corporibus, 126. Corporis divisa conjunctio, et conjuncta divisio quid nos doceat, 132. In uno corpore Deus homoque miscetur, quomodo, 142. Frena corpori non laxanda, 161. Corpus diversis constat membris, 163. Corpus pulchrum si sit procerum, ad quod fide pervenitur, non cogitatione, 163. Ejus incremento nil majus. In limo corporis versatur homo, 161. Corporum curationes a Deo fiunt, cur et quomodo, 176. Vid. Membra, Christus homo.
    Correctio secreta dum non prodest, succedit publica confusio, 127. Correctio criminosi parit odium. Joannes corrigit a simili, 137. Fraterna est, increpare ut judex, remittere ut frater, 139. In ea charitas sit libertati mixta. Et quomodo facienda. Qui nil de correctione cogitat, de [Col. 1154] venia nil sperat, 158. A Deo correptus mox solatur, 163. Quomodo corripiatur servus Dei ab ipso Deo in Pharisaeos intonante, 171.
    Corruptio deperit in resurrectione, non caro, 117. Corruptio germana mortis quid homini suadeat, 118. Est rerum semper noverca, 146. Fragilitatis humanae corruptio ex sanie vitiorum, 167. Corruptum corpus. Vid. Corpus.
    Corvus avis describitur, 163.
    Crapula et ebrietas quae mala faciant, 1. Cibus noster a daemone in crapulam deducitur, 12. Diabolus dominatur crapulae, 13. Ut vicit fortes, 41. Avarus indigeriem crapulae ructat ad coelum, 121. Mens oppressa crapulis male judicat, 173. Vid. Ebrietas, Cibus.
    Creata. Omnia creata a Deo sunt bona valde, 89. Bona a principio, mala facta a diabolo, 96. Solo jussu facta, iterum sola jussione solvenda, 101. Creata perire dolor est. Quid creatis pulchrius? Eorum descriptio, 103. Per se non sunt mala, sed per ea datur occasio delinquendi, 116. Res creatae, fuerunt tamquam Deus ab homine adoratae.
    Creatio ex nihilo, 48. Creatio et recreatio ex una eademque potestate, 80. Creatio et nostra recreatio a Trinitate tota, 157.
    Creator. Cognoscitur per contemplationem creaturae, 89. Creator omnium Christus fidelibus in salutem, infidelibus est in ruinam. Non constringitur legibus naturae, 90. A principio fecit omnia valde bona, 96. Creatori non perit creatura, sed vetustas perit tempori, 101. Creatori simus devoti, ut nobis sit creatura devota, 103. Creator ab humana ratione non capitur, 131.
    Creatura. Nescit an potissimum miretur, quod Deus homo, vel quod homo Deus sit, 72. Tempore passionis Christi tota ei compatitur, 77. Fugit injuriam Creatoris, et quomodo, 78. Non obsistit, sed deservit Creatori, 84. Stat inter vitia et virtutes, 89. Tentata arte daemonis, 96. Hominis creatura juncta Deo in uno corpore, 140. Tota non capit Deum, 140 et 142. In ortu Christi non est deleta creatura, 144. Terror creaturae, quae Deum videre non poterat, 147. Mala ob id. Tota concurrit ad prandium Creatoris, 163. Omnes creaturae pavent ad Dei conspectum, 6. Vid. Creator.
    Credere. Corde creditur ad justitiam, 56. Totum habet homo, qui credit, Deum auctorem, 56. Credenda divina mysteria, 59. Quomodo credimus in Deum. Fides unde, 60. Quod credendum est, cordi, non chartae mandandum, 61. Quod corde credimus, ore fateamur. Credenda remissio peccatorum, et carnis resurrectio quare, 61. Interrogatio quomodo non convenit credenti, 62. Credendo nobis veniam damus, desperando labimur in peccata. Nolunt referri visa, qui volunt audita non credi, 66. Credens se filium Dei generi respondeat, 68. Quid valeat credere ostenditur, 71. Dementia hominis nolle credere quod sibi desiderat evenire, 74. Alte dubitat, qui altius credit. Nec decipitur, qui difficile credit, 79. Cito credere, est cito cadere. Mundus credidit non viso Christo, 83. Cautelae est tarde humilia de Deo credere, 90. Zacharias in se habuit regulam credendi, 90. In pace multi credunt in Christo; at in persecutione pauci martyres, 97. Jesus se Deum obscure manifestat ad credulitatem nostram, 102. Priores futura, posteri praeterita credunt, et quomodo, 110. Sine causa credit, qui se natum ut periret credit, 118. Resurrectio credenda monstratur exemplis. Vid. Resurrectio. Christo fideliter credendum, 119. Credere non meretur revertenti ab inferis, qui Christo non credidit, 123. Credulitas sentit Deum, 131. Magi principes credulitatis gentium, 159. Quae Christianus credere habeat, et quomodo, late, 83. Christo noluerunt credere Judaei, 123. Et ne ab aliis ei credatur tentant, 131. Eleemosynarius credit aeternam in alio saeculo vitam, 54.
    Creditor quando sit debitor, et e converso, 88. Coelestis totum debitum charitate compensat, 96. Coelestis praesens ubique et semper est, 126. Nec fraude praevenitur.
    Creditum. Quanto majus est; tanto majus debitum, 26. Differre est inverecundi debitoris, mox solvere honesti, 123. Credita Dei dissipans, quid, 125. Creditum innocentiae servans, usuram poenae non solvit, 167. Divinum creditum humana cautione non eget, 62.
    Crimen. Crimina filii sustinet pater, qui nuditatem non sustinet, 3. Amatores criminum virtutes accusant, 32. Crimen conscientiam vitiat, 62. Beati quos crimen non tangit, 91. Criminum suffragia ex mala divini verbi interpretatione, 113. Criminibus succumbere, est vivere peccato. Exempti ab omni crimine per corpus Christi, 115. Increscunt crimina, dum succiduntur, 116. Crimen per peccatum dominatur. Origo criminum est furor, 117. Criminum confusio quid agat mali, 120. Crimen, non persona perit in resurrectione, 117. Criminum magnitudo perdit virtutum magnitudinem, 127. Aves criminum hasta crucis pellendae, 171. Testes criminis Herodis qui, 174. Quod est criminis [Col. 1155] non putetur esse naturae, 11. Criminis magnitudo ex loco, persona et officio probatur, 54.
    Cruciatus non est parvus, quando, 132. Vid. Afflictio.
    Crudelitas furit, quando se dilatam videt, 152. Semper possidetur a phrenesi, 173. Cur Marti se adjiciat crudelis, 155. Crudelibus misericordia non ferenda, 127. Crudelis in pauperem fit saevior in se, 123.
    Crux portanda post Deum, non ante, 54. Est lignum vitale. Per crucem majora reddita quam amiserimus per arborem paradisi, 60. Ardenter accepta ab Andrea et Petro, 133. Eam nobis volebat auferre diabolus, 150. Crucis hasta pellendae sunt aves criminum, 171. In arbore crucis vela mentis tendenda, 8.
    Culpa et ultio omnia auferebant, 42. Ex culpa quid acciderit naturae, 87. Ex culpa perdimus fiduciam vultus, 93. Culpa unius defluxit ad omnium poenam, 111. In resurrectione culpa perit, non homo, 117. Culpa damnata in ortu Christi, 144.
    Cultus divinus ratione praestandus, 109.
    Cunabula materna suscipiunt hominem vagientem, 133.
    Cunei. Sunt agmina vitiorum, 43. Haud necessarii ad carnem arctandam, 174. Cunei hostium, 152.
    Cupiditas. Praeceps ad censum quid faciat, 1. Acquiritur de quaestu, de habendo, 7. Est mors, vel nox, 8. Ei jejunat, qui pauperi non jejunat. Satisfacit avarorum cupiditati Christus, quomodo, 25. Opprimit cupiditas, 29 et 30. Manum aridam facit, 32. Quis incendia cupiditatum non laesus a fumo transire potest? 89. Cupiditas divitiarum, 104, per tot. Humana illudit mentem, 117. Quomodo fiat humana mendicitas, ut inhumana cupiditas prodatur, 121. Praeceps et incauta quid faciat, 162. Vid. Avaritia, Divitiae.
    Cura terrenorum despicienda, 163. Nulla cura est dura, cui vita est chara, 167.
    Curatio mulieris incurvae quae, 105, per tot. Curae inimicus, qui curam, nec sanari desiderat, 113. Sanatus, si non permanet in cura, peccat: item si relinquat ignem, ferrum, medicamenta, 114. Non curat, qui infirmantis exspectat arbitrium. Peccatum facit curam esse languiorem, 116.
    Curiosi stellarum et orbis, sed propriae salutis ignavi, a Domino arguuntur, 164. Nimia curiositas improbata, et damnosa. Vid. Astrologus.
    Currere qui scit melius, coronam accipit, 119. Ut hic currant Judaei, philosophi, haeretici, et Christiani pro corona gloriae. Currere debemus fideli cursu pro corona quomodo.
    Cyprianus martyr de diabolo triumphans virtutum nobis reliquit exemplum, 129. In die mortis illius adstabat turba malorum, in festivitate multitudo fidelium laetatur.

D
    Damnatus. Damnati novissimo judicio inhabiles sunt ad coelestia, 122. Damnatus cur filius vocetur ab Abraham, 123. Nil habent cum misericordia, 124. Sunt in ira Dei, 137. De felicitate beatorum magis torquentur quam de gehenna, 66. Vid. Infernus.
    Daniel vidit Deum Patrem judicare, et Christum, quomodo, 131.
    Dapes variae ex hominum sententia debent enutrire corpus, 163. Vid. Epulae.
    Dare Deo debemus quod vult, ut quod volumus recipiamus ab eo, 41. Qui non dat, non queratur, si non accipit, 103. Da Deo quod potes, et eris acceptus, 110. Nostra dare debemus in eleemosynam, alienaque celeriter reddere, 123.
    David propheta agit medicum peccatorum in primo psalmo, 44. Ut oret pro venturo Messia, 45. Et pro se, licet sanctus. Psalmi dicuntur Davidica cithara, 115. Prophetica melodia, 116. David, persequente Saul, recipit vicinia, 150. Davidica cithara personanda in reditu peccatoris, 6. Quid egerit David fistula et cantu, 10. Pater Joseph vigesima octava generatione, 145.
    Daemoniacus ut curetur a Christo, 51. Cur debeat afferri ad Christum. In eo patiebatur daemon. Cur Christus requirat in eo tempus passionis. Quomodo patiatur, 17. Vid. Obsessi.
    Daemon. Vid. Diabolus.
    Debita Deo reddenda, vel orandum, ut dimittantur, etiam non intellecta, 123. Debita remissa a Christo in passione. Priora pro nobis Christus solvit, 125 Debita solvere vix sufficienti non sunt augenda indebita, 137. Petere plus debito, est exigere fraudem, non tributum.
    Debitor non solvens pacta callidus est, 5. Verecundia utitur, dum ejus credita diffamantur, 9. Verecundus mox promissa solvit, 36. Semper debere anxium est, 88. Ubi creditor est debitor, et e contra, ibi contractus est amoris. [Col. 1156] Debitoribus dilatio crescit ad gratiam creditoris, 89. Ejus promissio exspectanda. Debitum Deo charitate compensatur, 94. Quantum debeat homo Deo. Debitoris inverecundi est, aut differre credita, aut promissa denegare, 123. Honesti vero mox utraque solvere. Homo se accuset debitorem Deo. Si debitoris auferatur pudor, violatur innocentia, 126. Humanum est, quod debitor quaerat compendia fraudulenta. Debitor noster, et debiti exsecutor est Deus, quomodo, 25. Debitorum modos solvere, lucrosum, 126.
    Decalogus. Ejus praecepta si non observentur, quid mali eveniat, 169. In eo latebat Christus.
    Defensor legis fit ejus inimicus, quomodo, 96. Defensor debet esse miles, non concussor, 137. Vid. Miles.
    Deformitas invitati est injuria invitantis, 23. Deformitas hominis ex brevitate corporis, 163.
    Deicidae fuere Judaei, quomodo, 172, cum notat.
    Delicta. Qui delicta discutit, prodit, 3. Ea non videt vis amoris, 21. Compensantur dolore, 30. In delictis habetur homo voluntarius, 35. In judicio de delictis misericordes non judicabuntur, 42. Dulcia lenocinantur delictis. 74. Qui in delictis perambulat, in verticem habet diabolum, 105. Nostra delicta morte Christi deleta, 110. Praevenienda delicta, ut conculcentur, 116. Quomodo decipiant nos. Non poterant ante superari, quam peccatum per Christum exstingueretur. Delicta habent lethalia blandimenta, 117. Delicta finientur in resurrectione carnis, 117. Delictorum morbis ablata est imago conditoris, 120. Delicta remissa a Christo patiente, 123. Proximo dimittenda, 139. Utile est ante delicta sibi veniam providere, 2. Quomodo effuganda de cordibus nostris, 171. Vid. Peccatum, Vitium, Crimen, Debitum.
    Descendere jubetur Zachaeus, ut ascendat, 54.
    Deserta. Disciplinarum, non hominum, non locorum erant, ad quae Joannes praedicabat, 167.
    Desiderium. Christianorum dirigendum ad coelestem habitationem, 129. Malum est propriis desideriis mancipari, 132. Est filius amoris, 147. Vid. Amor.
    Desperare. Qui desperat, ad omnia peccata dilabitur, 62. Desperato potest Deus reddere quod promittit, 90. Ad eorum curam ibat Christus, 16. Deus desperatis dat salutem, 65.
    Desperatio inter omnia mala pejor in adversis venit semper extrema, 83. Exprobrata apostolis. Procul sit a peccatore, 94. Desperatio serva mortis quid persuadeat homini, 118. Prosternit hominem, 71.
    Destructio. Ab ea semper incipit diabolus, 104. Destructio corporis peccati qualiter fiat, 113.
    Devotio cauta remuneratur, servitus praesumptrix punitur, 109. Penes Deum sit magis cauta quam penes homines. Perfecta devotio hoc debet imagini quod regi, 147.
    Devotus animus infulis beneficiorum crescit ad obsequium, non ad superbiam, 142.
    Deus dicitur homo 5. Ejus nomen et misericordia, 6. Vita animae, 19. Exsecutor et debitor, 25. Soli, et medico aequiparatus, 35. Jussu omnia facere potest, 34. Est ubique praesens semper totus, 34. Mors apud illum est somnus. Deus, qui ubique est, quo se ipsum fugiat non est, 37. Magnus Dominus vel in corpore nostro, 46. Ex nihilo cuncta perficit. Curat jussu, 49. Cruciat daemones, 52. Ejus providentia, 18. Ut iram habere dicatur, 45. Nostrorum non indiget, 22. Quomodo ministrat gloriam beatis, 24. Ad ejus conspectum omnia pavent, 6. Post jejunium non quaerit panem, 12. Est Dominus sanitatis, 15. Quomodo dicatur uti passionibus, 32. Non inquinatur sensibus, vel humanis cogitationibus, 35. Vulnera peccatorum, non corporum, Dei conspectum offendunt, 35. Audit tacentes, videt absconditos. Non minoratur in homine. Non potest sordidari ad tactum creaturae suae, 36. Ubi Deus, nullum est peccatum, 44. Non manducat neque esurit, 11. Dei bonitas, 23. Videt cor hominis, 50. Creator boni, 11. Dat posse quod jubet; et facit quae praecipit. Hominem manu, caetera verbo creavit, 33. Dat et tollit temporalia, 46. Deus solus, sed non solitarius, 57. Deus Pater habet Filium, et quomodo. Multos filios habet per gratiam, unum tantum per naturam. Filius Dei coaeternus Patri, 58. Filius est germen permanens in aeternum intra aeternum Genitorem, 59. Deo nil addi potest, 58. Deus unus est, sed Trinitate, 60. Deus Pater ut generet Filium, 60. Omnipotens, 60 et 62. Est omnipotens; in se, ex se, et semper secum habet Filium, 61. Deus nec fraudat, nec fraudatur, 62. Furata tenet, negata possidet. Deo salva est ratio sua semper. Filius Dei semper fuit, 62. Deus Pater Filium generat, nobis dum revelat, 62. Deum nec absentant loca, nec tempora repraesentant, 63. Ex se dat, non a se petit. Deo non fetet, quod homini fetet, 65. Auctor temporum. Inter Patrem et Filium omnia geruntur amore. Dei promissio certa, 68. Inaccessus mente se communicavit homini, 69. Deus homo factus patitur adversa. Moritur. Docuit orare. Ut Deus sit panis. [Col. 1157] 71. Deus homo est pavor sanctorum, 72. Deus est regnum et totam in se regni continet potestatem, 72. Non minoratur in carne, 76. Non videtur in loco perfidiae, 80. Dei Filius contulit humanitati, quod semper cum Patre possedit, et Spiritu. Recreat ad salutem, qui creavit ad vitam. Deus Trinitatis nomen est, 83. Deus omnipotens, quia omnia peccata donare potest. Deus est, qui vivit ex morte, resurgit ex vulnere, 84. Non discit litteras, sed docet, 85. Dat loqui, et tacere, 86. Deus quis sit, absque quo non est alius, quomodo, 88. Omnia a Deo creata sunt bona, 89. Desideratus, incognitus, et angelis invisus, cognoscitur ex Joanne, 90. Claudit et aperit ora hominum; facit ex sterili fecundam, et e contra. Potest facere quod vult, et desperato reddere quod promittit. Deo velle est facere; dare, promittere. Apud Deum nullus reatus, ubi nulla culpa, 92. Cum stat, corripit, cum sedet judicat; prostratis conjacet, cum decumbit, 93. Deus est in capite Christi, et in pedibus evangelizantium pacem. Omnia bona a principio fecit; quidque fecerit homini, 96. Deo non perit, quod ipse custodit, 97. Testis fraudis et laboris. Dei infirmum fortius est hominibus; stultum sapientius; minimum tota magnitudine mundi magnificentius, 98. Quod vult potest, 100. Auctor vitae, non mortis, 101. Ut valeant cognosci ejus profunda mysteria, 101. Cur mortem cum auctore non exstinxit a principio. Ejus jussio firmat aquas super coelnm, etc., in carne se manifestavit obscure, ut fidei daret locum, 102. Verbo fecit omnia, et refecit, ex nihilo creavit, ex aliquo reparat. Deus est via, veritas, et vita, 108. Non est auctor mortis, 112. Deus fraude non praevenitur, 126. Corporeis oculis non videtur, 131. Nec quantus est, sed quia est. Est diversa substantia, et imago ab angelo. Deus Pater loquitur ad Filium, cum dicit: Faciamus hominem ad imaginem nostram. Ante humana in corpore suscepit obsequia, quam beneficia homini divina concederet, 136. Deus est Verbum, 137. Deus super Joannem, etc., 137. Intra thalamum suum solam Virginem capit, 141. Totum est possibile Deo. Attendit corda, non verba, 142. Teneri locis non potest, qui totus ubique est, 143. Non est ejus injuria incarnatio Verbi, et quomodo. In utero plasmator hominis. Deum coepit Virginalis uteri magnitudo, 144. Deus verus de Deo vero, homo verus de Maria. Deo radiante, aspectus animorum sauciatur, 146. Deus in carne honor creaturae, non injuria Creatoris, 148. Deus fugit homine persequente, 150. Finiri non potest, 158. Deus Pater testis sui Filii, cur, 160. Est nobis rex, dominus, et pater, 163. Nescit arctari tempore, 167. Cur magna relinquens amat minora, 168. Sic sequitur perdita, ut teneat quae reliquit. Amissa sic invenit, ut quae servata sunt, non amittat. Capit omnia, nec ab ulla creatura ipse capitur: se coarctat in nostro corpore, 170. Immensus circuit, apparet, videtur in locis. Cur appareat in rubo, columna, nube. Humanum cum vult Deus, facit esse divinum, 102. Profusus in largiendo, non erit in reddendo durus, 25. Deus non potest mentiri. Cur claudit vel aperit oculos, 21. Vid. Pater coelestis, Trinitas.
    Deus erga homines. Dei Patris amor in filios, 5. Pater coelestis. Dei affectus in malos filios ad eum redeuntes, 5. Pietas miscuit hominem et Deum, 5. Pastoris inducit personam ad ovium utilitatem, 6. Miseretur salva justitia. Quid det pro humana misericordia, 8. Agit nobiscum ne quid pereat in alio saeculo, 9. Corda metitur, non manus, nec loca. Gratis dat omnia, quae habemus. Parva possit, maxima redditurus, 9. Adjuvat non in bonis, 11. In nos jejunat. Ad nos descendit diaboli milites superaturus, 12. E coelis ad inferos descendit, ut esset resurrectio mortuorum, 13. Qualis amor Dei in pauperes, per totum. Quod pauperi injuria est, Dei est honor, 14. Cibus pauperis saginatio Dei. Ejus bonitas est circa malos, 15. Quare in homine ad hominem venerit. Homines quaerit, non humana, 18. Mittit flagella ob culpas nostras, 20. Dormit quando nos invadunt tempestates. Sibi immutabilis nobis mutatur, 23. Eleemosynariis centesimam usuram promittit, 25. Suscipit pauperes, et divites non repellit, 28. Velatur humano corpore, nos ne terreat, 29. Abstergit humana vulnera, 36. Amore pauperis vendit regnum fragmento panis, 41. Tantum petit ab homine, quantum scit illum habere. Dei misericordia differt judicium ad mortem, 42. Est debitor misericordi. Homo peccat, Deus convertitur quomodo, 45. Nobis militat ad salutem, 46. In humanitate charitatem ostendit, 47. Humanis se aptat angustiis, ut salvet nos, 48. Quos odit, declinat. Parens per saecula, 49. Ex gratia subvenit infirmo ad alterius fidem, 50. Deus revertitur ad peccatores, si ipsi convertantur ad eum, 20. Deus, quem videt, ad gloriam vult videre, 54. Quaerens peccatorem, non peccata, sed hominem quaerit. Hominem inter peccata quaerit, et pro ipso Tartara penetrat. Oblationes, ex rebus alienis non acceptat. Amor Dei cognoscitur ex generatione humana, 55. Deus Pater dat totum ad salutem. Vocat populos [Col. 1158] per ora sacerdotum, 62. Deus quaerit Symbolum a nobis, ut nos credamus. Dat nos se non videndo videre. Amari ab homine perquirit. Dat vitam mortuis, desperatis salutem, fetentibus vigorem, 65. Fecit creaturas ad servitutem hominis, 69. Etiam angelos. Se communicavit homini. Tentat nos, cum sinit ire ad laqueos tentationum, 70. Commodavit Christum terris, ut diabolum vinceret. Ut sit panis, 71. Amore Dei in utero adoptati, ut liberi nascamur, 72. Dat hominem sentire divina, 79. Et cogitare divina, 81. Gratius odoratur sanctitatem cordis quam incensum Arabiae. 87. Currit per veniam hominum, 90. Delinquentium gemitus esurit, sitit lacrymas peccatorum, 93. Delictum nostrum charitate compensat, 94. Majora tribuit quam rogatur, 95. Quid homini fecerit a principio, 96. Refert ad messem collectionem zizaniorum et tritici, quomodo, 97. Vocat omnes absque discretione personarum, 99. Martyribus amicus, 101. Creavit omnia propter hominem, 103. Repetit animas sanctorum, 104. Per Paulum rogat hominem per misericordiam, cur, 108. Per misericordiam dilatat viscera, et alia facit. Fidem, non mortem quaerit. Placatur voluntate, non nece. Deo placet homo, si bene vivat: placatur hostia Deus si sancte offeratur, et si immaculata, alias exacerbatur, 109. Acceptat ab homine id quod ipse dare potest, 110. Naturam fecerat ut homines crearet ad vitam, 111. Pro magnitudine vulneris adhibuit magnitudinem medicinae, 113. Homini, non peccato largitus est gratiam. Infundit pietatis imbrem ad delenda peccata. Hominem perquirit hominis tantum amore, 114. Avidus inquisitor humanae salutis, quomodo, 121. In paupere clamat ad divitem. Spretus in paupere, non subvenit, ut pater, 122. Omnibus pro suo munere prospexit ad salutem, 123. Pauperem et divitem e conspectu ponit, ut vicissim curentur, 124. Morienti Deus apparet ad judicium, 125. Hominibus formam hominis demonstrat, ut videatur, 131. Dat munera divina. Cum fugit peccatorem, parcit, 21. Deo unitas accepta non singularitas, 132. Merita martyrum Dei dona sunt, 135. Hominem resumpsit ex utero mulieris, 143. Nascitur, ut reficiat naturam. In ambiguis aperit veritatem, 145. Amore mundum invitat, timore labentem, 147. Cur humanam assumpserit naturam, non angelicam. Voluit se videri in homine, cur, 148. Deus adest, cui non est homo qui adsit, 156. Quae beneficia dederit homini, et quae reparaverit amissa, 161. Deus requirit nostram servitutem, humano more, cur. Redarguit dubitantes de suis promissis, 163. Dubium in fide mittit ad corvum, cur. Quos corripit, mox solatur. Quantum se deponat hominis more. Pater noster curam sumit de nobis. Mori non potest, cui vita Deus est, 166. Recipit peccatores, quos sanctificat, cum propinquat, 168. Deus non est criminis receptor, sed hominis. Gaudet de reditu peccatoris. Amor in nos ostenditur, ex quo, 170. Cur protegat sicut Aquila et Gallina. Errantem ovem quaerit ut pastor. Mutat et commutat sua officia, ut nos mutet in melius. Operariis suis praemia promittit. Dedit nobis omnia. Beatis ostendit aeterna et gloriosa, 176.
    Homines erga Deum. Ad Dei conspectum intramus corde, et per gratiam, 6. Ad ejus conspectum omnia pavent, sed homo exsultat, et cur. Deo debemus quod nascimur et sumus. Deo negare quod vult, est velle sibi Deum negare, quod desiderat, 8. Deo filii arietum afferendi, et qui, 10. Ad Deum ducendus est proximus, etiam trahendo illum, 10. Deo aliquid dandum, 12. Iter ad Deum impeditur a daemone, 16. Ad Deum per Deum pervenitur. Deo consignandae opes in paupere, ut serventur, 23. Non movendus loco, 34. Tactus a creatura non sordidatur, 36. Publice laudandus ob gratias acceptas. Fugitur Deus a peccatoribus, 38. Qui audit supplicantem, Dei auditum sibi aperit, 43. Quod non placet astare Deo, est surreptio diaboli. Dei contemptus facit nobis tempora mala. Deo vero cognito gaudendum, 46. Dei lumine opus est in opere Dei, 51. Revertitur ad peccatores, si ipsi convertantur ad eum, 20. Oblationes ex alienis rebus Deus non acceptat, 54. Amor Dei cognoscitur ex generatione humana, 55. Dolor non posse de Deo loqui, quod sentitur, 57. Munera Dei cum redduntur, non amittuntur, 59. Accedentes ad Deum sint mundi corpore et animo. Quod sit Deus, credendum. 61. Qui Deum videre cupit, visionis ejus teneat mensuram. Humana quae Dei sunt homo non capit, 62. Terribilius, quod homo detur coelo, quam quod Deus detur terris, 67. Sed amantius quod judicem mutaverit in patrem. Dei nomen aut honoratur ex nostro actu, aut blasphematur, 67. Divina beneficia nos expavent, 68. Cum timore custodienda. Qui se filium Dei credit, generi respondeat. Ejus amorem non capit homo, 69. Omnia divinitus gesta sunt pavenda, 70. Timor cum Deo loqui, 86. Coram Deo magnus, quantus erit penes homines? 88. Apud Deum esse justum muneris est divini, 89. Cautelae est tarde de Deo humilia credere, et tardius contumelias sentire, 90. Amore [Col. 1159] deletur debitum cum Deo, 94. Deus inhonoratur si ejus facta humano modo tantum exponantur, 95. Miratur homo quod Deus vexetur humano in corpore, 102. Apud Deum sit cauta devotio, et cur, 109. Divinae charitati non potest homo simile redhibere, 110. Homo sit peccator, ut Deus sit justus, 112. Deo quis tantum famulatur, quantum mundo servivit, 114. Homo est debitor Deo, cur. Coram Deo non glorietur homo de justitia, merito, etc., 123. Qui in causis hominem, non Deum timet facile a justitia deviat, 127. Homo sequatur Deum, non praecedat, quomodo, 131. Exasperatur Judaeus videns Christum Deum, cur, 131. Quae a Deo petenda, 132. Deum timent omnia quae timentur, 144. Tristabatur creatura non valens Deum videre, quomodo, 147. Amor erga Deum qualis esse debeat. Amans cupit videre Deum. Homo in terrenis est Dei vicarius, 148. In se vadit, qui in Deum vadit, 152. Vero Deo contradicit, qui se Deum facit, 155. Dei imaginem portare recusat, qui Idoli portat personam, 155. Deum quaerere et nescire quaerere, magis necessitas est quam reatus, 157. Paulus Dei amore peccabat in Deum ex ignorantia. Deum nasci non vult profanus, 158. Soli Deo tenetur homo servire, 16. Dubitans de praesentibus, cum futura jam sentiat, deputatur ignibus gehennae, 163. Cum Deo commorantibus vitae subsidia non desunt, 166. Deum non violat peccator propinquans, 168. Peram, panem et aes, quod portare debemus, Deo jubente, 170. Invitatur ad habitandum splendore civitatis, templi et cordis, 171. Dei Filium dum Joannes revelat. suscipit mortem, 174. Servi Dei stant, non jacent, 15. Mala patiuntur ad coronas.
    Dextera Domini est Christus, 33. Virtus est opus dexterae, quomodo, 9. Christus revocat apostolos ad dexteram, 78. Fugiamus quae a sinistris sunt; si a dextris astare desideramus, 9. De dextera ad sinistram transire quid sit, 168. Vid. Sinistra.
    Diabolus, seu daemon, auctor desperationis. Quid desperato faciat, et mercenario suo, 2. Vellet homines criminosos fieri, criminumque magistros, 2. Nec sinit eos exsatiari, quare. Diabolus est mendax, et porcus, et quibus pascatur, 5. Saginatur vitiis. Non tollit famem. Auctor mali, et quae mala agat, 11. Tentat primordia virtutum. Exstinguit bona in ipso ortu. Nequam per se, nequior provocatus, 12. Saturatur ex culpis. Cibum in crapulam vertit. Qui sint ejus milites, et quid agant. Dolis pugnat, ubi non suppetunt vires, 13. Dominatur crapulationi. Elevat ut praecipitet. Lapsus quaerit. Saepe victus non cedit. Promittit ut fallat. Dum petit adorari, quae faciat mala. A Domino repercussus contra nos saevit. Etiam tempore quadragesimali, et quomodo. Est inimicitiarum princeps, 14. In monumentis habitat, 16. Gestit homines sepelire vivos. Mala patitur, ut homines intereant. Quibus fraudibus utatur, ubi aperte non potest expugnare. Curat ne homo redeat ad Deum, 16. Non possidet hominem, nisi a divina servitute subductum. Injuste lamentatur de tempore, 16. Mutat fetores. Coenum petit. Mittitur in gregem porcorum. Cur porci moriantur. Omnia perdere cupit. Cruciatur de vita hominis, vivos ingerit sepulcris, mortuis cibos apponit, 17. Culpa diaboli ad hominis poenam redundat, et quomodo. Cur regna promittit, habitetque ipse in sepulcris, 17. Promittit superna, ut ad inferna protrahat. Adulatione utitur. Timet, et simulat. Et cum legione ad unum. Est miles desidiosus. Sordibus, et coeno delectatur. Ejus odor nec sustinetur a porcis. Avis coeli nidificat, et fructificat, 19. Ex angelo effectus diabolus, 26. Ejus laqueus est superbia. Abstulit humana, dum divina promisit, 27. Ejus scandalum. Scandalum fecit diabolum. Describitur ut spiritus, 52. Quomodo humanis angustetur sensibus, surdus mutusque dicatur. Antiquus refuga, sensus hominum obsessit, 52. Fallit homines, ut mala obsessi credantur naturalia, incurabilia, lunatica. Pacem penitus evellit, 53. Diaboli latrocinium collocavit hominem in speluncam, 65. Ab eo est omne malum, 67. Diabolus dicitur malum, quare, 70. Ut nos decipiat, et trahat in peccata, 71. Tentatio diaboli est praevia ministra ejus, 72. Mundum reddidit immundum; hominem traxit ad mortem; et affectum commutavit in parricidium, 96. Bonis mala superseminavit ad nostram ruinam, et quae. Fraude contendit, ne creatura in suo statu consistat, 96. Seminat haereses inter fideles, inter sanctos peccatum, inter pacificos lites, dolos inter simplices, inter innocentes nequitiam, cur, 96. Laborat justos capere, non possidere peccatores. Ad ruinam hominem impellens derelinquit, ut intereat. Gaudet nostris malis, et alia. Hominem non vult habere, sed perdere; cur. Servis dormientibus superseminat zizania, 97. Infamat Dei servos, ut poenam vice praemii reportent. Nostrum damnum suum computat lucrum. Daemones dicuntur aves rapaces, voraces, aereae, 98. Machinatus est in vitam, 101. Incipit a destructione, 104. Ejus descriptio in muliere incurvata, 105. Obsecundat malis [Col. 1160] voluntatibus, et turpissima servitute dom natur. Arte decipit. Oneribus peccatorum deprimit homines ad terram. Equitat in verticem eorum, qui perambulant in delictis. Ad pejora impellit, qui suo studio vadunt ad mala. Quomodo honoret servitutem sibi ab homine factam, 114. Conturbat passiones hominum ad lapsum, 115. Habet pro conjuge mortem, 118. Qui contra D. Appollinarem fecerit, 128. Promittit mala, non bona, homines nec aeternos vult, nec temporales, 131. Angelus commutari maluit in diabolum, ne hominem plenum gloria videret, 148. Feminam Evam dolis aggreditur. Insanit ad firmitatem fidei, et tentat scindere concordiam, 149. Volebat nobis auferre crucis vexillum, 150. Quid sentiret de virtutibus Christi vir facti. Nato Salvatore, genuit numerosa portenta, et cur, 155. Diaboli locum tenens fuit Herodes, 155. Circuit ut devoret, 170. Mentitus fuerat se Deum. Invidia fecit diabolum ex angelo, 172. Christi passionem degustabat in capite Joannis, sitiens, 174. Quomodo sit supersator, 96. Daemonis surreptio, quod oraturi mane non intramus Ecclesiam, 43. Christus et homo erga diabolum. Diabolo qui se jungit, est daemon unus, 5. Diabolo ignota sint nostra bona, 7. Eo victa vitia nil valent, 11. Impugnandus dimicante Christo. Christo vincitur, ut cedat Christianis, 2 Capitur suo laqueo, quando primis tentationibus resistitur. Coram Christo perdit artes, 16. Signa sunt diabolo ad ruinam. Non praevalet vigilantibus, et sobriis, 12. Jejunantibus nobis esurit. Deus descendit, ut diabolus vinceretur. Reprimitur a Christo ejus ausus, 12. Ex consiliis proditur, 13. Cavendi daemones, non timendi, 16. Fugantur solo nomine Christi. Ab homine trahuntur ad Christi praesentiam. Daemones non cedunt, nisi victi; non laedunt, nisi jussit. Ex vitiis nostris habent potestatem nocendi, quam ex virtutibus perdunt. Christi transfretatio liberavit nos a daemone, 17. Ad nutum Christi torquetur daemon, homo liberatur. Ab obsessis patitur mala. Vid. Obsessi, Daemoniacus. Timet inermem, fugit armatum, 17. Nisi Deo permittente, nec praevalet contingere porcos. Quando homo coeperit sequi daemones, 38. Non est daemon, qui Christo non cedat, 51. Daemon torquetur in obsesso. Diabolus confunditur a Christo, 52. Fugatur, et vincula solvuntur. Diabolo non detur locus, 53. Statim paret Christo, ne mora sibi sit damnosa, 65. In terra fit diaboli voluntas, 70. Daemonis insidiae a Domino vigilante panduntur, 97. Quomodo mala daemonum vitentur, 98. Nil potest in homines cautiores, 105. Christo regnante, diabolus peribit, 139. Superatur a Christo in publico conflictu, cur, 151. Qui jocatur cum diabolo, non gaudebit cum Christo, 155. Diabolo renuntiant, qui festinant ad Christum pervenire, 158 Mitis bellator expugnat diabolum, 170. Vincitur a suis olim victis. Quid valeat ad Deum, 172. Divinae virtutis est daemonem proprio truncare mucrone, 57. Daemon captivus hominis ab adventu Christi, 18.
    Dicere ex ordine proposito saepe non possumus religiosa necessitate, 114. Auctoritas dicentis contumeliis vacuatur, 131. Dicere timet concionator, ne auditoribus contemptoribus obsit, 137.
    Dies qua Jesus locutus est de sero, quae fuerit, 21. Dies gratus, sed gratior serenus, 41. Dies Dominicus a Christiano servandus, 105. Dies moritur, et resurgit, 118. Die non tenetur conditor dierum, 131. Christus propter nos diem suscepit et tempus. Dies illustratur corona martyris, 135. Dies verus illuxit, quando Dominus natus est, 159. Dies salutis agnoscendus, 164. Christus aeternus dies, 170.
    Dignitas. Dignitatem non invadit, qui sine infulis dignitatis est, 109. Vid. Domus.
    Dii gentium criminosi, 57. Ignorentur ab eo qui vult scire Deum, 61. Captivitas multis diis servire Dii fecerant non videre Deum, quem homines videbant, 62. Ut infamarentur in kalend. Januarii, late, 155. Dii multi a daemone figurati, ut unus, verusque Deus nesciretur, 16. Gentes diis innumeris serviebant, quia verum Deum ignorabant, 18.
    Dilabi. Dei nutu cuncta dilabuntur, 176.
    Dilatio. Debitoribus dilatio crescit ad gratiam creditoris, 89. Differtur sermo, cum tempus dicendi elapsum est, 121.
    Dilectio. Vid. Amor, Pax, inimicus.
    Diluvium ad expiationem mundi, 69 et 165. Ab eo tempore aperitur sacramentum jejunii quadragesimalis, et non ultra, cur.
    Dimittere. Peccata in nos dimittere debemus ex Dei mandato, 139. Alias nobis non dimittentur. Quomodo dimittenda. Dimittendum proximo, 68. Vid. Oratio Dominica.
    Discere. Humana ut possimus, tota vita brevis est quanto magis divina, 112. Ut discatur, 101.
    Discessus Dei ab anima causat ei mortem, 19.
    Disciplina aspera sensibus immaturis recipitur amore, 108. Disciplina opifex succurrit naturae imperfectis, 132. Disciplina quadratae fidei est in Quadragesima, 11
    [Col. 1161] Discipuli Christi confugiunt ad eum in tempestate, 20. Suscitant Christum. Quare ad dormientem confugiant, 21. Cur Christum sequantur ad suam patriam redeuntem, 49. Eorum impotentia in curando daemoniaco magistro attribuitur, 51. Ut fugent daemones a gentibus. Non sanant daemoniacum, cur, 52. De resurrectione Christi nutantes revocantur ad fidem, 76. Pueri vocantur, quia erant parvuli in fide. Discipuli Domini in tenebris passionis relicti. 78. Dicuntur fratres Domini, 80. Magistrum fide sustulerunt vivum. Conflictus fidei perfidiaeque discipulorum, 81. Pace confirmati a Domino. Confortati. Christum a mortuis rediisse credebant in anima cum sola imagine carnis. Bella cogitationum discipulorum. Verba Christi ad discipulos: Videte manus meas et pedes, declarata per discursum aureum, 81. Invitantur ad renovanda vulnera. Tardius credidere ex amore. Et ex magnitudine causae. Poena Dominicae passionis transierat ad discipulos, late, 83. In orbem missi, ut sint spes omnibus qui sibi desperationis causa fuere. Eorum in credendo mora est firmamentum nobis. Terror ex Judaeis, et facinus mortis Christi concluserat domum, et corda discipulorum, 84. Conflicti Christo ablato, sed reddito pacifici. Internam aeternamque pacem illis offert Christus. Missi a charitate Christi ad patienda mala. Etiam ad remittenda peccata. Discipulus est injuria magistro, si illius non sequatur institutum, 94. Et discipuli probitas laus est magistri. Discipuli credebant Domini tactum esse solo corpore, 100. Discipulorum labor et poena in discendo litteras, 101. Discipuli Christi armantur ad Synagogae interitum, cur et quomodo, 137. Eorum fuga excusatur a Christi fuga in Aegyptum, 150. An culpabilis fuerit, 133. Discipulis Christi beatitudo promissa, 161. Cur bini a Christo missi, 170. Cur prohibentur tollere quidquam in via. Quomodo ederent non lotis manibus, 171. Discipulus scientiam non obtinet, si pro sua voluntate doceri contendit, 173.
    Discordia concors inter ignem et aquam, 164. Discordias gentium pacificus praeliator aufert, 170. Discordias et lites suscitat diabolus in Quadragesima, 13.
    Discretio inter fidelem et infidelem ex quo sumatur, 96. Vid. Separatio.
    Discutere delicta, prodere est, 3. Discutere aliquid est illud ampliare, 115. Discussio severa dicentem audientemque onerat, 126.
    Dispensator. Parabola de fidei dispensatore omnes tangit, 26, per tot. Vid. Dux, Ecclesiastici, Paterfamilias, Pauper, Servus.
    Dispensator bonorum non incubator est dives, 121.
    Dives poena, non censu, qui custos est auri, 22. Confundetur in alio saeculo. Cor habet vel in coelo, vel in terra. Quanto plus habet, tanto amplius debet, 26. Divites sancti, quomodo divitias possederunt, 28. Dives semper vult dare, cum declinat ad pauperem, 39. Dives malus ut puniatur, 47. Dives misericors tot servos habet quot nummos, 54. Inhumanus, ex filio Abrahae fit filius gehennae, 54. Dives det pauperi et Deo, 66. Despiciendo pauperem quid habeat. De eo, 104. Describitur dives congregans divitias. Quomodo intra se cogitet, se usus consiliario. A divite interrogatur diabolus, qui erat in corde ipsius. Dives avidus non habet semper. Ignarus de praesentibus, disputat de futuris, 104. Claudens horrea pauperi, sibi claudit. Cur stultus. Cogitata perdit. Vigilet in opere bono. Sit dives in misericordia, ut spiritualiter sit dives. Divitem deglutit infernus, 121. Est dispensator, non incubator divitiarum, 121. Servus est opum. Ignobile sepulcrum pompae. Durior adamante. Semper eget avarus. Ejus cum paupere conflictus, 124. Dives pauperem videat, et e converso. Diviti perit, quod pauperi negatur, vel spargitur ad pompam. Homo dives erat Christus, et quomodo, 125. Dives in tempore, mendicus in sempiternum erit dives malus. Divitis virtus in humilitate, 136. Dives serviens Christo quam peram, panem et pretium habere debeat, 170. Vid. Avaritia, Avarus, Epulo.
    Divina contraria sunt humanis, et e converso, 21. Cur humanis insinuentur exemplis, 39. Largitas divina, fuse per tot., 39. Divina scire, Dei munus est, 76. Item sentire, 79. Quando se miscuerunt humanis, 89. Quod tempus sufficiat ad divina intelligenda, 112. Divinus sensus verbis celatur humanis, 139. Divina verba modis humanis non pensanda, 146. Bonis divina succurrunt, cum desunt humana, 156. Divina generatio testem nescit, 160. Divina beneficia homini data naturalia, et supernaturalia, 161. Divina haereditas quare dari, nec dividi potest, 162. Lex docuit penetrare secretum sensus divini, 162. Lex docuit penetrare secretum sensus divini, 168. Mancipata divinis officiis ministeriis purificanda, 171. Divina servitus praeponenda humanis affectibus, 19. Divinum humano auditu non accipiendum, 74. Vid. Trinitas.
    Divinatio fugienda, quare, 18. Vid. Astrologus.
    [Col. 1162] Divinitas nec initium capit, nec recipit finem, 57. Nil sinistrum recipit, 57 et 59. Nec Trinitate dividitur, nec unitate confunditur, 60. Deitas una in Patre, et Filio, et Spiritu sancto, 61. Non est humano modo aestimanda, 67. Divinitatis et humanitatis cognatio sempiterna pavenda, 72. An mirabilius quod Deus homo, an quod homo Deus, 72. Deitas Trinitate distincta, non est unitate confusa, 83. Nescit exteriora. Uterum Marianum ingressa absque virginitatis detrimento, 84. Deitas non clauditur mente carnali, 131. Nota per Christum, 151. Externam non recipit nationem, 160. Deitatis plenitudo ubi habitet, 6. Divinitas crassata mysterio, quomodo, 84. Vid. Trinitas, Deus.
    Divisio. Cain ex mala divisione Deum offendit in sacrificio, 109. Cupiditas vellet facere Christum auctorem divisionis, 162. Bonorum coelestium non petenda divisio, 162. Ut tres in duo, et duo in tres dividantur ex Christi doctrina mystice, 164.
    Divitiae. Quae mala agant. Et eorum cupiditas. Quomodo serventur, 23. Quomodo possideri debeant, 28. Divitiae quid Matthaeo publicano fecerint. Ut prosint respicientibus coelum, 54. Relinquendae a serviente Deo, 170. Sunt onera gravantia. Earum fallax illecebra quando fugatur, 104. Illarum finis, 121, per tot. Num sint criminosae per se. Cur in Abraham et epulone diversos operatae sint effectus. Divitiae pereunt homini, non crimini in inferno, 122. Animus, non divitiae, ducit ingratos ad poenam, 124. Ex eis tumor mentium, 136. Non sequuntur morientem, 170. Hic sumus earum prorogatores, 125.
    Docere non debent mulieres, sed discere, 82. Quomodo Paulus docuerit, 101. Labor est docere, 163.
    Doctor docens omnibus profutura loquatur, 43. Disputat lecta, ut optime intelligantur, 52. Doctori praestandus benignus auditus, 76. Hoc accipit doctor, quod meretur auditor, 86. Ut fiat deprecator, 96. Supplicat discipulum, ut velit scire, 101. Quando possit obscurare sacram Scripturam, 112. Doctor verbi Dei ante coelos conscendat quam homines doceat penetrare coelos, 120. Teneat sensus moderatos Scripturae, et cur, 125. Malus, si obedientes non doceat, pius non docendo contemptores, 137. Doctor noster sit Christus in insinuandis praeceptis, 163. Doctor faciat quae docet, 167. Vid. Concionator, Scriptura sacra. Evangelium, Magister.
    Doctrina Christiana prius ad verbum discenda, ut deinde mysteria intelligantur, 56. Cur Christi doctrina fit obscura mysteriis, 96. Sit varia in docendo rudem, 106. Quomodo variis declaranda, 112. Ejus ordo moderandus, ut aliud non impediatur ex alio, 114. Evangelica tripartito ordine sermonis salutifere praebetur, 115. Coelestis vario modo, deprompta suavius aperit sacramentum Ecclesiasticae scientiae, 116. Moderata sumatur ex sensibus Scripturae, 125 et 126. Coelestis a scribis corrupta, 158. Doctrina familiaris a Christo tradita, 161. Est filia humilitatis. Doctrina fidei est utilior simplicitate, 166. Doctrina in dictis scientia est, in factis virtus, 167. Vid. Verbum Dei, Concio, Scriptura sacra, Evangelium.
    Dolor compensat et delet peccata, 30. Vis doloris in arduis languoribus saepe dat consilium, 35. Revocat dolor quod blandimenta depulerunt, 64. Dolor est perire coelum. etc., 101. Dolor major est habita perdidisse quam non habuisse, 123. Dolor provehit ad virtutem, 124. Revocat interdum dicentem a serie electionis. Dolor quando nos compellit ad reddendam rationem quid agendum, 125. Quae moverint auctori nostro dolorem, 175. Dolor superhumanus est, cum est propter Deum, 57. Vid. Afflictio, Moeror.
    Dolus polluit labia, 62. Dolositas fremit se deceptam, 152.
    Dominari. Omnibus dominatur, qui propriis non tenetur, 22. Christianus dominetur elementis, 113. Dominatio sempiterna ex servitute Christi, 114. Vera dominatio est famulatus Dominicae sanctitatis 115. Patris, et Filii una est nobis dominatio, 61. Vid. Praesidere.
    Dominus, cum domi occisus est scelere servorum, ad totam domum vindicta pertendit, 78. Manumittens servos, 96. Terrenus exigit sollicitam servitutem, 109. Non dominum, sed villicum hic quisque se agnoscat, 125. Est super servum, 137. Abstrahat servum a peccatis, ne peccet et ipse, 155. Domino nascenti parantur laquei a servo contumace, 158. Dominus coenans, et servus ministrans describuntur, 161. Quidquid egerit circa servum, justitia est. Ex sibi praestita servitute intelligat quomodo debeat servire Deo. Fidelibus servis justa cibaria ministrat, 163. Est nobis Deus. Non quare, sed quid fieri velit Dominus inquirendum, 166. Ad dominum pertinet peculium servi, 15.
    Domus ampla duos non capit ex invidia germanos, 4 Domum patris habitent filii ubi multa bona, 1. Terrenam domum cur Dominus coeli intret, et quando, late, 18, per tot. Domum nostram intret Christus, 54. Ex apparatu [Col. 1163] mansionis dignitas hospitis innotescit, 92. Elisabeth domus mystica ut reparetur. Claustra domus non prorumpit extraneus, 93. Domus propria gratior post tempus, 114. Domui Mariani uteri qua pensione fuerit a Deo satisfactum, 140. Ad eam nullus pervenit praeter viam, 142. Domus mundi pro homine tacta, 148. Quid sit sua domus sapit, qui sentit alienam, 151. Ejus ornatus invitat auctorem ad habitandum, 171. Domus penetralia tripudiare, et laetari dicuntur, 175. In domo sua cur est propheta sine honore, 48. Vid. Habitaculum, Hospitium.
    Donatio Christi perpetua, 125. Dono Dei largientis unusquisque sit contentus, 120. Nec alterius donum velit occupare. Vid. Munera.
    Dormiens est homo, cum male facit, 22. Profunde dormit, qui non excitatur ad sonum coelestium nuptiarum. Dormire dicitur peccator, 34. Profunde dormientes tota nocte, quid perdant, 39. Dormientibus solent imagines corporeae apparere, 81. Irruere in dormientes signum debilitatis, 97. Cum servi dormirent, Dominus vigilabat, quando.
    Drachma perdita et inventa describitur, 169. Multa dubia circa illam solvuntur.
    Dubia firmanda sunt, 112. In dubiis vitandum judicium, et Deo remittendum, 145.
    Dubitans. De divinis promissis arguitur, 163. Cur ad corvum mittatur. Invectiva contra illum. Deputatur ignibus mortis, et gehennae, et quare.
    Duodenarius. Numerus apostolorum per quaternarium format tripartitam quadrigam, et ad quid, 170. Duodecim patriarchae distincti in duodecim tribus, et alia figura sunt apostolici numeri, 170.
    Dux militum quam redditurus sit Deo rationem, 26. Dux vitiorum. Vid. Mercenarius.

E
    Ebrietas vires enervat, 12. Potus noster in ebrietatem diffunditur a daemone, 12. Ebrietas mundum demersit, et alia mala fecit. Ebriis cominatur diabolus, 13. Est ebrietas sacrilegium in sacerdote, 26. Ebrietas quid sit et effectus, 26. Demergit corpus, 41. Ex vino est, et in ea non est Spiritus sanctus, 88. Filios noctis facit, 104. Cognoscitur per vinum, 116. Ebrius vinum accusat. Ebrietatis incendia in epulone, 124. Ebrietas calicis Domini sobria abolet lamenta peccatorum, 137. Ebrietas terrena deformis, decora coelestis. Divini amoris quid egerit, 147. Mens ebria ut male judicet, 173.
    Ecclesia rogat pro eleemosynario, 14. Navem Ecclesiae ingressus Christus, mare saeculi turbatur, 20. Placatur. Ecclesiae tranquillitas. Tempestas. Sponsa Christi, et thalamus ornatus, quomodo, 22. Ecclesia quando a Christo desponsata, 31. Figuratur in haemorrhoissa, 35. Dum Christus ad Synagogam tendit, Ecclesia fundebat sanguinem humanum, 36. Ecclesia accessit retro ad Christum, quomodo. Quale vestimentum tetigit. Ecclesiae dum Christus attendit, moritur Synagoga. Mane ad orandum ecclesiam intrare debemus, 43. Et quare id non fiat. Ut ex templis idolorum fiat Ecclesia, 51. Ecclesia est in Deum, 57. Conjuncta Christo, 58. Gloria Christi, 59. Consors divinitatis Christi, 60. Perpetua sponsa Christi, 61. Est in Christo, et Christus in ea, 62 Si generat est coeleste mysterium, 67. In partu ipso quantam det filii gloriam, 68. Mater virgo generat nos beatos, et quomodo, 72. Figurae illius. Ablactat filios in Pascha, 73. Ejus filii diversarum aetatum quomodo nutriantur. Nos hortatur ad poenitentiam. In Ecclesia clarescit sabbatum in die Dominico, 75. Duae Mariae deferunt typum Ecclesiarum ad Dominicum sepulcrum, 75. Ecclesia ex duobus populis veniens una est. Sponsa cur salutata a Christo, 76. Reducta a Christo ad fidem suae fidei stationem, 78. In femina figurata loquitur, 82. Ecclesia una figura in duabus feminis et discipulis duobus. Habet corpus Christi ad manducandum, 95. Figura in Magdalena peccatrice, 95. Lacrymatur, quia Christum abeuntem non vidit, 95. In judicio Christus ad Ecclesiam revertitur Synagogam increpans. Semper recipit redeuntes. 98. Sponsa, et hortus, in ea satum granum sinapis, 98. Accipit a Domino fermentum, 99. Ecclesiae lacrymae impetrabunt resurrectionem mortuorum, 103. Figurata in muliere inclinata, 105. Ecclesia curat per impositionem manus. Ut pariat Christo filios, 117. Ejus intercessio ut liberavit animas ex inferioribus locis, 123. Quid pro Apollinari consecuta sit a Christo, 128. Exsultavit in consecratione Chrysologi, et quare, et quomodo, 130. Ejus conventus non contemnendus, 132. In ea quisque maneat, ut sit aliquid. Praeter Ecclesiam vitam quaerere, quae mala. Illuminata incenso heptalismi S. Felicitatis, 134. Ecclesia sponsa figurata in Maria virg., 146. Ecclesiae pax et haereticorum ira, late, 149. Ejus figura, quod anteponenda [Col. 1164] erat Synagogae, 151. Ex fuga Christi habet innocentes martyres, 153. Habet mensas, super quas coenam Domini apostoli praepararunt, 161. Ecclesia et Christus divisi ab haereticis, et a Synagoga uno spiritu junguntur, 144. Ecclesia filia Synagogae Illius nurus. Ex resurrectione Christi tota in ejus conjugio. Corneliensis chara Chrysologo, cur, 165. Ecclesia erat mulier drachmarum, quomodo, 169. Est lucerna ardens, qua Christum invenimus. Ecclesia in principio sui partus iter fecit, 175. Vicohaventina, ut laetabunda genuerit Marcellinum episcopum, 175. Virginitatis coronam parturiendo magis conquirit. In ea Judaeus lucem fidei videt per libertatem gratiae, 176. Ante ecclesiasticam administrationem mundentur a sanguine manus, 18. Ecclesia Ravennas. Vid. Ravenn., Templum, Festivitas.
    Ecclesiastici. Ut verbum Dei, et doctrinam coelestem dispensare teneantur, 26. A principio circa coelestia peccantes quodnam periculum subeant, 26. Inde crimen sumunt peccantes, unde alii veniam impetrant. Tangunt Christi corpus, nec curantur ob fidei carentiam, 33. Vid. Concionator, Christianus, Sacerdos, Lectio.
    Edictum Caesaris edicto, et pagani obtemperaturus occurrit Dominus, 175.
    Eleemosyna. Sit comes jejunii, et maxima inde bona, 8, per tot. Impetrat divinam misericordiam. Publicata est hostilis, etc., 9. Venditur, non donatur. Ubique facienda, dummodo non terrae, sed Deo sit nota. Sit secreta ob pauperis verecundiam. In ea dextera nesciat sinistram, et quomodo. Eleemosyna in Quadragesima dissuadetur a diabolo, 13. De ea optime toto serm. 14. Eleemosyna prima tractatur in coelis, 14. Facit beatum. Est auxilium adversus saeculi mala. Tota Ecclesia rogat pro eleemosynario. Eleemosyna ditat, et quomodo, 22. Secure nostra servat. Nobis servatur a Deo, 22 et 23. Eleemosyna libenter a paupere ponatur in coelum, 25. Erogata reconditur Sanat manum aridam, 32 Eleemosyna cum jejunio quas afferat virtutes et bona, late, 41. Semper sit cum oratione et jejunio. Ubi dicuntur effectus, late. Quomodo credat vivere post mortem eleemosynarius, 54. Facta de toto, vel parte, quid. Offerenti damnosa, cum fit de fraudibus, vel bonis alienis, 54. Eleemosynam quaerit Deus ex eo tantum quod habes, 103. Quid nobis prosit. Eleemosynam qui de suis non facit, criminosus est, 123. Nostra danda, aliena vitanda. Facienda est eleemosyna ab eo qui jejunare non potest, et cur, 166. Facienda in gaudiis natalium, 127. Supplicat pro delictis, 107.
    Elementa peccatorum finientur, quando, 47. Elementa mundi peritura, 101. Praedicant jugiter resurrectionem hominum, 118. Serviebant Christo, 125. Deus auctor elementorum, 160. Ventorum turbines elementa confundunt, 41.
    Elias. Quid egerit suffragio orationis, jejunii et eleemosynae, 43. Currus aethereus eum vexit ad coelum, 92. Ejus lingua clavis coeli, 127. Tamquam reus fugit a facie mulieris. Occurrit in monte ad videndum Christum promissum, 131. Esurit victum Viduae, ut saturet, 136. Ex timore mortem repetebat, quam prius fugerat, 147. Ad latebras illi domus satis est unius viduae, 150. Missos contra se igne coelesti consumit, 151. Ad coelum levatus Quadragesimali jejunio, 166, 12. Cur ei non obsit igneus currus, 166.
    Elisabeth. Sterilis, et decrepita cur pariat, 87. Sterilitas illius aperitur hora incensi. Ejus laudes, 89. Dicitur filia Aaron, et cur. In ea servata generositas stemmatis sacerdotalis, 91.
    Ambo justi. Declaratur varie. Corpore sterilis, virtutibus fecunda, 91. Cur partus ejus dilatus optime. Concipit. Ejus virtutes et Zachariae narrantur ad gloriam Joannis, 91. Ut praeparetur ad conceptum, 92. Totum Domino tribuit, et se occultat. Tacet ex verecundia. Ex illius taciturnitate vox nascitur. Cur Maria mittatur ad eam, 142. Vid. Zacharias. Joan. Baptista.
    Eloquentia. Voluptas eloquentiae deponenda, quando poscitur fortitudo scientiae, 18. Eloquentia saecularis superstitionem invenit, et substantiam naturalem, et Dei notitiam amisit, 5.
    Eloquium imperitum prodere praestantius quam officiosum negare sermonem, 107.
    Emere servanda, non perdenda solemus, 80. Homo emptus est a Deo, 161.
    Epiphania dicitur, quia trino modo Deitas Christi illuxit in ea, 157. In ea magi Deum muneribus confitentur. In ea Christus in nuptiis aquas saporavit in vinum. Et baptizatur in Jordane, cur. Est solemnitas una de trina ostensione Christi. Revelat multis modis Deum humanatum, cur, 160. Tribus modis revelat. Vid. Magus.
    Episcopus. Dum consecratur Chrysologus, facit sermonem hic in ordine, 130. Ubi et officium episcopi describit, [Col. 1165] et virtutes. Lege totum serm. Episcopus ait, subditos esse vitam, salutem, gloriam suam, et eos debet docere quae scit, 147. Episcopus sponsus, et filius suae Ecclesiae sponsae et matris, quomodo, 175. Zachaeus episcopus, 54. Cornelius, Projectus, Marcellinus. Vid. suis locis.
    Epistola. Dulcis usque dum veniat, qui misit, 62.
    Epulae diaboli, quae, 12. Numquid per se damnandae, 121. Epulae divitis et pauperis, 124. Epulis nostris intersit Christus, 127. Festa sanctorum non solemnizantur in epulis, 129. Dantur operario ad laborem levandum, 170. Epulae cruentae Herodianae coenae, 174. Vid. Convivium, Ebrietas, Coena. Potus.
    Epulo dives. Ejus cum Lazaro stupendae vices, 66. Sursum Lazarum gratis respicit. Pungitur a poena. Cur clamat. Negatam misericordiam petit. Sitit aquam. Cur magis cruciatur in lingua, 66 et 124. Pro malis a Deo recepit bona, 66. At nunc pro bonis mala. Stultus putans apud inferos mutare locum. Lazari felicitate torquebatur. Frustra petebat mitti ad suos. Abraham dicitur suus non pater. In epulone petimus omnes, Oh! si quis veniret a mortuis; sed id esset gratis. Dives epulo ab inferno deglutitur, 121. Illius mors, et vita a vita et morte Lazari devicta. Funera divitis et Lazari describuntur. Ejus culpa. Cur divitiae hunc fecerunt criminosum. Divitiarum captivus. Ad ferrea viscera ejus projecit Deus conflatorium pauperis. Pauperis vocem audire contemnit. Canes epulone mitiores, et alia de hoc descriptive. Oculos sursum levat, sed contra se, 122. Abraham patrem vocat, sed frustra, 4. Controversia inter eum et Lazarum e diversis loco et situ. Quare non possit ex Abraham misericordiam consequi. Adhuc crudelis in Lazarum, et cur, 4 et 123. Lazaro invidet, 122. Cur ad stratum ejus non mittatur Lazarus. Qua torqueretur flamma. Non erat damnatus novissimo judicio. Lingua magis uritur, quae insultavit pauperi, et hic gustum habuit. Temporalia illi periere, non crimini. Gutta et mica illum reddidit misericordem. Aquam putei sui Lazaro negavit. Vinctas habet manus, ne aquam sumat, cur. In Lazarum immitis, in se magis crudelis fuit, 123. Cur filius dicitur ab Abraham. Criminosus, quia recepit bona. Deum sibi debitorem credidit. Impius, quia pius non fuit in alium. Pro malis bona recepit indignus. Patrem vocat quem amisit, mentitur in poena. Fratribus suis non sufficeret Lazarus ad profectum. Hi fratres figurant Hebraeos. Descriptiva contrapositio divitis cum Lazaro, 124. Accepit ante animae quam corporis sepulturam. Semper vivit poenae. Ejus cum Lazaro immutatio. Stulte petit misericordiam a patre, quam negaverat fratri. Cur petit Lazarum mitti. Putat stilla exstinguere ignem inferni, qui vinis multis incendia ebrietatis non exstinxit.
    Eremus. Eremi cultores Petrum episcopum videntes quid discant, 107. Eremi dicuntur squalentes, 13.
    Errare qui decrevit, audit semper quod vult, non quod est, 131.
    Error. Erroris materia per Christum fit occasio salutis, 157. Errori succurritur a Deo judicio pietatis ab exemplis.
    Esuriens. Esurientes vitia plus delinquunt, 2. Esuriem sentire et vincere est laboris humani, eam non habere divinae virtutis est, 11. Esurientem tentat diabolus.
    Eucharistia cum humilitate et pavore sumenda, 15. Cur quotidie sumpta non sanet nos a peccatis, 33. Ut det medicinam peccatis, 34. Indigne sumpta dat vulnus. De illa gustum hic et in patria satietatem capiemus, nam est praelibatio mensae beatae et viaticum, 68. Hic sumitur in altari, et de ea in aeternitate vivitur, 70. Est corporis mentisque virtus. Eucharisticus panis ut fuerit factus, 71. Et effectus. Dicitur panis quotidianus, quia jugis, 72. Perfectae beatitudinis panis est. Si Christus se manducandum dedit hic, quid faciet in gloria? 95. Est viaticum. Est regale convivium. Datur in Ecclesia ad salutem. Quomodo caro Christi manducetur, scit Christianus pius. Fuit praeparata per apostolos Domini super mensas Ecclesiae, 161. Eam novit tantum fidelis. Ut sumenda sit, 172. Mundities nostra in ea sumenda innuitur, 91. Vid. Panis, Oratio Dominica.
    Eunuchus voluntaria castitate transfertur in obsequium Christi, et mutat Palatii infulas, 56.
    Euphemia plus solvit in fructu quam promisit in flore, quae manente virginitatis flore ad fructum martyrii pervenit, 97.
    Eva scandalum accepit ab oculo, 27. Melius illi si fuisset sine oculo et manu, quam sine justitia originali. Item si in paradiso fuisset impedita, 74. Quae vidit arborem scientiae, videat arborem sinapis, ut sanetur, 99. Mors ad omnes per eam. Eva maledicta fuit per naturam mater morientium, 140.
    Evangelium dicitur pannus rudis, et principium texturae ex vellere agni Dei, 31. Pannus tinctus sanguine Christi. Hinc pannus non immittitur Judaicae vetustati. Evangelicae lectiones commoda praesentis futuraeque vitae largiuntur, [Col. 1166] 34. A discipulis praedicandum omnibus, 83. Ejus aurora quando, 86. Ejus lectiones sunt bonis intelligentiae salutaris, at malis occasio erroris, 89. Ejus sensim promovet ad altiora, 92. Quadriga Evangeliorum homines transmittit ad coelum. Evangelicam segetem cum haeretica zizania inimicus confundit, 96. In eo celatur sensus divinus, 99. Quod Evangelio obediamus est ex vocante Deo, 114. Servitus Evangelii quid operetur in nobis. Mira pietas ex evangelica doctrina, et cur. Ejus metuenda principia intonantur ad suscitandos hominum sensus, 115. Illius auctoritas mentes reparat ad laborem, 115. Libentius auditur, cum vario modo declaratur, 116. Declarandum cum moderato sensu, et cur, 125. Quid agat in homines Evangelium. In eo plurimae quaestiones velantur, nec faciles, quae ab homine solvantur, 126. Ejus sanctio fuit Joannes, 127. Vilis non habeatur evangelicus sermo simplicitate sua, 132. Gentibus praeparatum a Joanne, 137. Ex eo coronae aeternae, 144. Ejus apices, litterae, syllabae, verbum, nomina, personae plenae divinis figuris, 146. Quae loquatur, et non loquatur, Evangelium, 156. Mulieres typus evangelicae praedicationis, 76. Totum plenum mysticis sensibus, 169.
    Evangelistae utuntur mystico sermone 79. Evangeliorum profunditas nos promovit in altum, 173.
    Evangelizantes pacem sunt pedes Christi, 95. Et vestigia ipsius, 76.
    Evector pietatis nescit lassescere, 170.
    Exactor avidus de solutionis tarditate conqueritur, 77. Vid. Publicanus.
    Excelsa contueri ne praesumas, et cur, 164.
    Excubiae deputatae cunabulis Christi fuerunt Innocentes. 152. Vid. Vigiliae.
    Excusatio non est ubi usitata praecepta sunt pro maximis repensanda, 114. Excusatio dicentis in principio orationis, 138. Excusatio non relicta Herodi, 152. Ea caret, qui facinus ipso judice teste committit, 26.
    Exemplum bonum prodest, 34. Vernaculis exemplis Dominus nos informat ad capienda divina, 39 et 47. Christus exemplo hominem reformat, 48. Exemplis insinuatur Dei affectus, 55. Dat spem, 74. Exemplo confirmamur, 108. Singularitas non admittit exemplum, 153. Cur Deus det exempla externa et vilia, 163. Cur Christus descendat ab exemplo foedissimae avis ad exemplum floris odorati, 163. Exempla roborant praecepta, 166. Comprobant factum, 175. Judaeus sit exemplum utile Christianis, 46. Exempla multa generant fastidium, 29.
    Experientia vires naturae demonstrat et hominis, 90
    Explorator. Exploratores terram quadraginta diebus circumeuntes quid significent mystice, 166.
    Exponere facta Christi litteraliter et mystice debemus, 95.
    Expugnator suus esse non potest cui est intus inimicus, 171.
    Exspectare. Servus hic Dominum exspectans in gloria talionem habebit, 24. Longa exspectatio magnae promissionis fatigat mentem, 130.
    Exsultatio. Qui intrat exsultans ad Deum, est liber a reatu, 6. Et cur id audeat. Qui possint exsultare Domino, 46. Et quomodo. Exsultatio sit communis in natalitiis sanctorum, 129.
    Extraneus. Extraneus non intercedit apud patrem, 2. Qui se negat patri, et extraneo se committit, quid inveniat, 1.
    Ezechiel eximius prophetarum, 40 diebus jacens latere uno captivitatem futuram dum praefigurat, absolvit, et ratio, 166.

F
    Faber. Fabri filius dicebatur Christus, cur, 48. Et cujus fabri esset filius, 48 et 49.
    Facere debemus quae a Domino jussa audivimus, 102. Fecit Christus quae mandavit 151. Vid. Facta Christi.
    Facies. Ex facie tantum non sunt res judicandae, 145. Simulata facies exclusa in jejunio a Deo, et cur, 7.
    Facultates. Vid. Divitiae.
    Falsitas. Exemplum falsitatis in villico cur dicatur pium, 126. Inter nuntia falsitatum judex animus non invenit verum, 131. Falsitas ex obstinatione. Falsitas sola semper veritatem impugnat, 169.
    Fama. Famae Christus non credit, sed inquirit, cum terra accusat, 125. Si fama versae substantiae nos praecedat ad Patrem ante tempus moriemur. Famae carpitur ob pecuniam, 126. Quis famam quaerat de hominis ruina? 171. Eleemosyna ad famam data est hypocrisis, 9. Fama virtutum respondet ad nominis gloriam, 67. Ex turpitudine et infamia sepelitur fama, perit gloria, 1.
    Fames est tortor gulae et luxuriae, 1. Reducit filium ad patrem, 11 et 5. Simulacrum famis est jejunium sine misericordia, 8. Esuriem non habuit Christus per quadraginta dies, 11. Esuriem vincere humanum est, non habere divinum. [Col. 1167] Ex fame diabolus judicat posse tentare. Fames tempore Chrysologi, 45. Fames Christi non est pro cibo, sed pro suorum charitate, 78. Provehit ad jejunium, 124.
    Fastidium sumitur ex frequentato sermone, 120. Ex lassitudine tam dicentis quam audientis, 122.
    Febris. Ut ex frigido humore succendatur, 114. Quid agendum, cum febris a villicatione nos excludit, 125. Febre aestuat frater qui fratrem laedit, 139. Febrientibus cibus salutaris amarus, 164. Febris aestuabat in domo Petri, 18. Vid. Phrenesis. Aegrotus, Infirmus. Arefacta membra longa febre ut curentur, 41.
    Felicitas sancta tot habuit filios quot mundus dies, 134. Mater luminum, fons dierum, et alia de illa, per tot, 134, cum notat.
    Felicitas prima est non peccasse, secunda peccatis veniam invenisse, 34. Unica felicitas justum in omnibus esse, 91. Prima felicitas est perpetua innocentia, 167. Felicitas aliena est invido cruciatus, 172.
    Felix. Ex felicitate aliena livor, 122. Dolor est felicem videre illum quem aliquando putavimus infelicem, 123.
    Ferculum. Crudelitas fuit caput Joannis Baptistae, 174.
    Ferae innumerae ad unam ovem, crudeliores, quod capere nequeunt, et vorare, 171.
    Feritas lenitate mitigatur, 6.
    Fermentum est similitudo regni Dei, 99, per tot, et cur dicatur granum accipi ab homine, fermentum a muliere, 99. In eo tres farinae mensurae ut Trinitati applicentur. Fermentum habent fides, perfidia, et resurrectio. Est sacramentum coelestis doctrinae. Non est moles magnitudinis, sed tumoris, 172.
    Ferrum duratum in teneris uberibus, quando, 152.
    Fertilitas erit ei qui fuerit largus in pauperes, 104.
    Fervor est obsequium rationabile, 109.
    Festivitas ecclesiastica non est infructuosa, 85. Non consecranda pro nostris voluntatibus, sed pro suis virtutibus. Diem festum e coelo nobis praestat Deus. Natalitia Domini a sole revocata, 87. Festivitatis gaudium habeat misericordiam in egenos, 103. Festivitates coelestes Judaeus decimis honoravit, Christianus vel centesimis honoret. Earum pompa reddidit obstinatos Judaeos, 11. In festivitatibus sanctorum eorum laudes referendae in quantum sufficit, 122. Gaudia festivitatum hominum sint cauta, quomodo, 127. Festivitates sanctorum non celebrantur in epulis profusioribus, sed in imitatione sanctorum, 129. Annuae celebrantur ad nostram recordationem. Ecclesia laetatur in sui filii festivitate, 130. Festivitas martyris ut celebretur, 135. Festivitas septimi mensis, 139. Festivitates Domini suis vocabulis causas suas eloquuntur, 157. Epiphaniae fit quotannis ad hominum memoriam, 160. In festivitatibus procurandum, ut omnes ad Dei gratiam recurrant, 10. Vid. Solemnitas, Sabbatum, Epiphania.
    Fenus. Triste est semper vinculis fenoris alligari, 88. Christus dedit, non accipit in fenore, et promittit se exacturum, 123. Vid. Usura.
    Fetor. Quod alienis operis eversori fetet, non fetet sui operis amatori, 65. Fetor Lazari ad ostendendum divinum miraculum. Deus fetentibus dat vigorem. Vid. Lazarus, Martha.
    Ficus. Quomodo tegit Adam, et Zachaeum, 54. Arbor pro similitudine data, 106. Producit grossos in florem, sed projicit, 106. Symbolum Synagogae. Non signat praesentia, sed indicat futura. Ad eam currit post culpam Adam, et sub ea quaerit illum Christus. Non tegebat, sed nudabat verecunda, et stimulabat pudorem. Sterilis stercoratus.
    Fiducia impetrandi postulata tunc est, quando oratori rex dictat supplicationem, 70. Fiducia nostra ex familiaritate Christi, 144. Fiducia data credituris ex fuga Christi, 150.
    Fidelis. Christus fidelibus ministrabit epulas, infidelibus sententiam, 24. Eis Vesper lucescit, 75. Gaudeat invenisse Christum verum Deum, 88. Illum non latet divinus sensus celatus in verbo Dei, 99. Dignus dicitur Dei auxilio, 102. Fidelibus semper notus Christus, 131. Cum fideli Deus est, cum infideli homo, quomodo, 145. Fideliter currentibus occurrit Christus, 80. Fidelis clarior sole, 36.
    Fides. Pater divinus fide quaesitus statim adest, 3. Fides non requirit arbitros, 9. Ad fidem ducendi sunt infideles, 10. Et qui, et a quibus. Quibus, et quomodo danda sint fidei signa, 11. Per fidem salus gentium, 18. Daemonisque debellatio. Cur modica fides discipulorum Christi, 21. Fides subito curat quod ars diu non curat. 33. Dat salutem, 34. Nebulae fidei mulieris haemorrhoissae fugantur, 36. Fides stat per orationem, jejunium et eleemosynam, 43. Cur a Christo respiciatur fides offerentium paralyticum, 50. Fides patris filio prodest, infidelitas obest, 51. Fides et confessio, salutis sacramentum, 56. In corde, non in chartis ponenda. Auditu capitur. Fidei compendium est corde credere, et ore confiteri, 56. Fidei sacramentum purgat labia immunda, et alia facit, 57. Non committenda chartis, 57 et [Col. 1168] 58. Qui fidem quaerit, rationem non quaerit, 58. Compensatur a Deo. Unde fides colligat argumentum resurrectionis Christi. Fides ex auditu, auditus ex verbo, 59. Res sequitur in fructu, si fides praecessit in semine, 60. Fides tradenda memoriae, non libro. Perfidis fide sacramentum perniciosum. Radicata fides in profundo pectoris extollitur in cacumen credulitatis, 61. Fidei confessio fit ore ad salutem. Fide homo designatur incola coeli, etc., 62. Reverenter amplectenda. Fidei confessio cito remunerata, 68. Quid valeat fides, 71. Fides mulieris de sepulcro, 74 et 77. Fidei fundamenta super petram, 74. Docuit resurrectionem Christi, 76. Recepit Christum ab inferis, 77. Fides mulierum turbata in passione Christi. Stabilita, 18. Fides discipulorum Christi altius requisita, 81. Mulierum caeca, 82. Fidem suscepturos a terra divisos, magos, Graecos, Romanos, prophetatum, 83. Moritur qui sine fide est, et quomodo. Fides curat morbos, 83. Paulatim perfidis infundenda. 87. Fides primum ex credulitate. Fides dat verbum, infidelitas negat, 90. Fidei mentitur, si quod facit magus, non facit Christianus, 91. Fides requiritur in conceptu et partu Virginis, 92. In fide putati pares, aliquando sunt dispares, 97. Fide accedimus ad Deum. Fides habet suum fermentum, 99. Inclinat Dei voluntatem ad revelanda secreta, 100. Ea jungimur Deo. Fides gentium rapuit, quod sprevit perfidia Judaeorum. Et fecit vim ut raperet patris haereditatem. Christus se Deum ita manifestat, ut etiam sit locus fidei, 102. Fides servos promovet in amicos. Vivit et viget in gentibus. Fidem quaerit Deus, non mortem, 108. Fides offerenda Deo ad perfidiae destructionem. Vexillum fidei erectum ad Judaeorum et gentium salutem, 110. Salus tota in fide. Fides est dux viae Christi, in qua stamus Fides unde tota esset periculis plena, lex aperuit, 116. Tota spes fidei est in resurrectione mortuorum, 118. Accipenda fides, quia datur gratis. Fides et devotio martyrem facit, 128. Fides sola attingit Deum, 131. Fidelis agnoscit quod nescit infidelis. Fides non arsit in Laurentio, sed ardentem consolata est, 135. Fidelem tenet promittentem. Orandum ut augeatur ad aeterna bona credenda, 139. Fide cognoscitur Verbi incarnatio, 141. Sine fide ne minima operum Dei assequi possumus. Fides ratione Dei subsistit, non hominis. De fide Evangelii codicilli sumendi ad coronas aeternas, 144. Fides promissionis factae David impletur in Joseph, 145. Corda mortalium ad fidem excitata per Christum, 151. Significata in thure, 159. Fides gentium dedicata ex credulitate magorum, 160. Eo pervenit fides, quo non perveniunt cogitationes humanae, 163. Auget nos ad mensuram Christi, 163. Christus ad fidem promissi auditores perducit exemplo. Differentia inter simpliciter fidelem, et scienter fidelem, 166. Ad firmitatem fidei daemon insanit, 149. Vid. Perfidia, Confessio. Qui auditu fidei secretum conscendit, ad totam rem pervenit, 142. Ne fidei germina necarentur, tempora partita sunt in stillicidia, 143. Christum non tangit manu, qui fide prius non tangit, 76. Flumine linguae bibitur fidei auditus, 79.
    Figura, seu parabola filii prodigi tribus de causis profertur, 1. Figurae dicuntur a Domino ad nostram correctionem, 2. Prodigi figura quomodo applicetur nobis. Quomodo Hebraeo et gentili attribuatur, 5, per tot. Figura de fideli dispensatore omnes tangit, 26. Paralyticus figura Judaeorum, publicanus gentium, 30. Manum aridam habens cujus figura sit, 32. Haemorrhoissa figura Ecclesiae, 35. Figuris praesentibus futura mysteria nascenda 36. Joannes figura Christi. Jacob figura Christianorum, 73. Christus loquitur in parabolis et obscure, cur, 96. Figura de grano sinapis, 98. De fermento, 99. Parabolae traduntur de rebus notis omnibus, et cur, 99. Dicuntur ad instruendos populorum animos, 106. Adam figura Christi, 117. Figura villici iniqui pertinet ad populum, 125. Est figura populi gentilis, 126. Filii redeuntis ad patrem significat hominem baptizatum, 137. Figura Ecclesiae sponsae est Maria virgo, 146. Christi est Joseph. Figura Christi fugientis in Aegyptum quid significet, 151. Duo animalia praesepii sunt figura duorum populorum, 159. Populi Judaici figura rubus, 164. Figurae adimplendae, 166. Figura ovis perditae explicatur, 168. Drachmae perditae, 169. Fratres epulonis figura Hebraeorum, 123. Daemoniacus figura populi gentilis, 52. Vid. Forma.
    Filius indignus praerogativa filii, quando non possidet bona cum patre, 1. Prodigus quo ausu petierit portionem a patre. Beatus, si pater substantiam ejus teneat. Infelix, et quomodo si sine patre possideat. Convivens parentibus et propinquis, quae bona. Patri ingratus transit in bestiam, 2. Apud patrem intercessore non eget. Cur dicit: Non sum dignus vocari filius. In libertate, ad quae mala tendat. Ut caveat diabolum, maneat cum patre. Et ut fruatur semper paternis bonis. Filiorum peccata redimuntur osculo, 3. Filii peccatores redeant ad patrem. Filius abscedens dives [Col. 1169] a patre, redit discalceatus. Senior filius ob invidiam perdidit bonum frugalitatis, 4. Ignarus filius judicans patris pietatem, 4. Filius est substantia patris. Filius senior est Judaeus; junior gentilis, quomodo, 5. Filius coelestis patris veniam petat, et panem. Filius non generatur absque Dei auctoritate, 6. Patri non credens nescit se filium, 7. Est patri ingratus, si illum non honoret muneribus, 10. Filii sint grati erga parentes, 33. Fabri filius. Vid. Faber. Filius Dei nil requirat praeter coelestem patriam, 49. Filius quando repleatur daemone, 51. Filius suspectus de largitate patris quid agat, 54. Filius Dei probatur, qui non obscuratur vitiis, etc., 67. Filius generi respondeat, 68. Impetrat a patre quae sancta sunt, 70. Multa prece non laborat, 71. Filius petit ex necessitate, pater dat ex charitate. Placet justa petens, displicet stulta requirens, 71. Filii degeneres puniuntur. Dura tempora dominationis paternae, propter spem haereditatis. 71. Filii Dei haereditatem vivente patre possidebunt. Filii militant Deo, antequam parentibus nascantur, 72. Filius non est uni tantum genitus, qui cunctorum est creatus ad gaudium, 88. Filius decrepiti vinum nescit. Laudatur ex gloria patris, 89. Filius dicitur illius cujus vitia, seu virtutes habet. Quod parentes de filiorum meritis judicent, e coelo est, 107. Filius magis impius ex pietate patris, 123. Vocatus sub nomine filii, et damnatus graviter dolet. Filius quod patitur judicii est, non furoris. Qui genitoris opera non facit, negat genus. Filius ditat, qui plenissimam charitatem relinquit, 162. Pro se sollicitus filius culpat superstitem patrem, 163. Prodigum non passus est esse in secundis pater, 3. Vid. Pater.
    Fimbria vestimenti Christi, quam tetigit haemorrhoissa. Vid. Haemorrhoissa. Quae sit haec fimbria mystice, 34.
    Finis quem justo dat Christus in morte non suscipit finem, nec interficit, sed perficit, 114. Finis delictorum erit in resurrectione carnis, 117.
    Flagellum Dei est propter culpas nostras, 20. Super nos inundat. Deus dormire dicitur, ideo excitandus, quomodo. Homines a Deo flagellati penuria pestilentiaque, peccatis tamen inhaerebant, 45. Ex contemptu Dei venit, 43. Flagella Dei cessabunt, si convertamur ad Deum, 20.
    Fletus. Flendum est, quod unius delicto totus mundus fuerit condemnatus, 111. Vid. Lacrymae, Planctus.
    Flores camporum grati, sed gratior panis, 18. Grati sunt flores, sed usque dum perveniatur ad poma, cur, 62. Multi flores multitudinem fructuum pollicentur: sed ventorum flabris exanimati, paucissimi ad fructum perseverant, 97. Quando aliud appareat habeatur in specie. Hortus Ecclesiae flagrat sempiternis floribus, 98. Flores odorati sumuntur a Christo ad nostrum exemplum, 163. Vid. Lilium, Rosa.
    Flosculi verborum non quaerendi, sed fructus in explicatione sacrae Scripturae, 18. In frutice horrenti flosculi miri odoris germinantur, 49. Flosculi legales deceperunt Judaeos, 106.
    Femina. Feminae apostolos praecedunt ad ministerium, quae ordine sequuntur discipulos, 75. Deferunt typum Ecclesiarum ad Dominicum sepulcrum, 75. Cur venerunt videre sepulcrum, non Dominum, 75. Femina generat nobis Christum ex sepulcro. Feminae duae figura Ecclesiae, 76. Tenent typum evangelicae praedicationis. Fide tangunt vestigia Salvatoris. Femina mortis interpres fit nuntia resurrectionis, et alia, 79. Non praeponuntur apostolis. Per virum et feminam causa mundi finitur, 99. Per feminam vitam meruimus, 142. Femina virgo seducta maritum virginem inducit ad esum cibi, 148. Fit materia totius ruinae, quae facta fuerat ad solatium singulare. Hincque primum hominis peccatum. Feminarum pericula si Joannes non evasit, quis inter eas vivens securus evadet? 174. Vid. Mulier.
    Fons frigidus sitienti laetus, 46. Ore angusto manans magis fluviorum laticibus ampliatur, 61. Ut sensim crescat, 39. Fons Solymae abundat, cum impellit angelus, non cum sitit hauritor, 86. Fons non sitit, 110. Fontes natura grati, salsedine ingrati, 111. Fluvius deservit fonti, 11. Si ejus vena ditatur suo irriguo, felix, 136. Siticulosus fons in pectore Pharisaeorum, 172. Fons veniae. Vid. Veniae. Christus fons voluit dilui, 90.
    Forma seu figura saeculi ab Apostolo correpta, 120. Quae sit, declaratur ab eodem. Ad formam Christi nos revocat Apostolus, et quomodo. Variae formae a regibus Persarum sumptae ridiculae, 120. Formam passionis Christi Petrus et Andreas in se ipsis exprimebant, 133. Cur formae variantur a Deo, 170. Imperfectis oculis grandescunt formae, 176.
    Fortis malis non turbatur, 47. Fortis miles provocat palam spectantibus omnibus, 97. Fortes non prosternunt adversa, 124. Fortium sudor superatur a lacrymis parvulorum, 128.
    [Col. 1170] Fragilitas est febris, quae erumpit in phrenesim vitiorum, 41. Quae sit, et multa de illa, 41. Mala quae veniunt ex ea. Ut curetur. Fragilitas semper tendit ad lapsum, 42. Humana quos effectus producat, 45. Ejus descriptio, 68. Ut succumbat in conflictu, 68. Humana circa divina quanta sit, 90. Humana jubetur tantum dare Deo quantum dedit mundo, 114. Humana ut passionibus in qualibet aetate perturbetur ad lapsum, 115. Humana succumbit portatura Deum, 142. Corrumpitur sanie vitiorum, 167. Cito cadit, quae socios despicit, 170. Innata cogit nos peccare, 34. Vid. Infirmitas, Passiones.
    Frater oratione, jejunio et lacrymis juvandus, 20. Fratri qui subvenit, sibi subvenit. Quis frater dicatur apud Hebraeos, 49. Cur discipuli a Domino fratres dicantur, 80. Fratres epulonis figura Hebraeorum, 123. Frater est in febre et furore, fratrem cum laedit, 139. Christus frater noster factus est, 162. Invidus animus fratri, patri gratus non est, 4. Invidus credit damnum, dum conspicit cohaeredem. Fratrem vult perdere Hebraeus per invidiam, 5. Fratrum pictura cum concordia quid significet, 149.
    Fraterna charitas orat Dominum in periculis fratrum, 20. Per eam abstrahendi sunt peccatores a perditione, 155. Ubi non est, nec gratitudo erga patrem, 4. Vid. Unio, Concordia, Amor, Proximus.
    Fraus laedit homines, 62. Fraudis manent poenae, 97. Fraudes timere non potest, cui deperire nil potest, 97. Quando fraus sit pia, 125. Fraus villici, 126. Ex ea tota perditur fides. Creditor supernus fraude non praevenitur. Villici quare probata a Domino, 126. Fraus in se reversa colliditur in Herode, 152. Felix quae, 35.
    Fremere. Cur Christus in resurrectione Lazari fremat variae rationes, 65.
    Fructus factus post terram, dat vitam et substantiam, 117. Centesimus quando debeatur ab homine suo auctori, 126. Fructus a terra non habet homo ante laborem, 142. Fructum copiosum quando villicus habet, dominum venire ad lucrum suum cupit, 158. Interpretantis mysticas Scripturas, 96.
    Frugalitas summum bonum est, 4.
    Fuga sumenda de hypocrisi, alias cademus, 7. Fugiendum a facie mulieris, 127. Nostra fuga excusatur ex fuga Christi, 150. Fuga bellicosi ars est, non pavor. Fuga potentis se subducentis infirmo, cur. In persecutione melius est fugere quam negare, 150. Fuga utilis, 151. Fuga martyris non comprehensi necessaria. De invidia statim sumenda, 172. Devoti militis non est sui ducis describere fugam, 150. Fuga discipulorum Christi, dum ipse capitur, an culpabilis, 133.
    Fugientes ut revocet, Christus fugit, 150. Fugientes homines excusantur fuga Christi. Domino fugiente non est indignum fugere servum, 151. Fugiens Deus peccatorem, parcit, 131.
    Fulgur non illuminat, sed dat pavorem, 64. Fulgur angeli resurrectionis Christi, 74. Fulgura cum aliquid dissolvunt, sensus, mentesque hominum corripiunt, 171.
    Funus divitis et pauperis describitur, 121.
    Fures de necessitate nascuntur, 7. Sua largiantur, qui furabantur aliena, 113. Qui semel coepit furari, nec desinet in oculis Domini, 126. Fur amat noctem, 158.
    Furor est irrationabile obsequium, 109. Furor est fratris, proximo cum ipse deliquit, 139. Furor fratris in fratrem aegritudini ascribendus. Furor nescit carere dementia, et quomodo, 173.
    Furtum haemorrhoissae nullum dedit furato detrimentum, 33. Fuit pium, quia fide attrahente commissum. Fuit felix, 35. Furtum tota celeritate reddatur, 123. Vid. Latro.
    Futurum datur intelligi ex praesentibus, 47. Futura non accipit judaeus, quia de praesentibus est ingratus, 48. Futura jam facta sunt Deo, 70.

G
    Gabriel Angelus apparuit, locutusque fuit Zachariae, et est servus Dei, 90. Vid. Maria virgo, Angelus.
    Galla Placida, mater Valentiniani imperatoris, interfuit consecrationi Chrysologi archiepiscopi, 130. Possedit augustam Trinitatem, et quam, et cur. Sacerdotes rogantur orare pro illa, et filio Augusto.
    Gallina. Gallus. Deus sicut gallina nos educat, ducit, vocat, et descriptive, et cur, 170. Gallus quid impendat hospiti, 21.
    Gaudium habet pater plus de venia in filium, quam de justitia, 3. Gaudendum cum caeteri gaudent, 6. Ad gaudium cur terra vocetur. Gaudium David cum agni Chritiani nutrirentur lacte, 6. Gaudium nostrum est cooperari Deo in salutem animarum, 10. Socius in labore etiam in gaudiis habendus est, 40. Ut gaudium conveniat cum lacrymis, 46. Gaudium de malo pauperis luctu compensabitur, 47. [Col. 1171] Gaudium post lacrymas, 65. Ex resurrectione Lazari. Gaudia desiderata vix creduntur, et dant stuporem, 81. Gaudium gratius post moerorem, 84. Gaudium festivitatis sit cum misericordia in egenos, 103. Gaudia cauta sint in festivitatibus, 127. Sumendum gaudium ex victoria, et exemplo sanctorum, 129. Gaudium cum Ecclesia est in pace. Haeretici in ira, 149. Gaudiis non miscenda tristitia, 175.
    Gazophylacium Christi est manus pauperis, 8.
    Gehenna, quae exurit reos, innocuis deservit, 166. Ejus ignibus qui deputentur, 163. Vid. Infernus.
    Gemitus noster non necessarius, quando, 166.
    Generatio hominum et animalium ostendit divinum amorem, 55. Duplex, qua nascimur, et qua renascimur, 126. Generatio divina testem nescit, 160. Primordia generantis sunt omnibus duriora, 175. Via generatur in via, quomodo. Hominis non sit sine Deo, 6. Generatio Verbi divina. Vid. Trinitas, Divina.
    Generosus animus facile contemnit quae magna putat, 29. Ut delicta praeveniat, et conculcet, 116.
    Gentilis populus dicitur filius junior, 5. Beneficia quinque naturalia fuerunt ei portio substantiae. Haec poterant illum ducere ad cognitionem Patris coelestis. Fuit in principio mundi idololatra. A Deo peregrinus non loco, sed animo. Saeculari scientia dissipavit patris substantiam, 5. Daemonis idololatra. Nec veritatem didicit. Ejus stultitia. Recessus a Deo ad gulam. Gentilis a Deo permissus, ut ex malo fieret bonum. Rediit ad Patrem. Peccavit in coelum idololatrando. Ad congregandas dispersas gentes, Deus induit personam pastoris, 6. Gentilis sanatur in vespere, 18. Est idololatra. Ad gentes Christus venit non carne, sed Verbo. Gentilis extra quatit Domini navem, 21. Ut insurgat contra fideles, 40. In daemoniaco figuratus non sanatur, nisi a Christo, 52. Gentilis veniens ad Christi fidem prius exorcismis purgatur. Laetatur gentilis se deos fugisse profanos, 57. Derogat nomini christiano, 69. Caecitas in parte facta in Israel, donec plenitudo gentium intraret, 73. Salus gentium et Judaeorum a Christo juncta, 78. Gentilis credit non viso Christo, 83. Gentes exterae, quae susceperunt fidem. Gentilis fecit sibi creaturas esse Deos, 89. Fides gentium rapuit quod Judaeorum perfidia sprevit, 100. Et vim fecit Christo. Canis quomodo lambat Christum panem, 100. Gentilis, id est Christianus alios ducit ad Christum, 102. Diligit gentem Hebraeorum. Tantum gentili Christus est junctus, quantum a Judaeo disjunctus. Gentilis laudatur ex fide. Gentium vocatio et obedientia. Gentilis sacrilegus, 105. Deorum monstris obsequens Deum verum ignorat, 111. Cur per naturam superbire non debeat, 110. Gentilis figuratus in villico iniquitatis, 126. Convenitur ad reddendam naturalis boni rationem. Gentilis jam Christianus Judaeum interrogat. Gentiles Christiani effecti, quomodo Judaeis prudentiores sint. Gentes a Joanne praeparantur ad Evangelium et poenitentiam, 137. Cur simulacra finxerunt, 147. Christus venerat ut gentes introduceret ad fidem, 151. Gentes anteponendae Hebraeis, 151. Gentiles suos deos foeditatibus trahunt videndos, 155. Gentiles vindices injuriarum Dei, et quomodo. Gentilis asinus agnovit Dominum suum, et quomodo, 159. Gentium credulitas dedicata ex fide magorum, 160. Sata gentium a Christo purgata igne artifici, 164. Gentilium conversio operata ab apostolis, qualis, 51. Fuit bestia, quomodo, 23.
    Genus. Temerarius est qui discutit de genere, 72. Genus negat, qui genitoris opera non facit, 123.
    Gladius vitalis quando occidit, non dat mortem, 108.
    Gloria comitatur virtutes, 31. Christi resurgentis sepelivit injuriam morientis, 75. Gloria filii laus est patris, 89. Major est innata quam quaesita, 89. Ad gloriam nascitur qui liber est, 101. Gloriae tantum subjiciatur homo, quantum fuit subjectus turpitudini, 114. Ad coronam gloriae hortamur ab Apostolo, 119. Pro ea currunt Hebraeus, philosophus, haereticus, et Christianus, sed hic unus illam accipit. Pro aeterna gloria certandum, et contra quos. In gloria ut sancti exerceant officia pia, hic ab eis praestita, 121. In gloria sancti vident cruciatus malorum, 122. Gloriam aeternam laboremus possidere, 124. Gloria aeterna hic paratur quomodo, 144. Nostra ut sepeliatur, 1. In ea sancti vident quidquid est divini luminis, honoris et gloriae, 176. Vid. Beatitudo, Aeterna. In gloria non erit tempus, 82.
    Glorificare Deum debemus publice post gratias acceptas, 36.
    Gratia Dei nos ducit ad illius conspectum, 6. Ut infirmis detur a Deo. 50. Quomodo justificat peccatorem abortivum, 56. Gratia Dei audimus, et respondemus de fide, 58. Gratiae agendae de praestito, 65. Gratia facit hominem terrenum esse coelestem, 72. Gratia vocamur, 81. Intromittit in templum quod lex deducit ad januam, 86. Joannes Baptista, ut pervenit ad gratiam, 88. Gratia referatur ad gloriam nominis Dei. Per eam justificamur, 91. Gratiae singularis est, esse in omnibus justum. Praeveniens, et efficax, [Col. 1172] ut ducat ad Christum, 93. Gratiam agnoscere indignus est, qui legem abscondit, 96. Gratiam habere justi fatentur, per quam stant, et sine qua pereunt, 97. Gratia etiam reprobis offertur, 100. Gratia a domino spreta datur servo. Gratia vocat ad Deum, 102. Gratia Christi redimus ad vitam, 112. Ut gratia abundet, non permanendum in peccato, 113. Data est a Deo homini, non data peccato. Gratia manumittente liberantur a servitute peccati qui sub lege sunt, 114. Gratia vocat hominem servum, qui est vere liber. Adoptat hominem in Dei filium. Per gratiam solvendum quod per naturam non potest, 126. Gratiae baptismatis effectus, 137. Qui gratiam invenit, timere nescit, 142. Gratia Spiritus sancti docet mysticos sensus in Evangeliis latere, 169. Lavat unicum gratiae lavacrum, 171. Gratiae libertas, 176. Ad Dei gratiam quilibet ducatur, 10. Mariae gratia. Vid. Maria virgo. De illius liberali gratia, fuse, per tot. Gratiae magnitudo cognoscitur ex magnitudine reatus, 54. Gratia perseverans quando, 68.
    Gratus Deo sit dives, quando pauper in malis est gratus, 124. Gratiora sunt accepta, quam possessa, et inventa magis quam subjecta, 69. Resurrecturus homo sit gratus Deo, 101.
    Grex daemonum mittitur in gregem porcorum, cur, 16. Quare Christiani vocantur pusillus grex, 22. Grex mitis quomodo vicit varia genera bestiarum, 23. Imitatur Christum. Vincit cum perdit.
    Gula ducit ad famem, 1. Epicurus de gula auctor desperationis, 5. Gulae complacere noli, dum jejunas, 12. Adam e paradiso gula extraxit, 12. Gulae pretio mulier emit mortem, 63.
    Gutta quam petit epulo ad quid, et quid egerit, 124. Gutta et mica sufficit ad refrigerium pauperis. Gutta roris sancti Christo oculos peccatoris baptizat, 176. Ex ea resurrectio credibilis ostenditur. Vid. Mica.

H
    Habita perdidisse major est dolor quam numquam habuisse, 123.
    Habitaculum innocens torquetur sedere habitatoris, 17. Vid. Domus.
    Habitus. Ad quid mutetur a Deo, 170.
    Haemorrhoissa. Occulto vulneri ut remedium quaerat, 33. Ancipitibus cogitationibus cumulata. Fide curatur. Cur stabat a longe, nec loquebatur. Cur furatur sanitatem. Ad fidem furtumque confugit, 34. Ut agebatur procellis cogitationum. De summitate fimbriae ad sommum Deitatis pervenit. Quomodo accessit retro. Fides illius, 34 et 35. Docuit quantum sit corpus Christi tangere, 35. Ut habeat veniam tacita confessione, 34. Ut Christus ad illam conversus sit. Media inter vulnus pudoremque quid fecerit, 35. Conscia doloris, non peccati, accessit retro. Cur tetigit fimbriam. Scientia, sacramento, et fide magna. Est figura Ecclesiae. Dominus non quaesitus illi ocurrit, 36. Inter ipsam et Dominum est commercium furtivae salutis. In multitudine est sola cum Christo. Cur quaerit Christus quis tetigit vestimenta sua, 36. Deus laudatur in ea. Ante curam latet ex verecundia, post venit in medium, ut gloriam Deo referat. Cur annos duodecim infirmitatis haberet. Ejus pudor celatus etiam a Chrysologi silentio, 86. Tangens Domini fimbriam non eam polluit, sed ipsamet sanatur, 94. De ea, 100.
    Haereditas filiorum, id est, Judaeorum translata ad gentes, 100. Adae parentis nostri crudelis, quam nec placuit adipisci, nec licuit renuntiare, 111. Haereditas melior non est vinculo divinae charitatis, 162. Mundana quae secum mala teneat. Est pugna, est noverca filiorum. Divina haereditas dari, sed dividi non potest. In haereditate non est contentio, si removeatur avaritia.
    Haeres erit Christianus beatus patre semper vivente. 71. Homines haeredes Adae sui, et necessarii, 111. Bona collata amiserunt, mala adepti sunt. Bonorum mundanorum haeres quid petierit a Domino, 162. Haeredes ditat, qui illis plenissimam charitatem relinquit. Christo per gratiam cohaeredes sumus. Haeres impatiens est, qui patris fatigatur ad vitam, 1.
    Haereses tot pene Ecclesia patiebatur, quot divinae legis erant quaestiones, 21. Ad quid haeretica zizania a daemone superseminata est Evangelio, 96. Haereses Arii et Photini, 109. Omnes Deum blasphemarunt. Haeresis est dicere, Christum corpus aerium assumpsisse, 144. Item quod Pater sit major Filio, 2. Haereses sunt circa nativitatem Christi, 145.
    Haereticus intra, gentilis extra Dominicam navem quatit, 21. Blasphemat Christum, 24. Quasi canes extranei dente rabido carpunt Christianos, 40. Sedit in cathedra pestilentiae, 44. Est contra generationem filii aeternam, 60 Post sepulturam Christi dicit: exspectet, 62. Pascitur injuriis [Col. 1173] Christi. Christum esse Deum credat, et qua ratione, 88. Redeat ad Ecclesiam, 98. Cognoscat Dominum venisse ad servos. Perdit Deum per naturam, inveniet per fidem. Currit pro corona gloriae, sed eam non accipit, 119. Assertio fidei haereticorum est venenata, jejunant, dant eleemosynas, sed frustra. Haereticus non credit post causam, 142. Ubi generet perfideae suae nebulas, 144. Quomodo in ira sunt, cum Ecclesia est in pace, 149.
    Hebraeus, seu Judaeus. Ejus invidia ostenditur in figura filii prodigi, 1; item, 4, per tot. Judaeus fuit filius senior, 5. Ejus portio substantiae fuit lex divina, 5. Non ingreditur Ecclesiam ob invidiam. Gentilem judicans ex pristinis moribus se privat gaudiis paternis, 5, 31. Loquitur, sed non facit. Est cum patre per sanctos Hebraeos. Habet omnia quae patris sunt, etiam Christum. Sed per invidiam omnia perdit. Christus manibus Judaicae gentis operatur salutem, 18. Ejus manus immunda a Christo mundatur. Miratur cur Jesus misceatur conviviis peccatorum, 29. Figuratur in paralytico, 30. Judaei sunt germen viperinum, 31. Eorum insidiae et doli erga Christum. Sunt utres veteres. Vinum novum Evangelii non habebunt nisi Christiani fiant, 31. Hebraeus non recipit Christum Synagogam intrantem, 32. Hebraeus jungitur Herodianis, ut Christianos invadat. Error Hebraeorum pravior fluctibus maris. Infamat Judaeus resurrectionem Christi, 37. Ut quaerat Christum. Condemnabitur a Ninivitis et regina Austri. Quomodo faceret vindictam, 38. Sit utile exemplum Christianis, 46. Lex spiritualis Judaeorum quomodo amissa, 44. De Christi miratur ex indignatione, 48. Tentat obscurare virginitatem Mariae. Nequitia Hebraeorum contra Christum, late, 49. Fatetur veritatem invito. Quid dicat de Christo et discipulis ejus daemoniacum curare non valentibus, 51. Diabolo nequiores. Conversi ex hominibus in canes, 55. Vident Christum petram, serpentem, scorpionem. Ultra sepulturam nil aliud dant Christo, 62. Ad Lazari resuscitatum non convertuntur, 64. Judaeorum Pascha non conjungitur cum nostro, 73. Dies illis vertitur in noctem, 75. Caecus peccata taxat pretio, emit sanguinem Redemptoris, et perfidiam resurrectionis Christi, 76. At pecuniam perdidit, se et posteros occidit. Dolet Christum resurrexisse, non illum occidisse, 80. Emit, ut perdat. Vult Christi resurrectionem esse furtum. Discipulos perdere quaerit. Quid causaverit in morte Christi. 81. Quare Christum scire miratur, cum non didicerit, 85. Hebraeorum sanctitas usque ad tempus Herodis, 86. Cur illis a Christo in parabolis praedicatur, 96. Laniat pastorem, 100. Rogant pro gentili, non pro se, nec pro filiis, 102. Odit gentem suam Judaeus amatus, laudatus a Christianis. Ibat corpore, non mente cum Christo. Hebraeus quantum se a Christo sejungebat, tantum Christus jungebatur gentili, 102. Inimicus Christiano. Hebraeorum repulsa. In eis signa et virtutes nil proficiunt. Coelestes sensus terrena intelligentia pervolvit, 105. Praeter rationem quaerens Deum, amisit, 109. Excolens legem sine ratione legis, auctorem legis interemit. Non debet excoli, per legem, 110. Perdidit templum, sacerdotium, sacrificium, incensum, purificationes, devotionem solemnitatum, 114. Circumciditur, quia praesentis bonis abscissus est. Maledictus quia in omnibus offendit. Per legem currit pro corona gloriae, 119. Sed eam non accipit. Christo credere de bonis coeli et malis inferi noluit, 123. Interrogatur a gentili facto Christiano, 126. Cur deberet centum cados olei. Relictus in filium saeculi, et est minus prudens gentili Christiano. Exasperatur videns Deum hominem, 131. Hebraeos omnes perfidia excepit. Livor ejus et blasphemiae erga Christum docentem Lapides tulerunt, ut se, non Deum, occiderent. Sordes illorum flumen lavare potest, 137. Nuncupantur genimina viperarum, 137. Judaei a diversoriis Dominum excluserunt, quem jumenta suis in praesepibus susceperunt, 141. Pavet Judaeus, quod Christus nascatur, 146. Partus Virginis Judaeo celatur, ne occidatur. Venit Christus ut de contemptu legis veniret Judaeus, 151. Castigatur illorum perfidia fide gentium. Judaeus fugavit Dominum, Aegyptus recepit. Gentes anteponendae Judaeis in fide, 151. Turbatur infantia Christi, 158. De venia non sperant, nec de correctione. Nuntius salutis Judaeo male audienti conversus in ruinam. Domino nascenti parat mortem. Bos Hebraeus Dominum suum agnovit, quomodo, 159. Crudelitas Judaeorum notata ex fide magorum, 160. Cespes Judaicus pro tritico lolium, pro vitibus spinas dedit, 164. Ut dividatur pater in filium, et filius in patrem allegorice. Gloria Christi est illi poena. Judaeus pater Christi a filio per invidiam separatur. Judaeae praedicatur a Joanne, 167. Judaica domus caeca, 169. Fuit prius homicida legis quam Christi. Decalogi corpus retorsit in Christum. Judaei si Dominum Deum credidissent, ad ruinarum barathrum non venissent. Lavat ad purificationem vasa, non seipsum, 171. Deicidae fuerunt ex invidia, non facto, sed voluntate, 172. Judaeus est caecus a Christo [Col. 1174] sanatus, quomodo, 176. Vid. Pharisaeus, Scriba, Lex.
    Herodes similis Vulpi, 19. Inimicus Christo. Mala quae fecit Hebraeis, 86. Sacrum morem sacerdotii violavit, 89. Non est ausus in Zachariam. Rex nefandus. Ejus opprobria viginti enuntiantur, 127. Sanguinem Joannis absorbuit. Judex perversus, et quomodo. Furit, quia arguitur. Ejus puella saltatrix, 5. Infra vid. Saltatrices. De natali suo mortuus est. Occidit infantes, 146. Per Herodem diabolus quaerebat Christum ad mortem, et cur, 150. Pro temporali regno quaerit exstinguere aeternum, 152. Dolet se illusum, innocentes necat. Ejus vitia. Fugitur a Christo. Mala in quae cadit. Quaerit Christum gladiis. Rector populi quid mali agat. Omnia paravit ad accusationem, et poenam, nil ad excusationem.Herodes tyrannus quid fecerit Judaeis, 156. Infantia Christi turbatus, descriptive, 158. Cur occulte vocat magos. Timet regnum, non Deum. Cur dicit renuntiate mihi. Erat locum tenens diaboli. Ad quid vellet ire ad puerum. Significat diabolum, 159. Ex invidia saevit in pueros, 172. Ignorans confitetur, quia in Christo resurgit occisus, 173. Cur Joannem resurrecturum occidit? Testis criminis sui. Laudatur ironice. Cur tacet, quare decollaverit Joannem? Herodes et Herodias nomine et vita consimiles. Quid illa fecerit et ob eam quid Herodes. Judicat secundum crapulam. Herodianae coenae cruentas epulas terra et coelum horruit, 174. Filius noctis, non diei. Vocat omnes potestates in socios convivii, in testes criminis. Suam credit Herodes filiam saltantem cum impudicam vidit. Caro in Herode oppressa crapulis, quid promitteret, et cur. Ejus convivium quid causaverit. Dum honestatem abjurat, virtutem jurat. Interemit poenitentiam in morte Joannis. Herodes et Herodias nomina sociata crimine, vocem occidere credunt: eorum contrapositiones cum Joanne. Herodiani juncti Hebraei, 32. Vid. Saltatrices, Ebrietas, Jejunium, Joan. Baptista, Historia. Relatio historica ad altiorem intelligentiam sublimanda est, 36. Qui purae historiae tantum adhaeret, dictione Deum inhonorat, 95.
    Homicida nil habet amoris, 152. Homicidium damnavit Joannes occisus, 174.
    Homo. Videlicet bona hominis. Filius Dei appellatur, 10. Quod nascitur, quod est, debet Deo totum, 6. Respondeat generi, 10. Lapides ut convertantur in homines, 13. Ad Christi praesentiam liberatur a poena, 16 et 17. Diu noctuque vigilet, et ad quid, 21. Sua in coelo reponat, 22. Sibi parcat, 23. Obligatur exigua cartula, 25. Habet, quod dat pauperi, 41. Ad Deum confugiat, 45. Ad vocem Dei convertatur, 46. Illi salus ab egressu et ingressu Domini, 49. Per generationem nascitur, ut divinum agnoscat amorem, 55. Saepe nascitur in septimo mense, 56. Habet ex Christo novum ortum, 57. Accessurus ad Deum mundetur, 59. In obscuritate noctis lucernam Verbi Christi petat, 64. Quod homo detur coelo, terribilius est quam quod Deus detur terris, 67. Filius Dei per gratiam, et servus, 67. Omnia creata propter hominem, 69. Redeat ad Deum amantem, 70. Clamet ad Deum: Libera nos a malo. Deum vocat Patrem, postquam Deus jussit, 71. Vitam coelestem ostendat. Filius Dei designatus in habitu servitutis. Quod homo Deus, creatura miratur, 72. De matris utero patrem fatetur in coelis. Semper parcens crimina non timeat. Humanae cogitationes. Vid. Cogitatio. Homo sibi sit medicus per fidem, 83. Quantum debeat Deo, 94. Absolvitur amore. Homini comparatur regnum coelorum, 96. Quaeritur in vocatione Dei, non persona discernitur, 99. Homo mundo jucundius, sed non utilius, et quare, 101. Ut agere debeat gratias. Initio suscitatus ex limo, in fine resuscitabitur ex pulvere, 103. Omnes homines, ut sint hostia et sacerdotes, 108. Veniat ad placitum Deo sacrificium, 109. Placet Deo, ex eo quod bene vivit. Fit hostia, si sancte se offerat. Si dat, quod potest, acceptus est, 110. Moriatur pro Christo. Sit peccator, ut Deus sit justus, 112. Per gratiam conditoris redit ad vitam. In baptismate fit domicilium virtutum, 113. Homo novus commutet vitia in virtutes. Hominem Deus perquirit solo hominis amore, 114. Homo moritur legi, 115. Deo, non terrae, fructum deferat. Ut praeveniat et conculcet delicta, 116. Per Christum coepit libertatem quaerere. Doctus a lege, unde esset virtus ardua, etc., et delicta multiplicia. Duo homines, Adam, scilicet, et Christus humano generi dedere principium, 117. Homo terrenus ut fiat coelestis, imaginem Creatoris portet, 7. Homo justus major coelo et angelis, 120. Si non habet numinum, det pauperi manum, 122. Accuset se debitorem Deo, et oret, ut dimittat, 123. Coram homine gloriatur de justitia, etc., coram Deo non. Est villicus Christi ad colendum mundum, 125. Cupit bona facere, quando mors tempus adimit faciendi. Homines se villicos, non dominos agnoscant. Sequatur Deum, non quaerat praecedere, 131. Deus in forma hominis demonstratur, ut possit videri. Hominis pietas et ars hominem perficiunt, 132. Ejus in dustria ut honoretur a Deo. Eisdem cursibus redit ad [Col. 1175] vitam quibus dilapsus fuerat ad mortem, 142. Factus ex limo intacto, 148. Deo pretiosus. Ad quid factus sit. Domus mundi pro eo facta. Factus de terra, ut esset dominus terrenorum, et de coelestibus participaret, quomodo. Imago Dei, vicarius Dei in terrenis. Homo proprietas Dei, qui ante erat similitudo. Creatus cum imperio terrae, ut delicias possideret. Sine homine non poterat salvari homo, 151. Perfectus ad vitam factus, reparatus in vitam perfectam. Abstrahat homines a peccatis, 155. Magis debet Deo quam homini, 161. Quid homini fecerit Deus in naturalibus. Quid in supernaturalibus. Liber a servitute omnium, soli Deo serviat, 161. Ei peccanti blanditur Dominus. Per gratiam cohaeredes Dei, 162. Divisionem coelestium non petat. Quomodo debeat habere haereditatem cum Christo. Et omnia manducet, quid faciat, 163. Deus tendit hominem in formam Christi, ut sit decorus. A Deo correptus mox solatium accipit. Habet Deum patrem, apparatumque coeleste. Ante productus ad mortem, jam productus ad vitam, 166. Dei beneficia in homines ex variis formis et habitibus Dei, late, 170. Quid det invitatis ad opera. Ut triumphet de diabolo. Homo non horreat hominem, 176. Duce manu caecum lucis faciat nescire orbitatem. Homo semper vivit coelesti verbo, terreno pane non semper, 11. Ex quibus fiat angelus, ac Deitatis habeat honorem, 43.
    Hominis mala. Peccavit invidia in paradiso, 4. Servus dominorum crudelium, 6. Post jejunium quaerit panem, 12. Facilis ad lapsum, difficilis ad ascensum. Cadit, et Deus ascendit, 13. Servi hominis jacent, et mala patiuntur ad poenam, 15. Homo nequit in desperatione suis subvenire servis. Vivus sepelitur a daemone, 16. Ab eo impeditur, ne ad Deum eat. Obsessus quomodo torqueatur a diabolo, 17. Miratur de potestate Christi, 20. Propter peccata flagellatur a Deo, 20. Quando est ignavus, et dormiens, dicitur Christus dormire in sua navi, 21. Bestia, et quomodo, 23. Callidus generat scandalum, 27. Figuratus in eo qui habebat manum aridam, 32. Ejus dura conditio quae, 34. Voluntarius in delictis, invitus in poenis, 35. Solitus horrere magis quam curare vulnera, 36. Impietatis consilio e paradiso pulsus, 44. Homine quid infirmius? et quomodo, 45. Peccat, et Deus convertitur, quomodo, 45. Est in obscuritate noctis, 64. Non capit natura gratiam orationis Dominicae. Vid. Oratio Dominica. Sursum per gratiam levatus, jacet subtus per naturam, 68. Non capit magnitudinem divinae charitatis, 69. Propriis viribus non liberatur a diabolo, 70. Dolet se mori, et ne resurgere possit, oppugnat, 74. Homo timuit angelum cum respexit, 88. Numquam securus de sua conscientia, 88. Ejus natura imbecilla ad divinas virtutes, 90. Nimis de se praesumit ante experimentum. Nascitur ad labores, gemitus, pericula: vult bona, et non facit, et alia ejus mala, 90. Noscit culpas corporum, vitia mentis ignorat, 91. Corde peccat, cogitatione, dubitatione, trepidatione, 91. Quod supra homines est, homo referre non sufficit. Vacat hominis sermo ubi adest praeconium angelicum. A paradiso deliciarum ad mortem huc detractus, 96. Cur pereat morte, 101. Creaturas sibi deos fecit. Ex pulvere factus naturae totum, se sibi, Deo nil dedit, et cur Deus permittit illum in pulverem revocari, 101. Sterilis, vel ingratus, homo e vita meretur excidi, 106. Homo ignavus si populis praesit, sibi et multis fit noxius. Homo vix moritur pro justo, quia necessitate ducitur ad mortem, 110. Per hominem peccatum intravit in mundum et per peccatum mors, late, 111, per tot. Salvari non poterat sine Christo, cur, 111. Homines participes culpae Adae, et socii poenae, 112. Prius receptaculum vitiorum, 113. Nil habet suum. Non praevalet obedire legalibus mandatis, 114. Carni deditus et mundo nil in se, quod futurae vitae est, relinquit. Passionibus tota vita conturbatus, 115. Homo vetus, totam perdidit disciplinam, 115. Homo sine Christo peccata cognoscebat non ut vinceret, sed faceret, 116. Hominis robur ab incendio vitiorum in favillam redigitur. Ut coepit velle virtutes, sed vitia sequi. Captivus, et servus sub lege. Ut nascatur in peccatis, 117. In vitiis sepultus, 120. Homo hominis est sepulcrum. Homo hominem negligit, 121. Idem homo et filius qui dissipavit substantiam, 125. Homines se villicos agnoscant, non dominos. Qui homines, non Deum in causis timet, facile a justitia deviat, 127. Homo non intuetur quantus est Deus, sed quia est, 131. Daemon non vult homines aeternos, immo nec temporales. Cur homo moriatur. In cunabulis homo latet in homine, est corpus, et non est, 132. Ex timore homines tracti ad idola, 147. Est sibi vilis, qui Deo pretiosus est, 148. Ex invidia diaboli quae bona perdidit. Ejus mala ex peccato originali. Obscuritatibus ignorantiae involutus, 160. Cur magis debeat Deo quam homini, 161. Deo nullam dependit servitutem. Inutilis ad divina et humana. Versatur in luto carnis, in limo corporis. Partem substantiae perdidit, unde paradisi exsul factus est, 162. Homo ingratissimus omnium. Erat cum Christo in paradiso, et extra Christum [Col. 1176] periit. Dubitans de divinis promissis arguitur, 163. Ante diluvium nati producti ad mortem, 166. Mentes et sensus hominum correpti a malo fulguris, 171. De homine contra homines gentes exeunt bellaturae. Quaerunt famam hominis de ruina. Homines sunt ut arbores ambulantes, 176.
    Hora dicitur punctum, et momentum temporis, 112. Horae duodecim diei Christi sunt duodecim apostoli, 170.
    Hortus Ecclesiae quomodo cultus et satus mystice, 98. Producit germina sua, 130.
    Hospes. In hospite suscipitur Christus, 39. Hospite suscepto Christus subvenire tenetur suscipienti. Hospitis meritum ex apparatu mansionis innotescit, 92. In hospitis figura Deus apparuit Abrahae, 131. Fuit hospes Chrysologus, 138, per tot. Mundanus hospes receptus quid agere soleat, 18. Qui e propriis sedibus injuste expellunt hospites, ut puniantur, 47.
    Hospitium humanitatis fit templum Deitatis, 144. Ejus indignitas in hospitis manet injuriam, 15. Hospitium nostrae carnis Deus intravit. Vid. Habitaculum, Domus.
    Hostia et sacerdos est homo, quae mactatur et vivit, et quomodo, 108. Hostia viva est Christus, quomodo. Totus homo sit hostia placens Deo, 109. Et erit, si se Deo sancte offerat. Immaculata Deum placat, exasperat maculata. Hostia viva, et rationabile obsequium, quomodo Deo offerendum. Hostia jejunii quomodo offerenda, 13. Quam hostiam offerre Deo debeamus, quae et nobis maneat, 43.
    Hostis terrenus non praevalet coelestibus, 12. Repentinus perniciosus, 27. Magis ducem quam militem petit, nec obsidet mortuos, sed viventes, 96. Melius est saepe regi suo de hostibus referre victoriam quam semel mori, 128. Hostem proprio mucrone turbare, insigne virtutis, 157. Tolerabilior est hostis cum muros arietat extrinsecus, 171. Qui hostem intus habet, per se liberari non valet. Iniqui in alios ut puniantur, 67.
    Humana cum sapimus caecamur ex nobis, 76. Salus humana reparatur iisdem lineis quibus perierat, 77. Humanum, Deo volente, fit divinum, 102. Ad humana perdiscenda brevis est tota vita hominis, 112. Quae Dei sunt, non capiuntur a nobis, 62.
    Humanitas Christi ostendit charitatem, 47. Ubi non est humanitatis indicium, ibi Deitatis est signum, 153. Humanus sensus non est in eo qui fratri suo peccata non dimittit, 139.
    Humilitas centurionis, 15. Hominum ex nostra imbecillitate sumenda, 88. Elevat nos ad mensam coelestem, 100. Voluntaria magna virtus, 136. Quae excusat a dicendo, cogit ad obediendum, 138. Est mater doctrinae, 161. Acquisivit quod superbia amisit, 23.
    Hydrops bibendo sitit, 7.
    Hypocrisis quid sit, effectus, nomina, et mala, 7. Laborat frustra. Naufragat in portu. Hypocrita est usurarius. De remediis creat morbos. Sibi damnum, non Deo causat. Hypocrisis est jejunium sine misericordia, 8. Quid agat hypocrisis, 9. Caeca est, et caecat oculos. Fugienda, et cur, 9. Est species arte composita, quae aliud in re agit, aliud promit vultu, 172. Hypocrisis cum invidia quid agat. In secreto hypocrita facit nil secretum, 9.

I
    Idolum. Graviora pondera Synagogae sarcinis idolorum, 105 Ad idolorum lupanaria confugit Synagoga, 115. Idola periere ad apostolorum praedicationem, 170. De idololatria, 5, ad fin.
    Ignarus stulte loquitur, 19. Decipitur a grossis fici, 106. Ignari non recipiunt Christum.
    Ignavia hominum dicitur somnus, 21. Ignavus nimis est qui post exemplum invenitur incautus, 79. Ignavus dicta et facta obscura Christi non intelligit, 96. Ignavos prospera non erigunt, 124. Ut obsit ignavus aliis praesidens, 106.
    Ignis divinus nescit exurere misericordem, 42. Anhelat inclusus in carne, et alia mala facit, 57. Coelestis mundat labia. Satiat cor. Friget in lapide, latet in ferro, 96. Et eorum collisione flammatur. Ignes terreni non admovendi divinis, 109. Febrilis ex humore frigido succenditur in corpore, 114. Quod est ignis segeti, hoc vitia sunt humano corpori, 116. Epulonis qualis fuerit, 122. Inferni ex parte sanctorum a Christo exstinctus, 123. Inferni stilla aquae non exstinguitur, 124. Ignis a Christo spargitur verbis, 164. Cultor igne purgat agrum. Eo purgantur sata gentium. Cur super apostolos. Ignem urget aqua, et ignis multiplicat undam. Ignis gehennae reos exurens innocuis deservit, 166. Ignis in rubo, in columna, 170. Ignis Spiritus sancti. Vid. Spiritus sanctus.
    Ignorantia. Peccans ex ignorantia illius plagas non vitabit, 26. Peccata ignorantiae non vitantur, 30. Secum habet [Col. 1177] fastidium, 98. Ignorantia hominum quid fecerit, 112. Vitia necantur ignorantia, 116. Hominis ignorantia sublata a lege, 116. In nostra ignorantia peccatum sepultum. Ignorantiae Deus subvenit ex pietate, 157. Obscuritatibus ignorantiae involuta mortalitas, 160.
    Illecebrae temporalis vim humanis conscientiis Apostolus aptavit, 114. Contra illecebras peccatorum certandum pro coelesti gloria, 119. Ab illecebris superatus non vult Christum venire, 158. Eas quare homo sustinere cogatur, 117.
    Illuminatio est a Deo, 126. Illuminatio Ecclesiae facta a filiis sanctae Felicitatis. 134. Magorum illuminatio. Vid. Magus.
    Imago Christi portanda a nobis, quomodo, 117. Perfecta devotio hoc dat imagini quod regi, 147. Imago Dei est homo, 148. Regum vel fratrum depictae imagines cum concordia, cur, 149. Imaginem Dei portare noluit, qui idoli portat personam, 155. Vid. Magus.
    Immolare Deo debemus viscera virtutum, et quomodo, 108. Vita virtutum Deo immolatur morte vitiorum. Deo optima immolanda, 109. Vid. Oblatio, Sacrificium.
    Imperans. Imperantis ira subdito jus est, 161.
    Impetrare aliis poenitentiam impudenter praesumit, qui sibi ad veniam nil providit, 123.
    Impietas. Quid homini creato jam fecerit, 137. Semper febrit, 173. Incauta assumit criminis testes, arbitros facinoris, 174. Ut doceat, 44, et de ea per tot. ser.
    Impius recedens a Deo a se obiit, nec stat in consilio, 44. Fertur modo ad coelum, modo ad terras, se nescit. Quid fecerit consilium impietatis. Saporem trahit de pinguedine peccatorum. A Deo recedit, cum delinquit. Impio grassante, pius turbatur, 47. Declinatur a Deo, 48. Interdum loquitur invito veritatem, 49. Impium vult Deus redire, non perire, 51. Impiis imputandum, si gratiam non recipiunt charitatis, 55. Impius ruit, destruitur, stare non potest, 75. Possessus a terra, et morte in resurrectione justorum, 77. Terret impium timor, 80. Certior factus a Thoma de Christi resurrectione, 84. Timebit supernam potestatem, 88. Stat in triviis, 89. Sui ipsius consiliarius. Vid. Consilium. Eorum animae repetuntur a ministris Tartari, 104. Ex pietate patris magis proditur impietas filii, 123. Impius non est, qui in alium pius non est. Impius et justus apud inferos ante Christi Resurrectionem erant, 123. Qui sibi impius, cui pius? Impiis non ferenda pietas, 127. Proprietate quam det mercedem. Impius si est contra justum, sibi lethalis est, 173. Vid. Peccator.
    Impudicus. Impudicis inimica castitas, 127. Impudica ex impudico nata, 174.
    Incedere. Qui non stat in triviis peccatorum, incedit, et alia facit, 89. Incedunt qui virtutibus currunt, et ad mandatorum plenitudinem perveniunt, 9.
    Incensum Arabicum non tam libenter odoratur a Deo, quam sanctitas cordis sinceri, 87. Incensum est thuris et purae supplicationis. Incensum Ecclesiam illuminans mystice quale, 134. Debetur Deo, 157.
    Incendium febrile exstinguitur calore, nutritur frigore, 114. Inexstinguibile ex ardore vitiorum, 116. Incendia cupiditatum quis fumi nescius transit, 89.
    Incredulitas Filia mortis, quid persuadeat homini, 118.
    Indigna non petenda a Deo et cur, 132. Promissio non redditur indigno, 100.
    Indocilis ad excelsa contendens mergitur in profundum, 119. Vitatur a Christo ad illius salutem. Fatigat ingenium magistri, 106.
    Indulgentia. Tempore indulgentiae poenitendum, 46. Indulgentia legis antiquae erga sacerdotes, 92. Indulgentia magna ex magno reatu, 93. Vid. Venia, Remissio, Poenitentia. Indulgentia decubit, ut peccatores levaret ad veniam, 30. Jus indulgentiae est penes hominem, qui proximo debita dimittit, 71. Quae res petant justorum indulgentiam, 43.
    Industria hominis ut honoretur, Deus occultat divinum in humano sermone mysterium, 132, et alia, etc., 96, a principio.
    Infantia, infans. Filiorum ut fuerit olim tradita diabolo, 51. Infans daemone repletur, quando a parentibus offertur diabolo, ut curetur. Gloria Christianae infantiae, 68. Infantia Ecclesiae tempore S. Apollinaris, 128. Infantia totum obtinet, plus lacrymis quam virium ratione. Homo in infantia latet in homine, et hominis labore proficitur, 132. Habet vagitum ex verbo Dei, 144. Infantes non condemnantur descriptive, 152. Infans laetus moriens describitur. Infans omnem hominem non hostem respicit, sed parentem. Passionis ignara rapuit martyrii palmas, 153. Infans lacrymis uberum nutrimenta disquirit, 158. Vincit barbariem, potestatem, etc., et amorem expostulat. Infantia Christi turbat Jerosolymam.
    Infernus. Devorando Christum, jejunium incurrit, 37. [Col. 1178] Christum Judaeis ablatum dat gentibus. Praeparat mansionem Christo. Dirumpitur vita deglutita, 57. Ejus tremenda servitus, 65. In eo non est venia, 66. Mala ejus docemur a Christo. Resurgente Domino inferna sistuntur, 74. Amisit carceratos Domino ad illum descendente, 78. Carcer illius destruitur, 82. In eo peccatores vivunt poenae, pereunt vitae, 96. Ejus flamma non tam linguae quam mentis et conscientiae, 122. Membra quae hic magis peccarunt, magis in inferno torquentur. Ei non resistit purpura, et nudus in eo sudat. Ante Christi resurrectionem tenebat impios et justos, 123. Ejus portae aereis januis et ferreis vectibus claudebantur animabus. Christus illum aperuit. Parens inferni est mors, 118. In eo damnati mentiuntur, 123. Non crederemus ab inferis revertenti. Ejus mala vitare conemur, 123 et 124. Est fovea peccati, 170. Rapit peccatores nudos ad poenam. In eo gemitus et stridor, 174. Vid. Damnati, Gehenna, Ignis, Tartarus.
    Infidelis. Illis perniciosum fidei sacramentum sine fide, 60. Sacramentum fidei non divulgandum scripto inter infideles, 61. Illis tenebrescit dies, 75. Est indignus, 102. Se ipsum demergit in obscurum incredulitatis, 131. Nec audit, nec videt, quod fidelis audit, etc. Eorum poena redundat ad gloriam fidelium, 132. Baptizati et instructi a Chrysologo, 58, 57, per tot., et 56-62, 67-72. Vid. Perfidus.
    Infidelitas cavenda, ne nos reducat sub potestate diaboli, 18. Incredulitate Hebraeorum nec unus daemon captivo fugatur ex corpore, 51. Patris obest filio. Callida non habet excusationem, 102. Vid. Perfidia.
    Infirma. Cum recitantur, animos deponunt, 150.
    Infirmitas non stat ibi, ubi Christus est, 18. Homine nil infirmius, et cur, 45. Infirmus recurrat ad medicum coelestem. Infirmitati nullus locus est, ubi virtus est sociata virtuti, 57. Ubi infirmitas est ignota, Christus illuc primum curam vertit, 94. Infirmitas humana vult, et non potest, 100. Incurvabat mulierem, 105, per tot. Oculorum non sustinet magnitudinem lucis, 112. Infirmitas culpanda, ut fratri detur venia, 139. Alia corporis, alia mentis, 164. Cur eadem varie curata sit a Domino, 176. Nutu Christi pereunt infirmitates. Familiaris dum fit publica, dolorem affert et pudorem, 15. Ejus lassitudo remanet, ubi ars curat, non virtus, 18. Vid. Aegritudo, Fragilitas, Febris.
    Infirmus turbatur malis, 47. Infirmum non curat, qui illius arbitrium quaerit et exspectat, 114. Versatur in strato, 14. Stulta sunt illius desideria, 50.
    Infula. Qui dignitatis infulam non habet, nomen dignitatis non invadit, 109. Mors quando infulas suae potestatis amisit, 10. Infulas divinae potestatis in se perdit, qui proximo peccata non dimittit, 139. Aeternas infulas quis habeat, 144. Eunuchus infulas palatii mutavit, 56.
    Ingenium periti magistri ut fatigetur in docendo rudes discipulos, 106. Depravatur dolis, 116.
    Ingratitudo hominis aegroti erga Deum medicum quid causaverit, 131.
    Ingratus ad poenam ducitur, non divitiis, vel paupertate. sed animo, 124. Homo est omnium ingratissimus, 162. Ut merito puniatur, 66.
    Inimicus. Inimico parcendum, late, 38, etiam exemplo Christi. Ei dimittere proficuum, 67. Illi dimittenda peccata, alias, etc., 68. Inimico qui totum dimittit, nihil de suis delictis Domino debet, 70 et 71. Vid. Venia, Diabolus. Inimico dimittenda peccata, late, 129. Inimicus extraneus et internus quae mala faciat, 171.
    Iniquitas condita ab Herode evaginatur, 152. Illi semper est amica iniquitas, cui est aequitas odiosa. Est in plateis, 95.
    Injuria aequo animo toleranda, per tot., 38. Est divina philosophia tolerare injuriam. Injuria proximum afficientes phrenetici sunt, ideo pietate curandi, 38. Christus indignatur, dum pro honore sibi fertur injuria, 48. Injuria Creatoris fugitur a tota creatura, 78. Injuria humani corporis sublata in Nativitate Christi, 144. Sine humanis injuriis humanae injuriae non poterant amputari, 151.
    Innocens, sine Christo non habetur in terris, 30. Innocuorum resurrectio erit terror impiis, 77. Quis innocens inter gurgites vitiorum, et vitae lubricum? 89. Innocens vocatus ad reatum, dum purgari aestuat, stimulat cognitorem, 97. Dum innocens punitur, reatus redundat ad judicem, 112. Innocente reum accusante, gratis judex pro misericordia rogatur, 122. Innocens non facile condemnatur a reo, 173. Si accusetur, quid, 175. Innocens ab initio, qualis erit in fine? 91.
    Innocentes martyres ab Herode occisi, 146. Quare, 146 et 152. per tot. optime. Solum, quod nati sunt fuit illis crimen, 152. Sunt milites innocentiae Christi, excubiae cunabularum. Nati martyrio, non saeculo. Moerores in gaudium commutarunt. Ipsi in sanguine baptizati, matres eorum in lacrymis. Moriuntur laetantes. Praemo i regi suo, quam commori gestiunt, descriptive, 153. Martyres gratiae [Col. 1179] quomodo. Eorum martyrium virginitati comparatum. Christus fugit, ut illos habeat, non Synagoga teneat. Occisi ob Christi infantiam, 158.
    Innocentia nostra non ex nobis, sed ex patris coelestis venia, 4. Intromittit nos ad Dei conspectum, 6. Numquam nuda, 73. De innocentia male se glorians homo ducitur in debitum et poenam parentis, 112 Pro ea moriatur, qui hactenus illam exstinguere molitus est, 113 Christi resurgentis amplectenda. Unde esset innocentia difficilis, diu ignoravit homo, 116. Aufertur a pecunia, 126. Ejus inimicis fit odiosa libertas, 127. Innocentia prima felicitas, et quomodo, 167. Qui creditum innocentiae servat, poenitentiae non solvit usuram. Vid. Justus, Integritas.
    Insidiator latitat in noctibus, appetit dormientes, fugit vigilantes, 97.
    Insipientia interdum fallitur, sed affectus non decipitur, 25.
    Instrumentum quod fuit perditionis, potest esse occasio salutis, 126.
    Intelligentia est de occultis, non de visis, 14. Ejus vis in videndo pauperis nuditatem. In paupere intelligitur adesse Christus. Minor intelligentia Scripturarum generat perniciem, 52. Hominis acuitur ab obscuris Domini verbis, 96. Est magna arbor, 98. Altitudine sensus tota levatur ad coelum. Humanarum et divinarum rerum non habetur perfecte in tota hominis vita, 112 Christianus sese intelligat, 113 Intelligentia potest benigne relevare quos onerat severa discussio, 126. Humana non facile capit sensus evangelicos.
    Intentio. Ex ea judicat Deus, non ex operibus, 9.
    Interna peccata ut emundentur et propellantur, 171.
    Interpres litterae quid agat, 32. Verbi Dei. Vid. Verbum Dei.
    Integritas est poena corruptis, 127. Integritas testis innocentiae fugat timorem, 144. Integritas Mariae V. Vid. Maria Virgo.
    Intercessio Ecclesiae. Vid. Ecclesia.
    Intrare possumus ad Dei conspectum, si non loco, vel corde, 6.
    Invenire. Qui quod amisit invenit, donat culpas, iram vertit in gaudium, dolorem mutat in gratiam, 168. Jucundius nobis perdita invenisse quam non perdidisse servata. Magis delectant inventa quam subjecta, 96.
    Invidia Hebraeorum in Christianos, 4, per tot. Non admittit pietatem nec charitatem. Dissipat rationem naturae: malum antiquum, et alia Malum angeli, et hominis, ac Hebraei, armat contra Christum, quatit cor et animam. Vitanda. Pellit gaudium. Non patitur socium. Simulat; mentitur. Dolet de bono alterius, non de suo proprio damno. Invidus est avarus. Invidia perdit omnia bona, 5. Invidet sibi, qui elevatus ad summa, se ad humilia dejicit, 25. Ut jungat, consueta disjungere, 31. Caecat et tenebrat mentem, 48. Mala illius ab exemplis, 48 Malum incurabile. Et alia multa de ea Fuga vitatur. Invidia Hebraeorum in Christum, 49. Diabolus invidiae spiritus quid agat, 97. Invidia Judaeorum privavit illos lege et gratia, 102. Invidia epulonis in Lazarum, 122. Grave est malis, eos videre felices, quos aliquando habuere contemptui. Invidia claudit oculos, 131. Quo feratur, apparet ex immanitate Herodis, 152. Invidus quid mali agat, 168. De coelestibus cum diabolo fugata, 168. Invidia Pharisaeorum, 172. Invidia carnifex suorum quid mali agat. Qui hanc recipit, sua sustinet supplicia. Bonum alterius invido est poena; est malum multiplex; statim fugienda. Est morbus. Quid suaserit peritis in lege. Mala quae fecit invidia, late ab exemplis. Spoliata a Christo suis commodis. In Pharisaeis quid egerit. Invidia cum hypocrisi suis propinat. Fax invidiae. Vid. Livor, Zelus. Est oculus nequam, 139.
    Ira exstinguenda in ipsis scintillis, 38. Alias sanguine non sedatur. Ut vincatur. Quomodo sit in Deo, 45. Cur David petat argui a Deo, sed non in ira. Ira ventura est aeterna damnatio ad tartara, 137. Ira imperantis subdito jus est, 161. Nutritur a daemone, quomodo, 16.
    Isaac gaudet cum fit hostia, 55.
    Isaias evangelista non minus quam propheta, 57. Tactus dolore, quia quod sensit de Deo non potest annuntiare. Purgatur a seraphim. Cur Deum habitu regio viderit, 131. Praedixit virginem Deum parituram, 146.
    Iter ad Deum fit non pedum gressu, sed mentis incessu, 3. Iter ad Deum Patrem est compendium viae salutaris. Iter gentium a Deo ad diabolum fuit animo, non loco, 5. Iter Jejunii ingrediens caeteras curas deponat, 8. Iter Christi ad mortem et gloriam, 19. Itineris terreni homo incassum diu sudores pertulit et labores, 175. Iter praebuisse pauperi plus est quam panis dedisse fragmentum, 176. [Col. 1180]

J
    Jacere. Hominum servi jacent, et cur, 15. Jacemus in vitiis, et jacemus oppressi, 54.
    Jacob plus mysticus quam dolosus, nos figurabat sub pellibus hircorum. 73. Ei vianti occurrit Deus conviator, et luctat cum eo, 131. Quid agat Deus cum eo, ut ametur, non timeatur, 147. Cur illi mutatum nomen, 154. Jacob ante triumphat quam vivat, 70.
    Jacobo apostolo quare non commendata beata Virgo, 49.
    Janua clausa non denegat ingressum egressumque suo creatori, 84. Janua mortis fuit homo, per quem peccatum intravit, 111. Janna inferni. Vid. Infernus. Januae inferi confractae sunt ariete crucis Domini, 123
    Jejunium quid possit facere, ostenditur ex fame prodigi, 2. Et ex aliis. Est prima virtus nobis, 7. In jejunio quid sit ungere caput, lavare faciem. Jejunium sine misericordia esurit, alget, 8. Misericordia est ver terrae jejunii, et alia. Variae definitiones, seu epitheta jejunii, 8. Vincit duce misericordia. Ejus alae sunt misericordia et pietas. Sine misericordia est simulacrum famis, et avaritiae, et hypocrisis. Jejunium sublevatur coelesti symphonia, 10. Arma jejunii sumenda contra diabolum, 11. Tempore jejunii quid agendum, 12, per tot. Jejunium nostrum est esuries diaboli. Essentia et virtus. Vincit diabolum, 12 et 13. Jejunans creditur Deus, 13. Cunctis virtutibus anteponitur. Timetur a diabolo. Diaboli tentationes tempore jejunii quae. Hostia jejunii quomodo Deo offerenda. Sit voluntarium, 31. Est aratrum sanctitatis. Cur discipuli Christi non jejunant, etc., late per tot., 31. Jejunium purgat corpora a squalore carnalium delictorum, 31. Verum jejunium non admisceatur fraudulento. Jejunandum Christi praecepto, 41. Sit cum misericordia. Et ita multas habebit virtutes. Fuse jejunium sine pietate jejunat, 42. Sine misericordia est fames avaritiae, et alia, 1. Semina jejunii jactanda in pauperum lacrymas, 42. Vacillat sine misericordia. Sit cum misericordia et oratione, 43, per tot. Jejunium habet lassitudinem. Deo offerendum, ut voracitas cesset, 108. Quadragesimale cur institutum, et ut debeat fieri, late, 166. Vid. Abstinentia, Quadragesima.
    Jephtae filia moritur gaudens, 55.
    Jericho. Cur per eam ambulat Christus, 54.
    Jeroboam scandalum fecit in populo, 27.
    Jerosolyma quare turbatur Christo nato, 158.
    Jesus cur fabri et Mariae filius appellatus, 48. Dicitur Jesus a salute, 57 et 59. Filius unicus per naturam. Jesus Hebraice, Salvator Latine, 60. De Maria natus Dei Filius est. Nomen Jesu coelum et infernum submisse confitetur, 61. Dicitur Salvator, 142 et 144. In eo nomine tota majestas Deitatis adoratur, et ab omnibus, 144. Virtus et potestas. Quis sit Jesus natus ex Virgine, 145. Jacet in stabulo, 152. Natalis Jesus quis, et ad quid, 156
    Joannes Baptista, quid egerit virtute jejunii et orationis, 43. Ejus Epitheta, 86. Erat lucerna sensim demonstrans Dominum, 87. Dicitur angelus, quando. Exsultat in utero. In utero propheta. Filius sacramenti, et alia ejus epitheta, 88. Gaudium cunctorum, magnus coram Domino. Cur non sit potaturus vinum. Ejus privilegia. Praecursor Christi. Habuit spiritum Eliae. Eliam et Christum virtutibus repraesentat. Astrictus vinculis, exstinctus adulteriis, 89. Cur non moritur communi morte. Angelus in terra Deo obsequium praestitit. Laudatus ab originali gloria parentum. Est totus sanctitas, 89. Omnia prima debeantur ei, etiam primogenita. Ut Angelus nascatur, quid factum sit. Ejus encomia ex angelo, 90. Quid fecerit Christo, et cur, 90. Nascitur ex sterili, cur, 90. Prius dedit patri veniam, quam dilueret peccata populorum. Dicitur filius ex singularitate, 91. Major homine, par angelis, et alia, 91. Lucifer, praeco, tuba, angelus; et alia quae antelucanus fecit, 91, optime. Miratur se peregrinus in utero, 92. Vox, tuba, praeco nascitur ex silentio, 92. Ejus encomia, 127. Traditur adulterae. Alligatur, ut veniae locus non sit. Herodem corrupit, ne periret. Offendit, quia arguit. Ejus decollatio optime descripta. De morte sua natus est, 127. Gentibus praeparat novalia Evangelii, 137. Quare verbum Domini super Joannem, non ad Joannem. Quare vox, non verbum. Cur venit ad Jordanem. Ejus baptisma quale. Corripit exemplo, ut mores naturamque possit immutare. Appellat Hebraeos genimina viperarum. Christum in Jordane tenet, veniam accepturis, 160. Intrepidus inter coelestia. Natus ad Dei amorem, 2. Doctor et magister poenitentiae, 167. Poenitentiam suadet. Per quae deserta praedicaret. Accepit vestimentum de pilis camelorum. Cum vesceretur locustis et melle. Lucerna ardens Christum drachmam invenit, 169. Quomodo ex dicto Herodis resurrexerit, 173. Venit ad omnium medicinam. Effusione sui sanguinis exstinxit germina tota serpentis antiqui. Ejus caput in disco pretioso fertur, 174. Erat, ut lucerna super candelabrum, ut [Col. 1181] judex in tribunali. Occisus damnavit homicidium. Toto orbe clamat occisus. Nascitur, quando perit Herodes. Contrapositiones Joannis et Herodis. In multis superstat Joseph. Major inter natos, quia arguit adulteras: et licita mulierum consortia calcavit. Pericula feminarum non evasit. Major in natis mulierum ex jejunio, 12. In utero Deum agnoscens matri refert, 70 Vid. Herodes.
    Joannes evangelista ne Christum abnegaret aufugit, 150. Quare ei fuerit commendata beata virgo, non Jacobo ejus fratri, 49. In passione fugit nudus, sed fuga coopertus est, 78. Fugit in passione, quare, 170.
    Jonas propheta fuit figura Domini, 37, per totum.
    Jordanis. Cur alveum Jordanis intrat Christus, 160. Et quae facta sint in eo. Si fugit ad praesentiam legalis Arcae, cur non fugit ad praesentiam Trinitatis.
    Joseph. An amittat virginitatem incarnatione Verbi, 140. Quomodo justus, si conceptum sponsae noluit discutere, 145. Fuit pius et justus. Describitur ejus animus aestuans. In eo tota Davidis prosapia nuncupatur, 145. Vigesima octava generatione a David natus. In eo fides promissionis impletur. Sponsae causas ne timeat admonetur. Erat securus de conscientia Mariae. Angeli locutio cum Joseph circa Virginis conceptum. Sponsus figura Christi sponsi Ecclesiae quomodo impleat figuram passionis Christi in altero Joseph adumbratam, 146. Joseph maritus nomine, conscientia sponsus, anxius de sponsa praegnante, deseriptive, 175. Mox ei angelus occurrit, et cur. Timebat, quia erat in causa maximus pavor, 175.
    Joseph patriarcha comparatur Joan. Baptistae, 174.
    Jubilatio dulcis oves ad pascua ducit, 6. Ut Deo jubilandum, 46 et seqq. Qualis jubilatio ad quam David invitat, 6. Pastoralis inclinat oves ad pascua, 23.
    Jubilaeus adducit ad totam plenitudinem veniae, et remissionis, et quomodo, 139.
    Judas fecit scandalum scandalorum, 27. Lapidem Christum traxit ad scandalum pusillorum, ut non panem vitae, sed doloris conficeret. Quid illi fecerit aurum, 29. Ut quatit navem Christi, 37. In ejus animo diabolus doli fructum concipiens crimen peperit proditoris, 19.
    Judaeus. Vid. Hebraeus.
    Judex facit ex arbitrio proprio, carnifex ex alieno, 17. Judex sustinebit judicii sui supernum judicem, 26. Cum vult ignoscere, hominem respicit, non culpam, 54. Cur Deus judex noxiorum personam suscepit, 90. A reo supplicante tactus non maculatur, 94. Ad judicem non intrat non vocatus, 102. Ad illum redundat reatus, si poena percellit innoxium, 112. Eum gratis ille rogat, quem innocens confessor accusat, 122. Judex Deus visus a Daniele, 131. Judex quos arguat et judicet, 152. Judex in tribunali resplendens fuit caput Joannis in disco, 174.
    Judicium. In finali judicio Deus caetera tacens de misericordia in pauperes clamabit, 14. Pauper erit advocatus in die judicii. Et Judex debitor est illi qui feneratur pauperi. Per judicium omnia deperierant, sed misericordia succurrit, 42. Servatum in die mortis, ut poenitentiam agamus. De crimine non judicatur, qui facit misericordiam. Vicinum judicium quid sit operatum in homines, 47. Separatio in judicio consolatur sanctos, 47. Quare Christus judicatur ab Hebraeis, 49. Fiet judicium de vivis et mortuis, quomodo, 57. Judicium non credit, qui male vivit, 59. Ex eo contremiscit terra, 77. Est terror impiorum. Judicium manifestabit quis fuerit quisque, 97. Judicium Dei tempus messis hominum. Profunda judicia Dei quomodo possint cognosci, 101. Ejus securis arbores steriles succidet et cremabit, 106. Miser, cui in judicio non miseretur genitor, 122. Gestit Deus venia praevenire judicium. 125. Ad judicium vocamur tempore mortis. In judicio non est tempus poenitentiae, sed poenarum. Judicium Herodis perversum, 127. Ira ventura erit judicium impii, 137. Judicium evadit, qui ante delictum veniam sibi praevidit, 139. Judicium ut custodiatur, causa temperanda est, 144. In dubiis judicium fugiendum, et Deo remittendum. Judicium praeveniendum poenitentia, 167. Christiani nollent venire judicium. Quia adhuc non venit, est, quia Dominus nos ad se ire desiderat. Ne judicemur, judices nostri simus. Judicium crapulae, et vini quale, 173. Confusio impiorum in Judicio ex quibus causis erit, 22.
    Jumenta Christum natum fatentur, 141. Et suis suscipiunt in praesepibus, 141 et 156.
    Jussio superioris temeritatem tollit dicentis, 70. Jussio Dei appendit coelum, 101. Sic terram, mare. Jussu solo omnia creata, et sola jussione solvenda. Jussio et sanctitas imperantis cogit loqui etiam sermone sterilem, 107. Ad jubentis arbitrium timor obedientis invigilat, 109. Jussioni parere est virtus, 138. Vid. Praeceptum.
    Justi spernunt auram popularem, 21. Justi nomine tantum, sed facto injusti a Christo repelluntur, 28 et 29. Christus non vocat justos, quia omnes reperit peccatores, 30. [Col. 1182] Justi Domino exsultant, 46. Dent inducias malis, 47. Justus turbatur ex apparitione Angeli, 88. Esse justum apud homines est virtus humana, apud Deum est muneris divini, 89 et 91. Ex quibus dicantur justi Zacharias et uxor. Justus roboratur in perfectum virum tribulatione, patientia, probatione, spe, 110. Justis dabit Christus vitam, regnum, gloriam. Quomodo dicat justus: Ego moriar pro Christo. Justi in morte illudunt mortem, et ad vitam transferuntur, 114. Justi coelo majores, pares angelis, immo meritis superiores, 120. Justum aliquem patiuntur paupertate et miseriis cruciari ad pietatem malorum, 122. Accusant se ipsos apud Deum, ut ipsos Deus excuset, 123. Justi et impii ante Christi resurrectionem erant apud inferos, licet diversis in locis. A Christo descendente ad inferos absoluti. Eorum mors pretiosa coram Domino, 174. Et est mors eorum vita. Cupiunt Christum ad palmam eorum venire, 158. Vid. Sancti, Confessor, Innocens.
    Justificatio. Montes justificationis sunt a nobis ascendendi, ut beatitudine perfruamur, 89. Pauci incedunt in omnibus justificationibus. Manente condemnatione justificari non potest condemnatus, 110. Justificati sumus per Christi resurrectionem.
    Justitia nostra ne fiat coram hominibus quomodo intelligatur, 9. Per se sibi abundat ad gloriam. A Deo genita coelum exspectat. An occultari possit. Hypocrisis non est justitia. Se locans humanis oculis non exspectet mercedem divini patris. Justitiae tantum serviatur, quantum hactenus iniquitati, 114. Laboriosa est, 116. Non ferenda ab injustis, 127. A justitia deviat, qui in causis homines, non Deum pertimescit. Injustis inimica, 131. Sine pietate est crudelitas apud Deum, 145. Justitia est, quidquid fecerit Dominus erga servum, 161. Justo si desit humanum consilium, subvenit mox divinum, 175. Salva justitia miseretur Deus, 6.
    Juvenis insipiens dicitur juvenis, quamvis sit aetate senex, 5. Vid. Adolescens.

L
    Labia immunda habebat Isaias, 57. Talia nos habere deflendum. Labiis mundatis passionem et resurrectionem Christi referamus. Labia a dolo polluta, 62.
    Labor philosophorum Vid. Philosophia. Cantilena levatur, 10. Ubi non est labor, ibi nec fructus adest, 14. Vincitur usu et exercitatione, 28. Humanus labor apostolorum profuit divino labori. Ex labore fructus. Ad labores descendit Joan. per gratiae dignationem, 88. Gloria ex labore superatur a gloria ex origine, 89. Labor communis habeat commune lucrum, 91. Labor illius qui scripturas mystice interpretatur, 96. Vid. Sudor. Labore acquisita magis delectant. Labor requiritur ad agnoscenda profunda judiciorum, 101 Labor et poena in discendo litteras. Labor ex quiete, et e converso, 103. Labor susceptus a certantibus in agone pro corona, 119. Labor doctoris sumitur a Christo pro nobis, 163. Labor itineris viatoris hominis diu incassus, 175. Deus in nostro labore socius cur, 147. Labori proprio nemo invidet, 97.
    Lacrymae pauperum jejunium rigant, 42. Coelum rigant. Qui Deum verbis non orat, nec lacrymis orabit, 43. Beati, qui lugent mundo, 46. Lacrymae a gaudio et dolore producuntur, 46 et 64. Cordis affectum testantur, 46. Iniquus lacrymabitur in alio saeculo de bono pauperis, 47. Reparant perdita ex cibo, 66. Lacrymae Magdalenae, Judaeorum et Christi ex diverso capite, 64. Pro peccatis Deo lacrymandum, 65. Lacrymae impetrant filios, 73. Lacrymae mulierum potentissimae, 79. Eorum sunt arma. Filiorum lacrymae ex natura, 89. Deus sitit lacrymas peccatorum. 93. Peccatorum lacrymae rigant coelum, terram diluunt, exstinguunt gehennam, et delent divinam sententiam. Sunt baptismata peccatorum. Lacrymae viduae impetrant resurrectionem ejus filii, 103. Sunt jucundae, quae emunt gaudium immortalitatis, 107. Lacrymae parvulorum sunt arma potentissima, et cur, 128. Lacrymae sunt potus poenitentium, 137. Lacrymae fuere baptismata matrum innocentium occisorum, 152. Martyrii gaudio non caret, lacrymas martyrii qui fudit. Infans lacrymis uberum nutrimenta disquirit, 158. Lacrymae abluunt ulcera reatus, 167. Domi Petri non vina fundebantur, sed lacrymae, 18.
    Laedens. Laedentem proprio mucrone truncare, est insigne divinae virtutis, 57.
    Laesus. Laesis quod longum est, breve est ad laedentes, 16. Laesus dimittat fratri, 139.
    Lamentari non potest de morte, qui voluntarie recipit illam, 23. Parturiens lamentatur ex dolore, natus ex natura, 89.
    Lancea doloris fixa in cordibus discipulorum Christi, 83.
    Lapis sepulcro Christi advolutus mortem, revolutus resurrectionem probavit, 74. Lapidis sepulcri encomia. Revolutus ab angelo ad fidem resurrectionis, 84 et 75; et [Col. 1183] ad alia, 75. A Judaeis constitutus ad januam mortis, fit cathedra vitae. Revolvitur ab angelo ad salutem, fidem, ad evolutionem mortis, 77. Ei angelus insidet, ut praeses, et ob alia. Lapis claudebat ostium cordis mulierum, 82. Lapis magnus plus merito quam forma. Non potest obsistere Christo resurgenti, 84. Aedificantes turrim providerunt sibi lapides, ut altius caderent, 131. Judaei lapides attulelerunt, ut se occiderent, non Deum.
    Laqueus. Herodes cecidit in laqueum quem tetenderat, 152. Laqueus diaboli, 11.
    Lascivus formam accusat in ejus lapsu, 116. Vid. Luxuria.
    Lassitudo. Generat fastidium et dicenti, et audienti, 122. Lassari nescit, cui panis Deus est, 166. Nec bajulus misericordiae lassatur, 170.
    Latro evangelicus in ipso momento mortis paradisum invasit, 60. Rapuit veniam, 167. Quando solvebat poenas latrocinii, 61. Latro in occulto tendit insidias, 158. Latro callidus dicitur, 173.
    Lavare. Ante mensam lavandae sunt manus, 171. Multa lavacra legis lavant, et non lavant, sed lavacrum gratiae lavat. Et quomodo. Lavanda sunt quae divinis mancipantur mysteriis. Corda lavanda a peccatis, quomodo.
    Laurentius, martyr passione insignis, 135, per tot.
    Laus Patrum redundat ad gloriam filiorum, 89. Viros illustres laudare quomodo debeat orator. Vid. Sacrificium laudis.
    Lazarus a Bethania forma vincendae mortis, exemplum resurrectionis, 63. Ejus resurrectio est signum signorum, 63. Resuscitatur quatriduanus, ut servus, et cur. Ejus infirmitas tantum significatur Christo amanti. Christus in eo dat locum morti. Cur gaudeat Christus in morte Lazari. Si mulier non fuisset in paradiso, Lazarus non moreretur. Lacrymatus Lazarus a tribus diverso modo, 64. Ejus mors ad Dei gloriam. Gaudium ex resurrectione illius, 65. Cur Christus fremat. Spelunca quid, 65. Cur tolli lapidem jussit. Martha dixit, quod fetet. Quod quatriduanus. In Lazari resurrectione dialogus tartari cum angelo, et alia fuse, 65, ad fin. Cur ligatis manibus et pedibus surgit, pulchre. Lazarus propinavit nobis gustum resurrectionis. Est argumentum resurrectionis Christi, 81.
    Lazarus Pauper. Stupendae vices illius cum divite, 66. Pro malis recepit bona. Vulnera Deo in hostiam offerebat. Ut jacuit ad divitis januam. Ejus mors et funus cum funere divitis, 121. Ponitur pro conflatorio divitis, et alia mire et descriptive, 14, ad finem. Pectus judicis et arcana possidebat, 122 et 124. Non fecit bona, sed recepit mala, 123. Cur beatus. Mortalium miseria cognoscitur ex Lazaro et divite, 124. Contrapositio Lazari et epulonis. Non fractus malis. Curari ab epulone debeat. Vid. Epulo, Dives.
    Lectio ecclesiastica peritis et simplicibus prodest, 20. Quod pandit verbo, tempus commendavit exemplo, 20 et 21. Evangelica bonis est salutaris intelligentiae, malis occasio erroris, 89. Sedula et iterata profundam scientiam praestat, 120. Frequentata fastidium generat audienti. Pars illius differtur, ne longitudo fastidium generet auditoribus, 122. Lectio prolixa trahit in longum, 173. Legere vel aurem legentibus praebere idem est, 159.
    Lectus doloris nostri est corpus nostrum, 14. Lectus paralytici jubetur portari in testimonium sanitatis, 50.
    Lex naturae quae, 5. Lex Dei quae in principio mundi. Divina docuit, quod humana sapientia ignorabat, 11. Prodidit diabolum mali auctorem. Legis antiquae suppellex studiis Judaicis attrita, 31. Lex Evangelii pannus rudis dicitur, et est principium texturae, quomodo. Praecepta legis non suffecerunt commendare nobis divinum amorem, 55. Lex adducit ad januam, quos gratia intromittit in templum, 86. Legalibus in tabulis Deus descripsit normam disciplinae, 88. Lex antiqua illicita prohibuit, licita non negavit, supra naturam nil potuit, 92. Lex fidei janua, gratiae nuntia, Evangelii praevia, etc. Legem satam veracibus praeceptis cur daemon mendacibus fucavit inventis, 96. Cur in lege celatur sensus divinus, 99. Qui sine lege erat, in lege positis demonstrat legis auctorem, 102. Flosculis comparata, 106. Lex cum ipso homine coepit; sed Adam mox praevaricatus est, ut accepit: Moyses praevaricatoribus promulgavit acceptam, 111. Per legem mors regnavit, quia gravius praevaricatores, quam peccatores devoravit. Fecit copiam, non diminutionem delictorum, 112. Vulnus hominis prodit, et supernum medicum venire denuntiat. Attrahit in cutem internum vulnus, et gladio praeceptorum apostema aperit antiquum. Nec vulnus claudere, nec perfectam dare sanitatem per se valebat. Ampliavit vulnus, et quomodo. Aegrotantem levavit, fovit, et ad medicum perduxit. Lege exclusa cultores illius arguuntur, 114. Lex exspectans hominis voluntatem cultorem suum non solvit a peccato; sed crimine praevaricationes obligat, quomodo. Qui sub lege sunt, peccato incurvantur. Lex non obtinuit cum Synagoga speciale consortium, 115. Lex despexit [Col. 1184] Synagogam. Legem non deserit, qui ad ejus auctorem recurrit. Non lex homini; sed homo moritur legi. Lex reum astringit, punit criminosum. Per legem passiones peccatorum notiores dominantur membris humanis, 115. Lex non proficit, sed ducit ad mortem. Homo sine Christo, lege armabatur ad crimina, non victurus sed facturus, 116. Lex data a Deo ad salutem, per hominem facta est ad sui ipsius ruinam. Prodit, quod hostiliter latebat in humano corpore, quomodo. Ex ea coepit homo velle virtutes, sed sequi vitia. Sub lege homo servus, et captivus. Lex pervenit ad gentes, cur, 126. Summa legis fuit Joannes, 127. Data non uni, sed omnibus, 132. Per legem legis scientia quaerenda, 148. Quid per eam Christus promiserit, 150. Christus fugit in Aegyptum, ut staret legis veritas. Lex impugnabatur a Paulo per zelum legis, 157. Lex divina docuit penetrare secretum sensus divini, 168. In legis Decalogo latebat Christus, 169. Multa legis lavacra non mundant, quod unicum gratiae lavacrum lavat, 171. Occultata a Pharisaeo ob invidiam. 172. Sub legis velamine nil videbat Judaeus, 176. Ejus umbra transit. Vid. Synagoga, Hebraeus.
    Liberalitas Dei ample ostenditur, 39.
    Libertas est serva penes extraneum, 2. Libertas hominis a servitutibus inimicorum decantanda, 6. Probatur libertas a virtute, 101. Liber nascitur ad gloriam. Libertas naturae recepta per Christum, dum tollit peccatum mundi, 111. Praesumpta et vaga postponitur devotae famulationi, 114. Libertas mentitur in peccato. Libertas peccati pro fructu dat poenam et confusionem. Libertas quando et quomodo quaesita ab homine, 116. Odiosa libertas captivis criminum, inimicis innocentiae, 127. Libertas misceatur charitati in corrigendo fratre, 139. Libertas sine fine in coelo. Libertas incerta hominem perdidit, 161.
    Libido. Vid. Luxuria.
    Licita qui requirit, multiplici coruscat in lumine, 22.
    Ligare. Qui ligat veniam, locum veniae non relinquit, 127.
    Lignum. Ex ligno pendit vita credentium, ubi mors pependerat perfidorum, 57. Per lignum mors et vita, 59. Per lignum mors venit et mortificatur, 60. Ligno redempti, ligno consummantur ad palmam Petrus et Andraeas, 133.
    Lilium. Ejus gloria et praecellentia, 163. In crastinum petit. Ariditati et incendio clibani deputant. Epitheton virginitatis et castitatis, 22 et 98.
    Limites. Limitibus affixi tituli indicant Dominum praediorum, 154.
    Lingua naturalis chara simplicibus, et doctis dulcis, 43. Susurronis et bilinguis est laqueus mortis, 53. Inter cor et linguam versatur salutis sacramentum, 56. Si lingua interpres mentis non potest evaporare sermonem, dolore cruciamur, 57. Lingua maledicta contaminat, 62. Cur lingua divitis magis crucietur in inferno, 66, 8 et 122. Lingua in capite caput mali, 124. Lingua flumen fidei, 79. Vid. Epulo.
    Lites procul sint a nobis, ut servemus charitatem, 53. Praescribuntur triginta annorum spatio, 145. Cupiditas credit Dominum arbitrum litium, 162. Ad litigatoris arbitrium Christus arbiter esse non poterat, 162. Lites non sunt, ubi avaritia non est.
    Litterae epistolares dulces: sed usque dum veniat ipse qui misit, 62. Ut labore et poena litterae discantur a discipulis, 101. Littera vetus totam perdidit disciplinam, 115. Cur sensus lateat in littera, 132. Interpres tantum litterae quid agat, 32.
    Livor. Vid. Invidia, Zelus.
    Locus. Non de locis, sed de sensu Deus operum colligit qualitatem, 9. Locorum mutatio inutilis, ubi non est conversio sensuum, 46. Deus loci capacitate non clauditur, 77.
    Locustae pastus figura poenitentiae, cur, 167. Ut locusta debemus a loco peccati in locum poenitentiae exsilire.
    Longinqua ne ambias conspicere, et cur, 164. Longinqua mundi et peregrina, quae, 2.
    Loqui debemus secundum tempus, 57. Loqui in Ecclesia non datur mulieribus, 82. Cum Deo loqui expavescimus, 86. Loqui debemus, imperiti licet, quando adest jussio imperantis, 107. De eo quod nos aeternat loqui longo sermone debemus, 117.
    Lorica impenetrabilis est amor, 40. Lorica Lazari pauperis, qualis, 124.
    Loth fugit ignem ex misericordia, 42. Per manus angelorum extractus a flammis, 10. Per jejunium exstinxit incendium, qui per ebrietatem incesti est adustus incendio, 12.
    Lucerna ardens significat opera bona alios aedificantia, 22. Habeatur in manibus, 24. Testimonium innocentiae. Est bonum exemplum. Lucerna verbi Christi ostendit mysteria coelestia, 64. Furem prodit, 54. Lucerna erat Joannes, 87, 127 et 169. Lucerna templi illis non est necessaria quibus sidus coeli perlucet, 156. Lucerna cordis [Col. 1185] accendenda, ut drachmam scientiae salutaris quaeramus, 169. Non lucebat Ecclesiae sine igne divino. Lucerna est mater Ecclesia. Caput Joannis in disco erat lucerna ardens super candelabrum, 174. Lumen lucernae succendit olei pinguedo. ut ad noctis solatium perluceat, 8.
    Luctari. Mundo praesente difficilius; sed gloriosius, 107. Quomodo spiritualiter luctandum in Quadragesima, 13.
    Luctus profanus est adhibere extranea lamenta super cadaver, 19. Beati qui lugent mundo, 46.
    Ludus praesentis vitae dignoscitur ex mutatis vicibus Lazari et epulonis, 124. Non est de impietate ludus sumendus, nec de sacrilegio, 155. Cum serpente nemo securus ludit.
    Lumbi a servis vigilantibus praecingendi cum lucernis in manibus, 24. Et cur lumbi praecingendi.
    Lumen. Lumine Dei opus est in opere Dei, 51. Lumen tenerum oculis teneris, 64. Lumina a Christo supplentur caeco nato, 176. Vid. Oculi.
    Luna a diabolo infamata, 52. Non laedit, sed servit homini. Cur lunae incrementis obsessi torquentur. Quid luna gratius? 101. Luna lumine suppari soli, 103. Sanctus erit lucidior luna, et quomodo, descriptive. 120.
    Lupus. Luporum feritas dicitur astuta, 173. Eorum contagio, 100.
    Lutum quo factus est homo supplet lumina Celidonio, 176. Limo intacto factus homo; Christus natus corpore intacto, 148.
    Lux multiplex perquiritur ab eo qui licita facit, fugitur ab eo qui illicita peragit, 22. Luce recedente, redeunt tenebrae, 44. Lux in nocte resurrectionis, 77. Gratior post tenebras, 84. Luminibus obscuratis sensim refundenda: est oculis condita, 87 et 112. Lux misericordiae, 104. Lucent in coelis martyres, qui in terris putabantur exstincti, 108. Ejus magnitudo oculos non hebetat, verum infirmitas luminum claritatem fere non potest, 112. Lucis auctor Deus, densis in tenebris invenitur a magis, 157.
    Luxuria. Quae mala parturiat, quaeque protrahat, 21. Desperationi similis, 5. Dicitur contagio, 59. Totam profanat sanctitatem, 27. Luxuriosus contemnat etiam licentias corporales, 113. Qui luxuria ardet, mavult cum ea perire quam redire, 127. Luxuriosis adversa frugalitas. Ex ea nascitur impietas. Homo luxuriosus, id est immodice profundens helluo partem principalem substantiae perdidit, 162. Luxuria petit castitatis interitum, pudicitiae necem, mortem sanctitatis, 174. Titillabat in Herode. Luxuriosi dicuntur porci diaboli, 2. Qui ad luxuriam alios inducit dicitur mercenarius diaboli. Luxuriosi non satiantur, et quare. Agresti cibo mundi frenatur luxuria, 13.

M
    Magister dicitur Christus, quia factor et rector elementorum est, 21. Magistro addicitur, et scholae affigitur, qui scire cupit, 101. Paulus quomodo docuerit. Vid. Paulus. Peritus, ut rudes discipulos doceat, 106. Magisto reseranti scripturae quaestiones, qui convertitur, debet absolutionem, 107. Magisterium stat de scientia; sed ejus auctoritas constat ex vita, 167. Vid Doctor, Concionator, Praeceptor. Magister criminum. Vid. Mercenarius, ut magistro faciat injuriam discipulus, 94. Vid. Discipulus.
    Magnus dicitur quis animo, licet corpore sit pusillus. 54. Magnus coram Deo, quantus erit penes homines? 88. Magna relinquere, amare minora, Dei potestatis est, non cupiditatis humanae, 168.
    Magus. Cur oculos committat stellae, 64. Incola noctis ducitur a stella ad lumen, 87. Rigat auro cunabula Christi, 103. Munere et adoratione Deum nasci fatetur, 117. Claritatem Dominici ortus habuit a stella, 144. Deum adoravit in terris, 145. Ex Magorum nuntio Herodes molitur perdere Christum, 146. Magus signifer diaboli, fit dux Christi, 150. Errat per astra, 156. Ortum Christi stella duce non cognovit. Venit ab Oriente ad Orientem, jussus a Deo venire. Plus coeleste de magis quam de stella signum est, et quare. Cognovit stellam servam, et conservam. Insultat Judaeis. A mago non quaerunt Judaei de Christo. Expositio verborum: Ubi est, qui natus est rex Judaeorum. Ex stella jussa nolens cognoscit magus Christum. Deum se invenisse in humana carne miratur. Christum Deum muneribus confitetur, 157. Cultor siderum, noctis incola Christum lucis auctorem ex gratia, invenit. Ducitur per stellam, ut materia erroris fiat per Christum occasio salutis. Apud eum ignorantia et error erant in culpa, non voluntas. Erant magi de genere Noe, et per Deum Christum nasci didicerant. Jussus magus adorare, testari, et videre, 158. Ei pie interroganti datur responsum impium. In sereno Christianae fidei ad Dominum pervenerunt. Dant munera Domino crediturisque scientiae thesauros. Per [Col. 1186] viam innocentiae ad sua redeunt. Magus gentilis a stella Dominum natum cognovit, 159. Inter duo animalia Christum inveniunt. Duces fidei nostrae, et principes credulitatis. Ut quaerat, et Deum inveniat magus, 160. Carnem lucidiorem sole, luna, stellis in terris contemplatur. Non discutit, sed credit Deum regem, moriturum, et gaudet invenisse. Judaeum praevenit confitendo Deum manibus. Ex fide magorum credulitas gentium dedicata.
    Mala propria cum dolore, externa festinanter audiuntur, 2. Permittuntur a Deo, ut inde bona sequantur, 5. Quae mala a diabolo sint, 11. Malum est accidens, non creatum, et quomodo. Mala a Deo propter nostras culpas, 20. Mala temporalia si dolent, quid aeterna? 22. Quibus mala videantur gratiora bonis, 25. Mala ex morbis peccatorum, 38. Mala tempora faciat nobis Dei contemptus, 43. Mala temperantur, 86. Mala inducta in mundum a diabolo, 96. Malum est accidens, non naturale. Passiones peccatorum a lege ampliatae, quomodo, 115. Mala recipere, bona accipere a Deo credit fidelis, et qualiter, 123. Et quam bonum mala recipere. Mala pauperis ei profuerunt, 124. Mala dinumerat Christus, et poenam minatur, et veniam permittit, quomodo, 125. Mala non bona promittit daemon, 131. Malorum cognitione agnoscimus bona, quam sint bona. Mala a Deo non petenda, cur, 132. Mala declinanda, 158. A malo liberati omnes. Vid, Oratio Dominica.
    Maledictio. Si maledictus est, qui in uno offendit, quoties maledictus est qui in omnibus? 114.
    Mali de bono quaerunt malum, et alia, etc., 32. Quam mansionem sibi eligant, 47. Eis tormenta parantur, 66. Semper stulti, 97. Invident bono illorum, quos spreverunt. 122. Torquentur videre felicem, quem aliquando miserum putaverunt, 123. Malos qui monet, offendit. 127. Illis bonitas exosa, 131. Herodes malus omnibus, suis pejor, pessimus sibi, 152. Vid. Oratio Dominica.
    Malignus ut omnia in malum interpretetur, 168.
    Malitia origo vitiorum, 31. Non relinquitur vel in poenis, 122. Convertit homines in viperas, 137. Mammona id est pecunia quomodo dominetur, optime, 126.
    Mandata Dei. Colles ipsorum intrepide ascendendi, ut gloria perfruamur, 89. Nemo, vel pauci incedunt in omnibus mandatis et justificationibus. Mandatum non praeterit, sed ille deficit mandato, qui a mandato labitur, 115. Ex illis peccator accipit occasionem, ut sit etiam contumax et praevaricator, 116. Vid. Lex, Preceptum.
    Manna pavit Hebraeos 40 annis, 166.
    Mansio. Vid. Domus, Habitaculum.
    Manus arida hominis curati a Christo figurat genus humanum, late, 32. Tetigerat vetita. Ariditas nostrae manus quando dissolvatur. Et alia multa. Quomodo et quando aruerit manus. Cur surgat in medium, qui manum aridam habet. Jussione solvitur ariditas manus, quae fuerat jussione devicta. Manus arida in Ecclesia quae sit, et quomodo curanda. Manu Dei homo creatus, et recreatus, 33. Manus dextera Domini Christus est. Manus impositio curat in Ecclesia gentilem, 105. Expandere manus est habitu rogare, 108. Cur manus epulonis ligatae, 122. Manum ad mensam det pauperi, qui nummum dare non potest, 122 et 176. Manus Dei assumpsit carnem in nostram reparationem, 148. In magis loquuntur manus, quomodo, 160. Lavandae manus pro mensa, 171. Manus Domini in faciendo, reparando, componendo hominem, 176. Deus non de manibus, sed de cordibus, facta metitur, 9. Cur Christus tenuerit manum febrientis varie, 18. Manus sanctificantur in operibus bonis, in malis polluuntur. Dominus manufecit hominem, et manu homini supplet lumina, 176.
    Marcellinus episcopus Vicohaventiae Ecclesiae laudatus, 175.
    Mare jejunii qui ingrediuntur quid agant, 8. Mare Christo fit via, descriptive, 20. Cur saevit usque ad periculum Christi. Ex sedata maris tempestate Jesus creditur Deus. Mare saeculi turbatur, cum illud intrat Christus, et placatur. Mare sanguinis humani in terris, quando, 20. Mare quando mater, 146. Maris procella facta est ad fidem, 21. Judaeorum error pravior fluctibus maris, 32. Mare saeculi quid sit mystice, 47. Maris descriptio cum Aegyptios submersit. Mare diluit sordes Petri, 78, Habet iter molle, 90. Frenatur ob Dei praeceptum a tenuibus arenis, 101. Mare quid utilius? Mare evangelicum ut navigetur, 168. Vid. Mundus, Saeculum.
    Margaritae evangelicae, quae sint. Margarita etiam perquiritur inter stercora, 44.
    Maria Magdalena fuit bajula nominis matris Christi, 74 et 64. Ejus lacrymae pro morte Lazari, 64. Cur venit ad monumentum, 74. Venit ipsa, sed altera; eadem mutata. Prohibetur tangere Christum, quia non credebat esse Deum, 76. Quod Maria tangat, et non tangat, distinguuntur, 76. Venit Maria, et altera Maria declaratur, 77. Venit mulier, redit Maria. Quid quaerit in domo Pharisaei non [Col. 1187] vocata? 93. Jussa a Domino venit. Venit retro pro venia. Mensam poenitentiae cum symphoniis parat, quomodo. In ea reatus magnus, et indulgentia magna. Erat peccatum civitatis ex mala fama. Cur ad decumbentem accedat. Credit sibi Christum propitium, quia cum Pharisaeo manducat. Oleum portat, quia medicinam requirit. Cur stetit secus pedes. Illos lacrymis rigat. Suis lacrymis baptizata, quomodo, et capilli sanctificati. Lacrymae illius sunt documentum satisfactionis. Ungit ex sacramento humanitatis. Proprium vulnus agnoscens medicum perquirebat. Cur Christus ad Magdalenam conversus Simoni loquatur, 94. Imitanda Magdalena a peccatore in poenitentia. Magdalena est figura Ecclesiae, 95
    Maria Virgo. Ejus virginitas a Judaeo obscurata; sed declaratur quos fratres habuerit Christus, 48 et 49. Si Maria filios habuisset, non fuisset a Christo commendata Joanni; et cur ei, et non Jacobo. Maria stupuit, ut vir repararetur ex Virgine, 58. Virgo, et mater non potuit esse, nisi per Deum, 58. Deum virgineo portabat in templo, 59. Virgo genuit, 60. Salus mulierum, quia prima recepit Christum, 64. Maria ante per gratiam a Christo suscepta, quam homo liberatus a peccato. Anhelat viro referre vitam. Sine Maria mors non fugatur, nec vita reparatur, 64. Uterum Virginis habitavit Christus, ut mortui resurgant, quomodo. Concepit integra virginitate, 84. Ut partus ex virgine credatur, conceptus sterilis praemittitur, 87. Ut ad Virginis conceptum et partum perveniamus, removeatur carnis intelligentia, 92. Per Mariam rediit omnibus vita, 99. Fermenti evangelici implet typum. Mariae virginis conceptus et partus non exaequandi mulierum partubus, cur, 117. Virgo ante, in, et post partum, quomodo. Ejus uterum Spiritus sanctus arcana luminis sui admixtione fecundat. Cur salvatur ab angelo aligero, 140. In salutatione offertur ei plenitudo gratiae. In ea Dominus est. Mater viventium per gratiam. Turbatur de sermone, non de aspectu angeli. Cogitat ex prudentia. Quam pensionem domus, et uteri mercedem exigat a Deo intra se suscepto. Animus Mariae mirabilis. Quae homini sunt necessaria ad Mariae secretum pectus penetrandum, 141. In ejus pectore tota Divinitatis requiescit majestas. Conceptus Virginis credendus, non discutiendus. Angelus Mariae fugat metum duabus ex causis ortum, 142. Maria Hebraice, Latine Domina, et cur. Fuit gratia plena, ut largo imbre totam infundat creaturam. Angelus miratur, et timet, cur. Christum genuit praeter fa stidia materni doloris. Virgo concipit et parturit. Ejus virginitas solidata in conceptu et partu. Genuit Salvatorem Cur interrogando non incurrat, uti Zacharias. Ex ea factus est vir. Virginitatem vovit, in not. cur Dei virtus illam obumbret. Quem sanctum sit paritura. Mittitur ad Elisabeth. Se confitetur ancillam. Credit verbo, et concipit Verbum. Quia mittitur ad illam angelus, homo aliud non quaerat, 143. Virginitas quanta. Gratia qualis. Plenitudo gratiae. Verbum descendit, sicut pluvia in vellus. Ante praecursorem Dominus erat cum ea. Benedicta, quia virgo, et mater. Major coelo, fortior terra, orbe latior. Turbatur, quia sensit Deitatis ingressum. Deus injuria non afficitur in incarnatione, et quomodo Concipiendo invenit gratiam, et pariendo non amisit virginitatem, 144. Cur timere non debeat. Reperit intra se Verbum. Magnum erat templum Deitatis. Concipit in utero, ut conceptus sit veritas, non figura. Ei salva omnia, quia omnium genuit Salvatorem. Virgo concipit et parit coeleste germen. Christus vocatur Mariani uteri fructus ob illius virginitatem perpetuam, 145. Dicitur mater virginitate manente, et conjux permanente pudore. Parit hominem, Christum Deum. Concipit de spiritu, parturit Emmanuel. Ex ejus utero Christus non suscepit, 146. Virginitate sponsa, fecunditate mater. Mater ante conceptum, post partum virgo mater. Quid fecerit, cum sit virgo. Cur Christus nascitur ex desponsata. Maria figurat Ecclesiam sponsam. Cur nascitur Christus ex matre Maria. Maria semper mater, et praevia salutis humanae quomodo. Mariae nomen quid sit, fuse. Quid sit: Virgo concipit. parturit, etc., 148. Ut Christus nascatur ex Virgine. Quia ex Virgine est conceptus, cessat humanus pudor. Cur angelus ad Mariam mittitur. Mysterium virginei partus aperire non est humani sensus, 153. Quod Virgo concipiat, pariatque divinum est. In utero Mariano Christus ovem amissam invenit, 168. Ut pareret primogenitum totius creaturae viam totius patriae percurrit, 175. Vid. Partus, Christi nativitas, Christi incarnatio, Virginitas.
    Martha. Quid dixerit Christo in morte Lazari, et ejus responsio, 63, 64. Quam utile fuerit Marthae occurrere Christo, culpas fateri, et ab eo exspectari, 64. Cur dixit: Lazarus fetet, 65.
    Martyres. Voluntarie mortem obeunt, 23. Sanant morbos peccatorum, 38. Quid patiantur pro Christo, 79. Martyres pauci in persecutione, 97. Eorum gloria conquiritur effusione sanguinis, 98. Sunt rosae. Scripti in catalogo amicorum [Col. 1188] Dei, 101. Morte nascuntur, fine inchoant, et in coelis lucent, 108. In agone certaminis vitia mortemque vicerunt, 119. Eorum felicitas ex saevitia persecutoris, 127. De morte nascuntur. Non tam mors quam fides et devotio facit martyrem, 128. In morte martyris astat turba, sicut et in annua festivitate; sed modo diverso, 129. Natales martyrum annua laetitia celebrantur ad memoriam facti. Natalis illi est dies, cum pro rege fundit sanguinem, 135. Crudelitas persecutoris illusa multiplices martyrum cumulavit triumphos, 134. Eorum merita sunt Dei dona. 135. Festa illorum celebrentur oratione ferventi, et imitentur. Martyr comprehensus teneat constantiam, non comprehensus fugiat persequentem, et cur, 151. De patientia subeat palmam, non de temeritate discrimen. Martyres fugientes Paulum martyrem Paulum fecerunt. Vere vivunt, qui pro Christo merentur occidi, 152. Martyrium venit per gratiam, non ex merito. Est munus divinum. Non habet coronam per Christum, qui sua virtute currit ad martyrium. Innocentes martyres gratiae. 153. Ex fuga Christi. Martyr inchoat vivere, cum pro Christo meretur occidi, 174. Martyres diaboli in Africa qui, 13.
    Mater laborat in vanum, cum non adest in germine auctoritas Conditoris, 6. Currit praeceps post filium, 54. Data matris discutere non licet, 55. Vera non est, quae filios amare nescit, ut fecit supra Felicitas, 134. Maria semper mater, quomodo, 146. Castra ad sinus matrum; ferrum duratum in uberibus; lac fusus ante sanguinem, 152. Matres innocentium baptizatae in lacrymis suis. Passae in martyrio filiorum debant esse consortes praemii. Vid. Innocentes, Pater, Filius.
    Matrimonium. Ejus dignitas est procreatio filiorum, alias grave carere virginitate et filiis: onera matrimonii sustinere, et ad fructum ejus non venire, 92.
    Matthaeus. Quomodo vocatus a Domino in discipulum. Cur vocatus, cum esset dives, ad fin Quare sedebat, 29. Non relinquit, sed mutat telonium. Usurarius per ignorantiam. Mirabilius illius conversio, 30. Comparatur paralytico. Figura gentilium.
    Medicina. Vigor medicinae pro magnitudine vulneris, 113. Medicina pauperis est dives, et e converso, 124. Sera non est sine dolore, 131. Sit pro modo vulneris, 167. Medicina poenitentiae succurrit aegris.
    Medicus. Ex tactu vulnerum non computat injuriam, sed honorem, 35. Ejus cura circa phreneticum, 38. Corporali et spirituali medico parendum, 41. Cura medici in sanando aegrum, 44. Medicus qui non affert sanitatem, et cum infirmo non infirmatur, nescit curare, 50. Vadit ad aegrum, 54. Sine medico poculum vitae fit lethale, 60. Homo est sibi medicus per fidem, 83. Tangens vulnera non polluitur a putredine, 94. Rogat, non compellit aegros austera recipere remedia, 108. Non vulneri, sed curae proficit et saluti, 113. Congaudet sanitati, non putredini. Medico ingratus, qui semper curari aestuat, nec sanari. Non exspectat in cura arbitrium infirmi, 114. Anticipat. Gratior medicus, qui morbos quam qui morbis ingerit seram medicinam, 131. Non fit ingratus, qui per dolorem revocat ad salutem, 167. Vid. Aegrotus, Morbus, Vulnus.
    Membra non separantur a capite, 57. Quae servierunt daemoni, serviant Deo, 93. Infirma vario passionum genere vexantur, 116. Invicem consentiant, nec unum occupet alterius officium, 120. Omnia membra credant suum esse, quod fecerit unum. Membra vitiorum et virtutum ab Apostolo declarantur. Homo sua membra debilibus impertiatur, 122. Singula membra habent proprium officium, 132. In eorum separatione pernicies, in unitate species. Illorum poena ad dolorem injuriamque capitis redundat, 173 Vid. Corpus.
    Mendaces. Quo casu repellantur a Christo, 28, 29. Ne queunt cognoscere veritatem, 131.
    Mendicitas. Fit humana, ut prodatur inhumana cupiditas, quomodo, 121. Dives in tempore, mendicus sempiterne est miser, 125.
    Mens nostra quomodo fiat amens, 12. Imbecillis nescit dispensare mysteria corporis Domini, 49. Mentem tollit peccatum, 78. Mentis auditus laetior sit post moerorem, 79. Migrat a se nimio pavoris excessu, 88. Mens una in duobus, quando, 89. Acuitur ex verbis obscuris, 96. Descriptio mentis intelligentiae, 98. Ad Deum pervenimus mente, non corpore, 97. Mente eumdem cum Jesu, 102. Mentibus ini que dominatur pecunia, 126. Fatigatur a longa exspectatione magnae promissionis, 130. Mens simulata palam nil audet, 158. Jaculo peccati configitur, 167. Hominum corripitur a malo fulgoris, 131. Mens ebria, ut male judicet, 173. In mentis domo familia cogitationum incondita versatur, 15. Nihil est praesentia corporalis, ubi est mentis separatio, 32. Vid. Animus, Sensus.
    Mensa. Ad mensam nostram sedeat Christus, 54. Mensa acquirit nobis debitorem. Si Lazarus fuisset ad Epulonis [Col. 1189] mensam, ille non esset in tormentis, 66. Mensis sedere, mortuo Domino, non est filium servorum, 83. Mensa regis. Vid. Rex. Ad mensam divitis non admissus Lazarus, nec ad stratum cruciatus ejus admittitur, 122. Ad mensam ducendus est pauper debilis data manu. Mensa pauperis et divitis per contrapositionem, 124. Nostra ut praeparanda, 127. Ante mensam lavandae manus, 171. Vid. Convivium, Prandium, Cibus, Vinum, Gloria, Beatitudo.
    Mercenarius. Dura servitus mercenarii, 2. Qui sint, qui fiunt daemonis mercenarii, et quae agant. Cur daemon suos mercenarios mittat ad porcos. Mercenario debita pro labore merces, 5. Vid. Operarius.
    Merces quae ab impio pro pietate recipiatur, 127. Operarius recepturus mercedem optat adventum patris familias, 158. Serviendo Deo merces tua sit tibi in pretium, 170.
    Meretrix. Facta est Synagoga, quomodo, 115. Quando spem salutis et vitae amisit, fit mercenaria diaboli, et quae mala agat, 2. Vid. Maria Magdalena.
    Meritum nostrum non salvat nos, sed divina misericordia, 45 Joannes Baptista meritum conquisivit, antequam illud sciret quaerere, 88. Meritum hospitis innotescit ex apparatu mansionis, 92. Nemo de meritis, nec de operibus glorietur, 110. Ex collectis manipulis meritorum ad centesimum fructum pervenitur, 119.
    Metator Domini fuit Joannes Baptista, 127, 91. Fuit angelus ad Mariam, 140. Deus metitur cunis, 48.
    Metus suscitat sensus nostros, 115 Vid. Timor.
    Mica. Accipit totum, qui micam dat pauperi, 8. Vid. Gutta, Nummus.
    Miles a tuba ducitur ad bellum, 6. Commilitandum hic pauperi, 9. Praeliantes cantu incitantur, 10. Miles in vere procedit ad campum, 13. Miles peritus recipit disciplinam a tuba, 14. Desidia militis quando sit, 17. Expeditus a curis divitiarum Christo militare potest, ut regnet, 22. Quam rationem reddat, 26. Miles Christi. Vid. Christianus, mittit acquisitum ad patriam, 54. Fidelis, qui regis sui praesentiam sitit, 68. Sperat honores in senectute, 71. Juventutem in periculis agit. Milites sepulcri Christi cur exterriti, 75. Miles Christianus orat ne in tentationem inducatur, 68. Miles rudis ad aciem currit, veteranus sensim incedit, 79 Christus hortatur suos milites non timere interfectores corporis, 101. Penes militem quando fuerit stipendium gratiae, 102. Non audet se militem profiteri, qui est sine titulo militari, 109. Christus dignatus est nobis militare, 115. Miles ne vulnera timeat, praedas personat et triumphos, 118. Quid agat ut salvetur, 137. Devotus tacet fugam regis sui, et refert constantiam, 150. Innocentes fuere milites coaetanei Christi, 152. Cur post victoriam optet regis praesentiam, 158. Militans stipendiis suis derogat regi, 163. Percipit stipendia, quando civis solvit censum, 166. Differentia inter civem et militem. Militum cohors suo regi gestit praemori, non commori, 153. Vid. Insidiator, Fortis, Centurio.
    Militia christiana quantae virtutis sit, 38. Tenerae militiae est de omnibus criminibus solo amore reportare victoriam, 94. Qualis sit cum armis Christi, 144. Militiae Christianae invictus principatus est jejunium, 8. Insigne vere est balteum castitatis, 22. Militia sine successore est in regno Christi, 144.
    Minister est homo quilibet bonorum suorum, non possessor, quomodo, 125. Vid. Divitiae.
    Miraculum. Ejus virtutes sunt a Deo, 48. Miraculum singulare visa non videre, scita nescire, credita non credere, 81. Indicium credulitas ex miraculis discipulorum Christi, 83. Ostendunt Christum esse Deum, 100. Miracula lassant, nec proficiunt in Judaeis, 102. Quid fecerit miraculum Christi, 105. Cum miracula gerunt, consuetudo deficit, 153. Signa seu miracula quibus praestanda. 11. Vid. Signum.
    Misericordia Dei et hominum. Per eam ablata est amarissima mundi sententia, 6. Dei misericordia non est sine justitia. Et comes jejunii, per tot. Alia jejunii, 8. Per terrenam misericordiam pervenitur ad divinam. Revocat sententiam condemnatoriam. Liberat peccatores, et sanctos restituit. Divina emittitur per misericordios pauperum. Eam vendunt, non donant hypocritae, 9. Facienda omni loco, et tempore quomodo. Testis, et remunerator misericordiae Deus. Misericordia fidenter petitur a misericorde, 14. Misericordiam volo, quomodo interpretetur, 28. Quomodo prosit juncta jejunio, 41. Est anima jejunii. Eam vult Deus. Pro ea dabit regnum. Sit cum oratione jejunioque, late. Qui non dat alteri, sibi tollit: qui pauperi seminat, sibi metit, 42. Ipsa arat coeli campos. Est maxima operum Dei. Ni subvenisset misericordia, opus Dei periisset. Differt judicium ad mortem, ut poenitentiam agamus, 42. Per misericordiam reddit Deus, quod per judicium deperierat. In judicio ante Christus de misericordia disputat, quam de reatu judicet. Nil nocet in terra, cum est in coelis patrona [Col. 1190] misericordia. Facienda cum oratione et jejunio, late, 43. Quomodo sit sibi forma misericordiae homo, 43. Misericors tot servos quot nummos habet, 54. Dum perditur pax misericordiae adest bellum intestinum, 104. Misericordiae lucem fugiens, se mancipat tenebris avaritiae, 104. Cur Paulus obsecrat nos per Dei misericordiam, 108. Per illam crimen evadens Paulus factus est apostolus. Per eam rogat Deus homines, ne vindicet per rigorem. Ipsa assumenda, ut avaritia deleatur. Ab epulone despecta, 121. Non est pro reo, qui accusatur ab innocente, 122. Misericordia est partiri membra propria debilibus. Major dare manus pauperi ad mensam quam nummum. Fratri negata stulte petitur a patre, 124. Ad suffragium misericordiae recurrendum in vitae extremo, 125. Non serenda crudelibus, 127. Dulcis temperat amara poenitentiae, 167. Ejus bajulus non lassescit, 170. Vid. Venia, Indulgentia, Pietas, Eleemosyna, Charitas.
    Missa. Vid. Eucharistia, Sacrificium.
    Mista. Plus est discernere mista quam prohibere misturam, 97.
    Moderator pius ascribit causae, non homini, quidquid accidit, 48.
    Moeror. Somno moeroris consternati discipuli, 81. Sed moeror vertitur in gaudium, 84. Ex moerore fit sero. Caligini moeroris nullae tenebrae noctis comparentur. In moerore adest solatium, 86.
    Monere malos, offendere est, 127. Vid. Corrigere.
    Monumenta majorum solvuntur, ac dissipantur a noxiis arborum radicibus, quomodo, 162.
    Mora tristem facit exspectantem; at grandis promissio relevat onus exspectationis, 24. Mora solventis compensatur usura, 77. De mora exspectationis, 130.
    Moralia magis explicanda populis quam doctrinalia, 2.
    Morbus peccatorum quae mala fecerit hominibus, et quomodo sanetur, 38. Morbo sanato tamen in cura permanendum, 104. Vid Infirmitas, Aegritudo, Medicus, Cura.
    Mores juniorem vel seniorem faciunt, non aetates, 5. Ex pristinis malis moribus si quem judicamus, horremus, 5. Mali hominum mores tempore Chrysologi, 47. Diversi sexus moribus redduntur in unum, 89. Morum imitatio facit amicos, et conjungit, 101. Quot mores homini, tot Paulo fuere passiones. Mores arguuntur per Evangelium, 125.
    Mores vituli vita filii est, et totius familiae sagina, 3. Mors ex diabolo, 11. Auctor mortis incubat mortis mansiones, 17. Mors non accedit ubi est Christus, 18. Mors animae est discessus Dei ab ea, 19. Mors justi libens, injusti non, 22. Voluntarie moriens non conqueritur, 23. Voluntaria mors potestatis est, coacta necessitatis. Apud Deum mors somnus est, 34. Mors unius pro salute multorum, 37. Mors pastoris utrum commoda gregi, 40. Quomodo innocens moriatur, qui vixit in crimine, 42. Mors moritur morte, 57. Mortificata per lignum, 60. Mors ad gloriam resuscitantis non lamentanda, 63. Ad poenam peccati data. Mors a muliere, a qua et vita, 64. Plus conturbat exemplo. De morte non potest non dolere mortalis. Est ex delicto hominis. Mors dura, sed durior janua ejus, etc., 65. Mortis rapacitas Dei plasma in speluncam includebat, 65. Mors quid perdiderit in resurrectione Christi, 74. Quo pacto non fuissent incrementa mortis. Quae dedeceat servus agere in morte Domini, 83. Secunda mors non est in aeterna vita. Qui ex morte vivit, Deus est, 84. Regnavit ex culpa hominis, 90. Mors nata a discordia humanam scindit charitatem, 96. Mors sanctorum somnus est, peccatorum mors est. Mors ad omnes per Evam, 99. Despiciens mortem, fit Dei amicus, 101. Mors sanctorum. Vid. Sancti, Martyres, Justi. Antiqui de bono mortis scribentes scopum non attigerunt, 101. Diabolus mortis auctor. Cur Deus mox mortem cum auctore non exstinxerit. Moritur homo, ut quid fuerit, sic videat. Mors corporum facit vitam de temporali sempiternam Mors permissa a Deo, quia suscitare potest. Corpus nostrum ad mortem infirmatur, 102. In morte deponimus paleas vetustatis, 108. Ea instante non congregandum, 104. Mors expenditur et punitur in sacrificio Christi, 108. Morte nascuntur martyres. Non potest mori, qui vitali gladio meretur occidi, 108. Ex culpa Adae nos habet obnoxios, 110. Mors poena peccati, ut infulas amittat. Homo vix moritur pro justo; quia ad mortem non tam voluntas quam necessitas ducit. Est volenti subjecta, dominatur nolenti. Mors inter homines reparatio pietatis fit per Christum commendatio divinae charitatis. Mortem nolens generat natura, 111. Quod moritur homo, id debet Adae, 20. Homine est acquisita posteris, non a Deo facta, 112. Mors penes homines est etiam criminum poena. Ex peccato est hominis. Moriatur homo peccato, non Deo, 113. Quo causa mors moriatur morte, 114. Mors peccatorum vitam finit, inchoat poenam. Justorum non interficit, sed perficit. Mors per Christum moritur, 116. Mori numquam libet, 118. Formido mortis [Col. 1191] resurrectione calcatur. Mors desperationis Domina, mater incredulitatis, germana corruptionis, inferni parens, diaboli conjux, omnium malorum regina, impugnans omne genus hominum, et quo ordine, fuse. Ejus bella, optime. Ipsa invincibilis. Inflexibilis. Cur scribentes de bono mortis erraverint. Mors provehit ad vitam, 124. Ejus tempore apparitio suprema constringit, judicium vocat, 125. In morte benefacere cupit homo. Quos praeoccupet, 125. Immatura ex quo procedat. In periculo mortis ad poenitentiam convertamur. De morte sua nascitur martyr, 127. Semel mori pro rege, quid, 128. Mors ex daemonis suasione, 131. Omnis, qui nascitur de conditione mortali, moritur. Per mortem vult Deus hominem transire ob suam ingratitudinem. Mors occisa a bellatore coelestis militiae, 133. Mortem non meretur illa quae vitam parturit, 145. Mors abstulisset nobis bonum, si Christus occisus fuisset in utero, 146. Mors ipsa pavore levior, 147. Mortem sentiunt innocentes ante vitam, 152. Vid. Innocentes. Mortis causa facta est per Christum causa vitae, 157. Morte non separatur charitas, sed crescit, 164. Cui Deus vita est, mori non potest, 166. In ejus articulo etiam locus poenitentiae, 167. Justorum est coram Domino pretiosa, 174. Eorum mors est vita. Mors nutu Dei finitur, 176. Mors philosophanda, 54.
    Mortalis. Cur vita nostra mortalis dicatur, 1.
    Mortui plangendi, non cantandi, 19. Mortui quomodo mortuos sepeliant. Mortuus citius resuscitatur a Deo quam dormiens ab homine, 34. Mortui judicandi resurgent, 62. Mortui non plangendi cum gentibus, 65. Habent vitam a Deo. Mortui resurgendo peccatoribus non prodessent, 66. Resuscitati a Christo sunt argumentum resurrectionis ejus, 81. Plangit mortuos qui nescit illos creatos ex pulvere, 101. Cur a Christo in vita non omnes resuscitati, 102. Quomodo simus mortui peccato, non peccatum mortuum sit, 113. In mortuos saevit corvus crudelior ferro, 163. Cur Christus discipulo non permiserit sepelire mortuos, 19. Gentes cibos apponebant defunctis, 17.
    Moyses fit Deus suffragio orationis, elemosynae et jejunii, et quae mirabilia faciat, 43. Iterum ejus mirabilia, 66.
    Moysi se communicat Deus, 69. Honor funeris illius, 83. Cur non faciem, sed posteriora Dei tantum videat, 131. Occurrit in monte, ut promissum conspiciat Christum. Ut amet Deum, et alios doceat amare, quid a Deo recipiat, 147. Jejunio quadraginta dierum totus mutatur in gloriam divinitatis, 126. Meruit sancire legem, cur. Jejunium Moysem divini fervoris fecit lumine perlucere, 12.
    Mulier. Taceat in Ecclesia, domi discat a viro, 26. Lascivae mulieres quod bellum egerint, 27. Mulier dedit formam delendi peccatum tacita confessione, 34. Consilium impietatis qualem poenam dedit mulieri, 44. Si mulier non fuisset in paradiso, non moreretur Lazarus, 63. Lacrymas quaesivit, et pretio gulae mortem comparavit. Currit pro morte quae cucurrerat ad mortem, 64. Quae prima peccaverat, prima curatur. Mater viventium per Deum, mater mortuorum per diabolum. Periisset mulier, si ante Christus ad virum pervenisset, et quomodo, 64. Suscitat virum de sepulcro ventris sui. Increpatur a Christo. Fraus mulieris collocavit virum in speluncam, 65. Mulier ad sepulcrum fetorem sentit, cur. Sero currit ad veniam, quae mature cucurrerat ad culpam, 74. Vespere quaerit Christum, quae perdiderat Adam in matutinis. E paradiso perfidiam sumpserat, fidem vero de sepulcro sumit: raquit de morte vitam, quae de vita rapuerat mortem. Ut fiat mater viventium, 74. Est resurrectionis nuntia, quae fuerat ruinae. Decepta ex visione arboris, reparatur videndo sepulcrum. Utinam impedimentum peccati habuisset in paradiso. Vitale colloquium habet cum angelo. Venit ad sepulcrum; sed redit Maria, quare, 77. Adam duxit ad inferos, Christum recepit ab inferis. Sepulcrum est mulieris opprobrium, 77. Ex eo fidem recepit. Prima ad perfidiam, ad mortis auctorem, ad diabolum; et prima ad fidem, ad Salvatorem, ad angelum, 77. Sepulcrum Christi ingreditur, ut consurgat ad fidem. Mala, quae ex muliere fuerunt, et cur ad lacrymas paratae, optime, 79. Cur ad sepulcrum lacrymantes. Ferunt pro Christo lacrymas. Quomodo non derogat apostolis praecurrens ad resurrectionem, 80. In sepulcro vident effectum peccati. Absolvitur a reatu. Non praeponitur apostolis. Fit socia passionis, et fide resurgit. Timet, et gaudet. Mulieres salutantur a Christo, tenent pedes ejus. Mulier est in pedibus Christi. Sequitur, non praeit virum. Devota erga mortuos, 82. Dubiam lucem corporis et animi sustinent. Cur fugiant de monumento. Tacent, quia audire, non loqui, discere, non docere, datum est eis, et quando loquitur mulier Ecclesiam repraesentat, 82. Tactus malae mulieris urit male conscium, parem polluit, suspectum notat, hominem malae voluntatis infamat, 94. Mulier peccatrix fit bona, si Dominum tangat. Neque mulier sine viro, neque vir sine muliere in Domino, 99. Mulierem domestica [Col. 1192] cura domi constringit, 99. Accipit a Deo fermentum fidei, quae a diabolo acceperat perfidiae; et cur abscendit in farinae satis tribus. Mulier quae fermentum accepit, est Ecclesia. Describitur mulier, quae spiritum habebat infir mitatis, 105. Figura est Ecclesiae. Cur incurva in Synagoga. Ejus malitia quae, et mala quae fecit Adae et posteris, 127. Abstulit vitam mundo ob unius arboris potnum; fugiendae ab Eliae exemplo. Mulier nova bellua, ut caput Joannis truncat. Reddat ad se virum, quem perdidit per se, 142. Mulier habens drachmas decem declaratur, 169, per tot. Vid. Femina, Sepulcrum, Haemorrhoissa.
    Mundus. Ejus latitudo tota ex livore est duobus fratribus angusta, 4. Est belli campus cum diabolo et vitiis, 14. Ejus naufragium, quando, 20. Conversus ad obedientiam Christi, 20. Finis illius, 47. Peccatores nollent mundum transire, 66. Fabrica mundi elementis dissonis consonat, 68. In arca Noe fuit semen mundi, 69. Vespere mundi. Vid. Vespere. Mundus contendit vitare necem sui Domini, 78. Tota mundi compago se devolutam credebat ad primum chaos in morte Christi, 78. Sed Dominus suscitat ad gloriam, 78. Discipuli mittuntur in mundum ad Evangelium praedicandum, 83. Credidit auditui tantum. Quem Deus faciens vocavit mundum, inimicus inficiens reddit immundum, 96. Sterilis fecundatus, 99. Jussione factus, jussione solvetur, 101. Mundo praesente luctari difficilius est, sed gloriosius, 107. Ejus figura et reformatio, late, 120. Mundus principum est ludus, 124. Mundus est ager hominis, 125. In mundo petit Deus rationem a nobis, ne petat in judicio. Mundo dominatur pecunia, 126. Gloriosum est mundum cum suo principe contemnere, 128. Septem accipit dies, 134. Erit vere mundus, quando mors non erit, 139. In mundo parantur, quae in coelis habere debemus, 144. Christum nasci triste mundanis est, 146. Perire maluit quam timere, 147. Vanis erroribus occupatus ex timore. Amore reducitur. Pro homine factus, 148. Quod de mundo non est, non potest subjacere mundano intellectui, 153. Columba in Jordane indicat mundi naufragium cessasse, 160. Sordescens squalore vitiorum lavatur diluvio, 166. Moritur diluvio, et tali renascitur baptismate. Totus aperitur fonte baptismatis gentibus innovandis numero quadragenario. Jam puer nunc senex, et interitui proximus, 167. Christiani sequuntur mundum fugientem. Ejus superbia inclinatur a mansueto victore, 170. In secundo adventu Christi semper visionem sui auctoris habebit, 83.
    Munera probant amorem, 10. Qui Patrem muneribus non honorat, ei est ingratus. Divina hominem expavent, pro quibus cautior esse debet, 68. Zacharias munera suspiciens divina, condemnatur, 88. Divina qui reddit, non amittit, 59.
    Murmuratio Pharisaeorum et Scribarum superba a Domino compressa, ex quibus vitiis augeatur, 168.
    Musica ad funera non conducenda, 19.
    Mutatio in hac vita potest esse de haeretico in fidelem, de peccatore in justum, et e contra, 97. Lamentanda in divite et paupere, 121. Epulonis et Lazari, 124. Mutatio officiorum Dei fit ad mutandum hominem in melius, 170.
    Myrrha morituro offertur, 157.
    Mysterium coeleste non semper debet publicari cum scitur, 86. Pretiosum in vilitate jacet, 99. Evangelicae lectiones sunt divinis mysteriis obscuratae, 126. Cur divinum mysterium occultatur in humano, 132. Ejus magnitudo et altitudo cogit comperendinare, 144. Quae humanis oculis clara videntur in coelo, sunt profundis obscurata mysteriis, 160. Mysteria Christianae fidei scienter investigata, quid prosint, 166. Coelestis mysterii declaratio a Deo oranda, et quomodo facienda, 64.
    Mystica dicta, et facta Christi quare sint talia, 96. Mystica expositio divinae Scripturae facienda, 95.
    Natalis dies hominis lacrymis et querelis abundat, 89. Sanctorum dies natalis est, cum de terra transferuntur in coelum, 129. Iste dies non celebratur epulis, sed imitatione. Celebratur quot annis ad nostram recordationem. Natalis sanctorum est ex martyrio vel morte, 133. Natalium solemnitas teneat in exsultatione mensuram, 127.
    Nationes ferae a Christo pastore ad lenitatem reductae, 6.
    Nativitas regis festivitate et symphonia honoratur, 91. Ab ortu Joannis ad ortum Salvatoris accedimus ex Evangelio, 92, 88. Vid. Christi nativitas, Maria Virgo. In nativitate Christi cur auctor taceat, 146. Nascimur ad dolores, cum dolore, etc., 87. Vid. Filius.
    Natus. Quomodo nondum natus vocat patrem, 67. Vid. Catechumenus. Natus lacrymatur ex natura, 89. Nati ex terreno Adam, ut fiant coelestes, 117. Nati de concupiscentia, ut per Christum renascamur. Natus de carne caro, de spiritu spiritus est, 142. Cur Joannes major in natis mulierum, 174. Nati in diversis mensibus, 56.
    Natura. Portio naturalis, et lex naturae data homini a Deo, quae et qualis, 5. Miratur de partu Virginis, 57. Natura [Col. 1193] infans ad virtutes, crescit per Deum, 85. Longo usu natura aut producitur, aut obtunditur, 87. Felix Deum concipiens, et cur, varie. Generat ad dolores, devorat partus suos. Cur sterilitate pasceretur. Liberata a servitute mortis per nativitatem Domini. Natura hominis imbecilla supernam potestatem sentiens trepidabit, 88. Natura lege constringitur, non auctor, 90. Trepida ad Deum, imbecilla ad divinas virtutes. Alta de se praesumit, priusquam se rebus probet. Ei imperat Deus. Miratur in conceptu Elisabeth, 92. Sibi sufficit ad obsequium creatoris, 93. Quid sit peccatum ipsi naturae, 111. A Deo facta, ut homines crearet ad vitam: generat mortem obnoxia peccato. Nollet suos partus exstingui. Dum condolet, amissam suspirat libertatem. Sed illam recepit dum Christus peccatum mundi sustulit. Sibi per se subvenire non potuit, ideo auctor illam in se suscipit reparandam. Naturae peccata tribuere, est vivere peccato, 113. Natura humana ex peccato prona ad lapsum, 116. Portet ex gratia imaginem Christi, 117. Paucis contenta, 122. Non perfecit omnia, ut arti aliquid relinquat, 132. Decoratur ex arte. In rebus praesentibus infirmata. Joannes optat naturam venenosi germinis immutare, 137. Humana natura roboratur ad portandum Deitatis gloriam, 142. Ejus incrementum praeter naturam quis non suscipit, 142. Vulnerata lethaliter coepit esse origo mortis quae erat initium vitae, 143. Curatur nativitate Christi, et fit vivificatio filiorum, 143. Natura virgo rerum mater, 146. Quod natura non habet, est auctoris, 153. Docet quid valeat infantia, 158. Naturam fecit Deus, 160. Quomodo hebetudo naturae nostrae proficiat in vigorem Divinitatis.
    Naufragium mundi cessare indicavit Spiritus sanctus in forma columbae, 160.
    Navis. Ecclesiae navem dum Christus intrat, mare saeculi quomodo perturbetur, 20. Sedatur tamen a Christo. Navis Christi quando fluctuabat. Quoties Christus nostra dormit in navi, irruit procella, 21. Dominica navis extra quatitur a gentili, intra ab haeretico. Navis Ecclesiae indiget Christo, 50. Cur illam ascendat ipse. Navis corporis nostri ut armanda in Quadragesima, 8. Fluctus navem demergit.
    Nauta intrans mare caeteras curas deponit, 8. Peritus regit navem in tempestate, in sereno quilibet, 20. Intrat mare lucra sperans, 71. Cantat portus et lucra, ne pertimescat ruinas, 118. Artem navigandi invenit, 168. Cantu superat marina discrimina, 10. Vigilat, et cur, 24.
    Necessaria providet Deus suis operariis, 170.
    Necessitas facit furem, 7. In causis desperatis est saepe magistra, 35. In adversis voluntati non potest comparari, 110. Necessitatis est acquiscere, velle virtutis. Religiosa necessitas compellit oratorem discedere ab ordine proposito dicendi, 114. Necessitas naturae quid fecerit homini, et quid gratia, 117. Provehit ad voluntatem, 124. Peccandi abolebitur in gloria, 139. Necessitas magis est quam reatus, quaerere Deum, et nescire quaerere, 157. Fragilitas jus necessitatis imponit, 41.
    Negare Deo quod vult, est sibi negare quod desiderat, 8, 38. Gratias petentibus non negat Deus, 39. Improbus petitor est, qui quod aliis negat sibi postulat, 43. Nequeunt negari promissa, quando negata solvuntur, quomodo, 89.
    Negligentia. Peccata negligentiae vitari non possunt, 30.
    Negotiator. Ex margaritis est Dominus, et quomodo, 47.
    Nequitia spiritualis descripta, 52. Perditorum ligat manus Christo, 100. Cordis confundit judicium, 131. Cui nequitia sodalis est, ille fas nefasque confundit, 152. Gentes nequitiarum Christo propugnante vincendae, 171.
    Ninivitae. Quare surrecturi sunt in judicio contra Judaeos, 37. Salvati ex misericordia, 8.
    Noe parens novi saeculi habet in arca totius saeculi partum, et cur, 147. Ejus columba quid indicaverit, 160. Vector novi saeculi, 163. Servata a Noe apponuntur coenae Petri. In arca custoditus a jejunio, 12. Servavit mundum, 14. Semen saeculi, 69.
    Nomen imponitur regibus a triumphis, 57. Dei nomen quomodo sanctificandum in nobis. Vid. Oratio Dominica. Nominum mutatio potest esse, ubi non est varietas personarum, 125. Diversa nomina possunt imponi eisdem personis. Nomina sanctorum saepe indicant merita et insignia, 154. Gloria et injuria nominis ex bona et mala fama, 69.
    Nonagesimus nonus numerus in sinistra latet clausus, addito uno mox transit ad palmam dexterae, quomodo, 168, cum notat.
    Nostra largienda, licet non sint nostra sed putentur, quomodo, 123.
    Novalia ut purgentur, 164.
    Novitas vitae qualis esse debeat, 113. In novitate spiritus serviamus Domino, 115.
    Nox. Quare de nocte vult Dominus e cubili inquietari a nobis, 39. Ut oratio facta in media nocte prosit. Quod malum sit tota nocte dormire. Nox mutatur in lucem, resurgente [Col. 1194] Domino, et laetatur a servitute tenebrarum liberata, 77. Dicitur terra, 170. Tenebrat diem, 74.
    Noxia. Specie noxiorum saepe dantur filiis salutaria, 25. Arbor noxia quid faciat monumentis majorum, 162.
    Nubes speciem rerum obscurant, 74.
    Nuditas filii non sustinetur a patre, 3. Nec in pede. Hominis tegitur venia, calet vestita fide, 99. Epulo indutus erat artificiosa nuditate, 122. Nudus erit in tartaro, qui dives esse noluit in coelo, 125. Alget nuditas Adae tecta a Christo, 106.
    Numerus centesimus, octogesimus, quinquagesimus, quadragesimus, septenarius, nonagesimus nonus, duodenarius. Vid. suis locis. Numerare per dexteram et sinistram manum, 168, cum notat.
    Nuntius sponsalium Dei dat arrham, dotem suscipit, 140. Duobus Christi nuntiis duorum populorum monstratur vocatio, 170. Joannes Baptista nuntius fervens, 91.
    Nuptiae facibus sunt amicae, 22. Castitas earum. Christi cum Ecclesia quomodo decorentur. Ad clamorem harum nuptiarum Christiani suscitentur. Cur nuptiis interfuerit Christus varie, 157. Felices, quibus Christus est praesens.
    Nutritor pueri optime describitur, 62. Totus redactus in parvulum habet mendacium proprietate, etc. S. Paulus factus nutritor, quomodo. Pater non irridet nutritorem parvuli imitatorem. Chrysologus spiritualis nutritor parvulorum, quomodo.

O
    Obediens, invigilat timore ad arbitrium jubentis, 109. Obedienti dicenda dicantur, ne Doctor offendat, 137. Est mansuetus, discutiens vero immansuetus, 143.
    Obedientia praestita Deo facit ut nobis Dominus succurrat in necessitatibus, 39. Praestanda Deo circa jejunia, 41. Creaturarum Deo praestita. Vid. Creata omnia, Jussio. Obedientia cogit ad orandum, 138. Obedientia fidelium est gratia Dei, 58.
    Oblatio facta Deo de rebus alienis damnosa, 54. Publica oblatio regi nascenti paratur, 102. De divitiis Deo facienda, 66.
    Obscurum fidei quid operetur, 102. Facta dictaque Christi obscura nostrum acuunt intellectum, 96. Obscura lucidanda, 112. Mortalitas obscuritatibus involuta, 160.
    Obsecratio facta a Paulo per misericordiam Dei cur, 108.
    Obsequium rationabile placat Deum, irrationabile exacerbat, 109. Ad obsequium regis militaris statio contremiscit. Rationabile est fervor, irrationabile furor. Deo praestandum cum virtutibus et humilitate, quomodo.
    Obsessi a daemone quae ei mala faciant, 17. Torquentur, et torquent, 51. Ut invadantur a daemone, 52. Lunaribus incrementis vexantur. Cur ab hominibus liberantur, 170. Vid. Daemoniacus.
    Obstinatio dure amputat rationem, 131. Judaeorum quaerit dicere falsitatem.
    Occasio dicitur fumans, et ardore ac sanguinibus incenditur, 126. Ni tollatur, peccata non vincuntur. Delinquendi occasio data hominibus ex creatis rebus. Occasio accepta quae. Occasio salutis fit interdum instrumentum perditionis, 126. Quod est occasio erroris haeretico, Christiano argumentum fidei sit, 144. Occasio perditionis quando fiat materia vitae, 156. Occasio inducit in peccatum, illative, 13. Ad occasionem peccatorum contumaciter vadens deseritur a Deo, 70. Vid. Oratio Dominica. Occasiones peccatorum ut faciant charitatem deseri, 162.
    Occidere non vivificare solet daemon, 131. Tulerunt Judaei lapides ad se ipsos, non Deum occidendum. Non meretur occidi illa quae vitam parturit, 145.
    Occisus pro Christo resurget in Christo, 173. Occiso nemo providere poterat, nisi Christus, qui vitam reparavit occisus, 116.
    Occurrere debemus Domino nostro venienti, 22. Occursus patris ad filium misericordiam ostendit, 3. Dominus occurrit gentili, dum esset peccator, 5. Occurrit in Filio per incarnationem. Occursus Dei non retardatur a carne, 24.
    Occultum. Aliqua videntur occulta ex profunditate sui mysterii, 85. Occultum in herba manifestatur in spica, 97. Per Evangelium Christus nudat occulta, 125.
    Octogesimus numerus totam fidem praefigurat et gratiam, 126.
    Oculus. Oculi parentum et propinquorum lucernae sunt filiis, 1. Oculi Dei vident peccatorem, licet peregre profectum, 2. Illustrant visum peccatoris, 3. Levant oculorum caliginem. Hypocrisis oculis capitur, 7. Oculi Dei clauduntur, ne puniant, aperiuntur ut adjuvent, 21. Oculi fuere scandalum Evae, 27. Dei liberant peccatorem, 28. A Deo visus malis caret, bonis donatur, 34. Sine lumine Dei falluntur oculi humani in Dei opere, 51. Oculus impius Deum videre non potest, 55. Teneri oculi lumine tenero committendi, [Col. 1195] 64. In supplicatione sursum elevandi, 65. Maculati aspectu arboris mundantur visione sepulcri, 77. Discipulorum caecati a tenebris passionis Domini, 78. Amoris intuentur acutius. Mulierum clausi incredulitatis obscuro, 82. Obscuratis oculis sensim lux refundenda, 87. Arbor oculos aperiendo clausit, 99. Sinapis granum claudendo aperit oculos. Oculis negata salus, ut tota esset in fide, 110. Oculus purus conturbatur fumo, 111. Oculi non hebetantur magnitudine lucis, sed propria infirmitate, 112. Oculus ministerium pedis non offendat, 120. Epulonis sursum levati malum ei causant, 122. Oculorum vices mutatae in Lazaro et epulone. Oculi hominum non intuentur quantus sit Deus, sed quia est, 131. Oculus est pretiosus, si perseverat in corpore, 132. Caecus ad sua crimina, lucidus ad aliena, et alia, 139. Oculus auctor praevaricationis, et alia mala oculorum. Est Dei, quod oculus arctatur in pupillam, et cur. Vix suffert jubar nascentis solis, 140. Effusus perdit lumen, 164. Angustus oculus non capit multa, excelsa, longinqua. Oculi sanati a Christo tribus caecis varie, 176. Cur sputo Dominico sanantur, 176. Oculi peccatori baptizati gutta roris sancti. Oculis imperfectis grandescunt formae, turbantur species, res falluntur, cur. Venia oculos aperit, quos clauserat culpa, 176. Vid. Aspectus, Visio.
    Odium ex diabolo, 53. Incurrit odium, criminosos qui arguit, 127. Sensus humanus perversus audire non potest quod semel statuit odisse, 131.
    Officium. Terrena officia se miscuerunt coelestibus, cum natus est Christus, et Joannes, 89. Officia a Deo commutata, ut nos mutet in melius, 170. Membrorum non confundantur, 120.
    Oleum cur debebat Judaeus, 126. Quando sit figura Christiani chrismatis. Oliva a Judaeo siccata reviviscit Christiano. Oleum in caput Christi, quando, 160. Quod oleum est lucernae hoc jejunio est pietas, 8. Ut fiat chrisma, 93.
    Omnia. Post Deum sunt omnia, 131. Vid. Creatura. Omnia contulit nobis Deus, 23.
    Onus onere levatur, 3. Onustus non potest per angustam viam ad opus Dominicae messis pervenire, 170. Onustus aut tardior incendit ad opera.
    Opera. De operibus nemo glorietur in justificatione, 110. Opera genitoris, qui non facit, negat genus, 123. Operum qualitatem de sensu, non de locis colligit Deus, 9. Vid. Facta.
    Operarius diligens mercedem recepturus adventum patrisfamilias desiderat, 158. Habet ab homine invitante necessaria victus; immo epulas ad superandum laborem, 170. Quanto magis habebit a Deo? Vid. Mercenarius.
    Opes. Vid. Divitiae.
    Opifex habet honorem ex restauratione operis, 143.
    Ora gustu arboris venenosae infecta, 99. Gustu salutaris arboris sanata. Tot ora pauperis quot vulnera, quando, 121.
    Oratio fidelium adhibenda ut pastores idonei fiant ad explicandum Scripturam, 5. Orantes timet diabolus, 13. Orationis perseverantia, 39, per tot. Affectus et desiderium Dei erga orantes, ut det gratias, late, 39. Bona oratio, etiam facta ex necessitate. Pulsat oratio sustinendo moras dantis. Optima cum jejunio et eleemosyna, 42. Haec tria conjunctim esse debent, per tot. 43. Mane orandum, vel humano timore, si non amore divino, 43. Deus orandus dum flagellat, 45. Revocat nobis bona temporalia deperdita, 46. Oratio plurium unitorum quantum valeat, 132. Communionis neglecta quid mali afferat. Ferveat oratio in festis sanctorum, 135. Orandum ut aeterna bona credere, videre, et tenere possimus, 139. Christus docuit nos breviter orare, quia cito dare vult, 67. Oratione a Christo ante liberati, quam passione redempti, 24.
    Oratio Dominica explicatur, late, 67-72, inclusive ut infra. Est stupor coeli, pavor terrae, 67, 70, 72. Non capitur ab homine, 68. Est forma orandi data a Deo, 69, 70. Cur Deus vocetur Pater, 68-71. Cur in coelis esse dicatur, 67, 70. Ut nomen Dei sanctificetur, 67, 72. Regnum advenire, quale et quomodo, ibid. Voluntas Dei ut facienda, ibid. Panis quem petimus, qualis, ibid. Quomodo peccata dimitti oremus, ibid. Ne nos inducat in tentationem, quomodo, ibid. Ut liberet nos a malo, et a quo, ibid.
    Oratores magni viros laudantes avos, atavosque commemorant, 89. Eorum excusatio in principio orationis, 186, per tot. 138. Finis orationis. Vid. Concionator, Doctor, Praeceptor.
    Orbis. Vid. Mundus.
    Ordo. Quae per ordinem non aguntur, ordinem tenere non possunt, 64. Humana convalescunt ordine, 109. Ab ordine dicendi saepe compellit discedere religiosa, 114. Ordo doctrinae sic moderandus est, ut aliud non impediatur ex alio.
    Originale peccatum. Vid. Peccatum mundi.
    Origo. Gloria ab origine praecedit gloriam ex labore, 89. Origines causarum interdum non necessarium perscrutari, [Col. 1196] sed temerarium, 166.
    Oscula redimunt peccata filiorum, 3. Salus ex osculo confessionis, 60. Sunt reconciliationis indicium, 93. Oscula cruenta Judae, 137.
    Ossa conturbata a quibus, et quomodo, 45. Ossa Christi astruunt carnis veritatem, 81.
    Otium corporis et animae tollendum in Quadragesima, 12, 13. Quid perdat otiosus.
    Oves sunt gentes a Christo pastore reductae ad caulam, et alia de ovibus suis, 6. Eas dulcedo jubilationis ducit ad caulam. Filii ovium quales Deo portandi, et quomodo, 10. Fetus ovium a pastore perducuntur ad caulas, 40. Ovibus Christi utrum fuerit commoda mors pastoris, fuse. 40. Ut jubilent pastori, 46. Ut ei pareant, 53. Oves Judaeorum rabidae pastorem suum laniarunt, 100. Sunt vita, salus, gloria Pastoris, ideo docendae, quae pastor scit, 147. Oves Domini cum sunt in tuto, insaniunt lupi, 149. Christus pastor ovis amissae, 168. Una perdita totum dissipaverat centenarium numerum, et de dextera redegerat in sinistram, quomodo. In una omnes inveniuntur, et quomodo, 2. Ovis haec fuit Adam. Ad unam ovem tota feritas bestiarum, 171. Bona ut vocem audiat pastoris, 173. Oves suas alloquitur auctor. Si pro suo libito pervagetur, non pervenit ad caulas. Nostri domus est ovile Dei, si ibi balat pecus Dei, 10.
    Ovum est verbum Dei, quomodo, 55.

P
    Palatium. Vilis et indignus ad fores palatii non propinquat, 141. Vid. Domus.
    Palmae sunt verbera parvulorum, non virorum, 38. A Christiano tolerandae, cur. Palmis faciem non negavit Christus. Palma reportatur de patientia, 151.
    Panis de coelo est Christus Judaeis conversus in petram, 55. Panis eucharisticus quomodo confectus, 71. Panis humana ratione datur canibus, 100. Gentilis lambere festinavit panem quem conculcavit Hebraeus. Gentilis micas ex toto pane epulatur. Panis non esurit, 110. Panem quaerit Deus in paupere, 121, 42. Mica et gutta sufficiunt ad pauperis refrigerium, 124. Dandus pauperi, 137. Quinque panes ampliati, quomodo, 160. De coelo delapsus quadraginta annis pavit Hebraeos, 166. Panem dabit Deus servientibus se, 170. Panis noster sit Christus. Terrestris praeparatus a Joseph, coelestis a Joanne ostensus quid causaverit, 174. De coelo descendens est Christus, 13. Panis non indiget pane. Vid. Eucharistia, Pauper, Eleemosyna.
    Pannus novus et rudis, 31.
    Parabolae Vid. Figurae.
    Paradisus. Si in paradiso impedimenta peccati fuissent, mors et injuria Creatoris non fuissent, 74. Ante Christi ascensionem flammea rhomphaea in paradisi janua erat, ne illuc homini pateret accessus, 123. Ignea paradisi via temperata ex aqua lateris Christi. Ejus amoena flammeo custode seclusa, 172.
    Paralyticus descriptive Matthaeo publicano comparatus, 30. Figura populi Judaici. Corporis, non animae, tendebat ad curam, 50. Jesus cognoscitur Deus in sanatione paralytici. Cur lectum portare jubetur.
    Parcere sibi jubetur homo, 23. Tenemur parcere injuriantibus, 38, per tot. Qui semper parcit, crimina non timet, 72. Peccantibus in nos parcendum, ut nobis dimittamus, 139. Vid. Dimittere, Inimicus, Oratio Dominica, Venia.
    Parcus. Vid. Abstinentia, Sobrietas.
    Pares redduntur a virtute, quos natura fecit impares, 89.
    Partus saepe acerbi sunt, veluti hominis in septimo mense, 56. Talis est partus coelestis gratiae. Ut partus Virginis irradiaret oculis perfidorum, praemisit Deus conceptum annosae sterilitatis, 87. Virginis partus est sine partu. Virginis nobis ignotus, 87. Partus sterilis dat documentum resurrectionis et salutis, 90. Cur partus Elisabeth dilatus, 91. Evangelium de partu sterilis ad Virginis partum nos conducit, 92. Partus Virgineus in via quare, 175.
    Paschalis solemnitas novis vetera non connectit: sed novae regenerationis ablactat infantiam, et alia, 73. Ablactat nos a lacte, ut solidiorem cibum sumamus. Non conjungitur cum vetustate Judaica paschalis solemnitas. Parvuli Ecclesiae filii, ut in Pascha nutriantur, et ablactentur. Pascha Domini ut celebrandum ex Apostolo, 172. Quomodo in eo immolatur Agnus Dei. In eo Christus natus, et immutatus ad totam laetitiam et gloriam. Paschali tempore sacramenta symboli explicabantur, 56. Est portus, lucrum vitae et gaudium resurrectionis, 8.
    Pascua terrena morsus luporum habent, 170. Porcorum pascua sunt lutulenta.
    Passiones. In arduis languoribus passio sibi medicinam [Col. 1197] invenit, 35. Passionum particeps, erit et gloriae, 40. Passionis procella fidem mulierum turbaverat, 77. Tot passiones recepit Paulus docens, quot homini sunt mores, 101. Dejiciunt corpus, 109. Peccatorum dominantur membris humanis, quomodo, 115. Ut urgeant homines in quavis aetate, et lex faciat illas notiores. Resecatae per legem magis pullulant. Legem vitae instrumentum, faciunt esse mortis instrumentum. Ut triumphemus de passionibus, quae extrinsecus exclusae tentant, 115. Eas amputare haud potest, qui non compatitur, 151. Nostras pertulit Christus, ut tolleret. In passione tacet Christus, 164. Passionibus probatus verus amor, 14. Centurio non videbat in Christo passiones, 15.
    Pastor. Pastoris personam induit Deus ad variam ovium utilitatem, 6. Christus pastor animarum quaerit socios. Oves committit Petro. Pastor portet agnos tenues. Scit fecunditatem gregis sui, et oves, et fetus commendat. E coelis pro salute ovium descendit, 6. In oves affectio, 23. Fetus ovium colligit, et ad caulas perducit, 40. Mors Christi pastoris utrum commoda ovibus suis, late, 40. Mavult mori quam de suis ovibus mala videre. Pastor Christus moriendo viam vincendae mortis aperuit ovibus suis. Ut gregem pascat, 46. Officium in plebe, 53. Anhelus it ad ovem perditam, 54. Oves a Deo vocantur per ora pastorum, 62. Cogitur ex officio praedicare, 77. Est mysticus canis, 100. Sancti pastores etiam post mortem suo gregi assistunt in spiritu, 128. Animarum pastor ut vocet suas oves, 147. Eas doceat quae ipse scit. Pastor animarum beatus, qui se custodiens saluti alienae providet, 155. Pastores Israel ab angelis cognoscunt Dominum natum, 159. Ad eos saepius missi sunt prophetae. Pastor ovis perditae non est terrenus, sed coelestis, 168. Cur ex centenario numero unam amiserit, et alia. Christus ut nos in montibus requirat, et suis humeris perducat ad caulas coelestes, 170. Pastor bonus ut gregi pervigilet, 173. Pastor animarum duobus ex locis praedicare potest. Pastoralis baculus arripitur contra furentem lupum. Pastor vigilat, cur, 24.
    Pater coelestis et terrenus. Coelesti tempore non clauditur, nec solvitur morte, 1. Tenet filiorum substantiam ex vi amoris et providentiae. Filio convivens bona affert. Non eget intercessore ad dandam veniam filio, 2. Cooperit filii reatum. Filium cupit redire, non perire. Pastor coelestis est, cui in coelo peccatur, 2. Videt longinqua. Filio occurrens veniam largitur, 3. Divinus pater fide quaesitus statim adest. Illuminat filium peccatorem. Misericordia movetur, qui loco non movetur. Ex misericordia super nos cadit. Cadens jacentes erigit. Tollit onus peccatorum. Peccanti filio dat oscula. Curat vulnera filiorum, 3. Patris aspectus quid agat in filium. Filii nuditatem non sustinet, licet crimina sustineat. Plus de venia quam de justitia gaudet. Cito misericors. Restituit innocentiam et honorem. Charitas ejus in filium redeuntem. Moribus filiorum turbatur, 4. Stultus, qui judicat pietatem patris. Charitas tegit filii delicata. Patri non gratus filius qui invidet fratri. Patris substantia est filius. Filium licet contumacem recognoscit. Solus pater quaerendus. Nova et futura quaerit, filio pauperi. Pater coelestis duos habet filios, gentilem et Hebraeum, 5. Occurrit nobis in incarnatione filii, et cecidit, etc., 5. Osculatur nos. Dedit stolam gloriam immortalitatis. Qualis annulus eo jubente datus est. Calciamenta dedit in praedicatione Evangelii. Vitulum id est filium occidit. Pater terrenus sine Deo in generatione nihil operatur, 6. Positi in domo patris coelestis symphoniam assumant. Servat nostra bona in coelis, 7. Patri non credens nescit quid sit, nescit se filium. Sentit amorem ex donis coelestis Pater, 10. Ei afferendi filii arietum, id est homines. Terreno coelestis praeponendus, 19. Regnum servis suis promittit, 25. Ditare vult servos, non nudare. Pater dat salutaria pueris sub specie noxiorum. Parentum passiones ex affectibus et amore filiorum, 33. Deus compensat opera parentum in filios. Beatus Patris aggravat filium, 51. Poena filii redundat in patrem. Dum vult misereri filio, affectum cogitat, non delictum, 54. Amat filium, dat illi bona, 55. Mortem non refugit pro filiis. Deus voluit hominem esse patrem, ut divinum amorem agnosceret, 55. Quod a Deo Patre, licet durum veniebat, libenter recipiebant antiqui. Pater dat filio breviter petenti, 71. Sponte praestat. Culpas non videt, cum filium recipit, 81. Ejus laus redundat in gloriam filii, 89. Amore, non potestate trahit filium ad disciplinam, 108. Pater vult esse Dominus. Filium a peccatis abstrahat, 155. Ditat filios, dum plenissimam charitatem relinquit, 162. Dat filiis panem, 163. Est nobis Deus. Ut dividatur in filium, et e contra, mystice, 164.
    Paterfamilias quid agere debeat, et quam rationem Deo reddat, 26. Caveamus ne ad patrem nos fama praecedat versae substantiae, 125.
    Pati dignum duxit Dominus, ergo servum pati non est indignum, 38. Patiendo Christus remisit quod ipse intulerat [Col. 1198] imperando, 123. Patitur Christus in suis, 173. Patitur sepulcrum, 58.
    Patientia malis est brevis; ultio tarda bonis, 16. Christi erga peccatores, 19. Praemia patientiae, 38. Habeatur in petendo bona a Deo, 39. Dei erga nos, 51. Per patientiam exspectamus ea quae spei sunt, 71. Dei subvenit peccatoribus, et quae alia bona veniant ex ea, 97. Probat juvenem aptum virtutibus, 110. Ipsa curat laedentem, 139. De patientia venit palma, 151.
    Patria. Cur propheta est in ea, et in domo sua sine honore, 48. Redditur Adae quam perdiderat, 49. Eam Christus habebat ut homo. Nostra coelum est, a quo per Adam ejecti, per Christum reducti ad illud, 159.
    Patronus. Misericordia patrona in judicio quid operetur, 8. Vid. Advocatus.
    Paulus apostolus collega Petri in grege pascendo, 6. Notitiam Christi per orbem diffudit, 34. Quomodo fuit abortivus et maturus, 56, 58. Subita conversio ejus, 61. Spiritualis nutritor parvulorum, 62. Vidit invisibiliter arcanum Dei, et prodidit non prodendo, 72. Paulum eradicare volebat Ananias, 97. Cur vapulando docuit, 101. Medicus et pater quid egerit, 108. Crimen evadens effectus est Apostolus. Quomodo imperitis se participet, 113. Quid nobis prosit sua doctrina rigorosa, 115. Ejus sermo communiter lectus quid operetur, 120. Cur tertium coelum conscendit. Martyres fugiendo Saulum fecerunt illum esse Paulum, 151. De persecutore praedicator factus ex pietate per zelum legis legem impugnabat, et in Deum Dei amore peccabat, 157. Cur se verberaret, 161. Missus persecutor, rediit praedicator, 168. Judaeus cecidit, ut resurgeret Christianus, caecatus in lege, ut videret in gratia, 176.
    Pavor. Vid. Timor.
    Pauper bona nostra portat ad coelum, de hoc habet Deum fidejussorem, 7. Servat nobis quod venter disperdisset, 8. Est sinus Abrahae, est thesaurus coeli, gazophilacium Christi, 16. Misericordia pauperis emit divinam misericordiam. Pauperi datum nostrum est, non datum ei alterius est, 16, 9, 23, 32. Verecunda paupertas in pavore, 9. Auxilium in conflictu a paupere cibato, 12. Quod est eru bescentia pauperis, Dei gloria est, 14. Cibo pauperis sagi natur Deus. Peccata pauper excusat. Fert nostra in coelum libens, quia non deprimitur pondere, sed levatur, 25. Pro uno pauperi dato, Deus dat tibi centum, 25. Pauper quid agere debeat, 26. Pauperiori det; at si non habet, sit illi animus dandi. Pauper terrae dives in coelo, 28. Pauperi qui fenerari nescit, sanari nescit, 32. Prandium nostrum sit pauperis coena. Qui dat pauperi, segetem colligit in coelo, 42. Manducat Deus panem datum pauperi. Quid prosit dare pauperi, 43. Stridebit in alio saeculo, qui nunc gaudet de malis pauperum, 47. Non fraudandus, nec de fraude alicujus danda est eleemosyna, 54. In pauperis hospitio invenitur similitudo regni Dei, 99. De eo quod habet faciat eleemosynam, 103. Ejus sepultura, late, 121. Cum suscipitur et hospitatur, quae bona. In paupere Deus quaerit panem. Ejus caro composita in scenam pietatis, quando. Pauperum oppressores ut sibi obsint, 121. Ejus victus et vita in gutta et mica consistit, 122, 24. Debili danda manus ad mensam, 122. Pauperis et divitis conflictus, 124. Divitem videat, ut videatur, ac vicissim curetur. Gutta negata pauperi frustra petitur ad refrigerium. Perit, quod pauperi negatum spargitur ad pompam. Illis dandus thesaurus noster, ut coelestia cogitemus, 129. Dives qui apud pauperem diversatur, ante humanitatis debitor est quam largitor, 136. Pauperi danda vestis et esca, 137. Pauper communis est semper, patet omnibus solitarius, 164. Qui pauperum gemitus eleemosynis redimit, a Domino non requiritur illius gemitus, 166. Ei danda manus ab homine, 176. Pauper egenus describitur, 14. Vid. Eleemosyna, Misericordia, Pietas.
    Paupertas cognata virtutibus; exemplum est athleta, nauta, miles, philosophus, 28. Temporalis vix fertur, quanto magis aeterna, 54. Vacat ab excusatione in divino obsequio, 93. Christi appetenda, quae divitias sempiternas possidet in coelestibus, 117. Ejus finis, 121, per tot. Provehit pauperem ad philosophiam, 124. Ad regnum. Non paupertas, sed animus ducit gratos ad praemium, aut ad poenam deducit ingratos. Divina sufficit, 170. Est amplum habitaculum Deo, 14.
    Pax Christiana facit nos appellari filios Dei, 53. Quid sit, et effectus pacis. Omnia a Deo obtinet. Conservanda ex praecepto nostri regis. Dei est illam plantare. Plebis est gloria pastoris. Custodienda, quare, 53. Amanda. Pax ubi plures sunt voluntate concordes, 68. Terris ablata, quando, 81. Cur repetita discipulis, 84. Ejus bona interna et externa. Divina reddidit nobis vitam, 110. Quomodo pacem habeamus per Deum. Pax mundi quaeritur pro commodis, vel servatur pro timore, 138. Pax Christi oranda, et quae sit. Oratur a Deo. Fulgor pacis Ecclesiam illuminat, 149. [Col. 1199] Nomen pacis desiderabile. Est nomen ipsius Christi. Pax Christi nos omnes amplectitur. Deo occurrendum cum muneribus pacis. Est exsultatio angelorum, daemonum lamentatio. Laudatur a sanctis. Coelestes et terrestres sibi invicem mittunt munera pacis. Pro pace secuta laudandus est Deus.
    Peccata jejunio vincuntur, 12. Pauper excusat peccata, 14. Ea arguit Christus, quando, 21. Quanto majus peccatum, tanto abundantior gratia, 30. Est peccatum, qui se peccatorem negat. In hac vita non possumus vitare peccata cogitationum, negligentiae et ignorantiae. Pudet peccata confiteri, 34. Prima felicitas non peccare, secunda veniam invenisse peccatis. Morbus peccatorum quae mala fecit, 38. De peccato non judicabitur misericors, 42. Ubi peccatum, non ibi Deus, 44. In remissione peccatorum Deus cognoscitur Deus, 50. Nemo sine peccato, 54. Peccata per Chritum remittuntur, 57, 59. Alienis peccatis ignoscere utile sibi, 68. Non timenda peccata ab eo qui semper parcit, 72. Ut peccato moriamur, 73. Non capitur peccatum in latissima regione coelesti, 83. De peccatorum magnitudine non desperandum. Hominibus per homines remittuntur, 84. Peccatum civitatis a solo Christo aboletur, 93. Peccata amore vincuntur, 94. Non peccandum satis, ut major charitas comparetur, 94. Quando erit peccatorum remissio, 95. In peccato non permanendum, ut gratia abundet, 113. Nos mortui peccato: sed peccatum non est omnino in nobis mortuum, 113. Est aculeus mortis. Quis sit, qui peccato vivit. Corpus peccati, ut debeat destrui. Peccatum non regnet, immo conculcetur. Peccatum morietur in alio saeculo. Tribuere peccata naturae, est vivere peccato. Est accidens peccatum, non creatum a Deo. Habet crudele imperium in peccatores, 114. Mentitur hominem esse liberum. Peccatum non cognovi, nisi per legem declaratur, 126. Peccatum intulit mortem, et pronam fecit naturam ad lapsus. Peccatum auctor delictorum sublatum a Christo. Erat mortuum, et sepultum in ignorantia nostra, 116. Per mandatum revixit, dum peccatorem fecit praevaricatorem. Tyrannus crudelis quid egerit. Instrumentum suae poenae secum portat, 109. Peccatorum connubio tota mundi figura dissoluta, 120. Publicum ut puniatur a Deo tolerante privatum, 125. Commissum punitur a Christo per Evangelium. Peccata remittenda fratri, 139. Peccatum qui dimittit Deus est, 145. Peccata vendere, est convertere veniam in quaestum, 158. Peccatum sordescit, fetet et obscurat, 166. Qui nullum peccatum facit, Deum in suo corpore portat, 168. Peccati fovea est infernus, 170. Peccatis bellum indicendum in quadragesima, 13. Peccatum est paralysis, 15. Deus peccanti homini blanditur, 161. Triviae peccatorum, 89.
    Peccator a se recedit, antequam a Deo, 2. Impius dat, non accipit pretium suae servitutis, 1. Surgit, dum se jacentem agnoscit, 2. Transit in bestiam. Peregre profectus non refugit accusatores et Dei oculos, 2. Peccator poenitens quomodo cupiat esse mercenarius. Desperatus de salute, quae mala agat. Cadit in ruinam mentis et corporis, et in infernum, 3. Est caecus. Illuminatur ab oculis Dei, 3. Est confusus caligine. Ad Deum recurrat. Est coram Deo, et sine Deo, in se, et non secum, 5. Multae servitutes peccatoris, 6. Rediens ad Deum exsultandum est, 6. Ejus malum sub praedictis servitutibus. Fugitur a Christo propter ipsius salutem, 19. Licet corpore vivat, mortuus est in anima. Ad Deum conversus flagella cessabunt, 20. Gravius punitur scienter peccans, quam ignoranter, 26. Illi salus ex facto Matthaei, 29. Mortem meretur, cum se peccatorem negat. Et peccatorum magister fit, immo peccatum, 30. Peccatum cognoscat, ac facteatur. Peccator virtutes accusat, 32. Est ex fragilitate innata, 34. Pudet, non mala facere, sed confiteri. Ubi sit prima et secunda felicitas. Cur poenam recipiat, 35. Morbus peccatorum sanabatur patientia ac morte Christianorum, 38. Peccator saltem deserat reatum, quando illum jam relinquerit reatus, 42. Peccatori omnia sunt perversa, 44. Deus peccatores contemnit. Deus quaerens peccatorem, hominem quaerit, non peccata, 54. Zachaeus peccator ut convertatur, late, 54. Peccator sibi dat veniam confidens per Christum peccata remitti, 57. Praeterita sibi remissa non credens, dubitat percipere futura bona, 59. Dicit se poenitentiam acturum, si ex mortuis quis resurgeret, sed ficte, 66. Peccatores judicium refugiunt, et mundum praeterire dolent, 66. Magnus homo, qui carne non peccat, maximus, qui nec corde, 89. Currunt ad perditionem peccatores, et alia mala, 165. Dei amore Paulus peccabat in Deum, 157. Peccator cupidus non corrigitur, 158. Illecebris superatus Christum venire non vult. Desinat peccare, et sufficit, quomodo, 125. Hujusmodi peccanti blanditur Deus, quomodo, 161. Quae mala faciat peccator, de quibus poenitendum sit, 167. Joannes volebat salvos esse peccatores. A Domino promota spes peccatorum, 168. Peccatores recipiens Deus sanctificat. De redditu peccatoris gaudet Deus. Peccatores dono vocantis, non proprio arbitrio sanantur, 176
    [Col. 1200] Peccatum mundi lavatum a Christo suo sanguine, 164. Adae peccatum intravit in mundum per culpam, per hominem, 111. Non est natura, neque substantia, sed accidens; et nobis adversatur. Peccatum est naturae, quod est fumus oculis, febris corpori, dulcissimis fontibus amara salsedo, 5. Est janua mortis. Fera crudelis trino ore devorans. Haereditas parentis Adae. Per unum in omnes transiit. In Adam, seu ejus peccato omnes peccaverunt, 111, 112. Peccatum non est versum in naturam; sed per mortem exigit poenam sibi debitam per naturam, 111. Mors poena peccati sublata a Christo. Omnes in Adae peccato eramus, sicut arbor tota in semine. Mors poena peccati mundi devorabat noxios et innoxios. Peccatum vivit, et desaevit in nostram mortem. Ortum ex diabolo, et femina peccatum mundi, quomodo, 148. Per hoc homo ante Dominus omnium, in omnium dejectus est servitutem.
    Pectus illud sepulcrum est, in quo Christus adhuc habetur mortuus, et sepultus, 75.
    Pecunia. Possessi a pecunia liberantur in Matthaeo, 28. Hebraei pecunia compensant delicta, 76. Fidem resurrectionis Christi negat. Datur pro emptione servandorum, non perdendorum, 80. Mundo, mundanisque dominatur 126. Est crudele pondus. Quid mali agat in omnes homines. Inique humanis dominatur corporibus et mentibus. Claudit oculos recipientis illam, 37. Corda corrumpit, redimit mendacium, tollit veritatem. Vid. Divitiae.
    Pensio. Quam pensionem uteri sui exegerit a Deo Virgo, 140.
    Penuria fructuum venit nobis, quia non subvenimus egeno, 103.
    Pera nostra sit conscientia nostra, 170.
    Perdere. Habita perdere gravius est quam non habuisse, 123. Perditionis instrumentum fit occasio salutis, 126 Perdita invenisse jucundius est nobis quam non perdidisse servata, 168.
    Peregrinus est homo in hoc saeculo, 89. Gratum habet reditum ad propria, 114. Qui eum hospitatur meretur Deum cum angelis suscipere, 121. Peregrinatio dura, etiam inter cives et fratres, 151. Vid. Viator.
    Perfectio semper est quadrata, 11. Nostra venit ex gra tia Dei, 91. Perfectus est, qui de toto facit eleemosynam, 54. Socius vero virtutum, qui de dimidio facit. Perfectae beatitudinis est panis Eucharisticus, 72.
    Perfidia exstirpanda de cordibus, 61. Contractibus semper inimica, 62. Perdidit vitam, 63. Optat aliquem ex mortuis resurgere, qui narret, etc., 66. Nec mortuis, nec Christo credit. De paradiso sumpta, 74. Duxit Adam ad inferos, 77. Volvit lapidem quem fides revolvit a Christi sepulcro. In resurrectione Christi emit mendacium, 80. Ubi est, Deus non videtur. Longa paulatim tollenda fidei claritate, 87. Habet suum fermentum, 99. Nos reddit indignos gratia, 100. Redigit filios in poenalem servitutem, 102. Quando excepit omnes Hebraeos, 131. Ejus arma de fide sumpta, 152. Ejus morbus quid causet, 94. Civitas perfidiae descripta, 95. Vid. Infidelitas, Incredulitas.
    Perfidus. Ante Christus perfidis ignotus, 131. Illis obscurata, quae fidelibus patent, 132. Ex fuga Christi perfidis sublata est materia excusationis, 150. Non vult nasci cognitorem, 158. Perfida Bethsaida, 176. Cadaver perfidiae quomodo perfidis agebatur obsequiis, 19. Vid. Infidelis. Fides.
    Periculum despicit, qui tendit ad regnum, 22.
    Peritia gubernatoris navis non in sereno, sed in tempestate probatur, 20. Vid. Nauta.
    Persecutio. In ea melius est fugere quam negare; exemplum in Petro et Joanne, 150.
    Persecutor ubi imminet, non deest consolator, 86. Occubuit in morte D. Apollinaris, 128. Persecutorem facit, qui provocat; corrigit, qui declinat, 151. Pro illis orandum, ut sanentur.
    Perseverantia in oratione. Vide 39, per tot.
    Pestilentia dicitur anhelans, id est ardens nos devorare, 18. Fuit tempore Chrysologi, 45. Saltatrices pestis sunt, 127. Cavenda quae de remediis creat morbos, 7. Cathedra pestilentiae quae sit, 44, per tot. Vid. Contagio.
    Petere quid debeamus a Deo, ut sit proficuum, 39, per tot. Cur media nocte. Utile est petere ex necessitate. Obediens Christo petat sibi necessaria. Supplex petitor moras exspectat patientissime. Deus juxta vires hominis petit ab eo, 41. Cur petitioni panis opponitur lapis, etc., 55. Suum petere est amoris, non necessitatis, 65. Quae sint a Deo petenda, 132. Petere plus debiti, est exigere fraudem, non tributum, 137.
    Petrae sono accusarunt facinus mortis Christi, 78. Vid. Lapis.
    Petrus apostolus a Christo habet omnes, etiam agnos commendatos, 6. Cinctus virtute Dei, ut iret ad martyrium, 10. Cur Christum a se exire rogat, 15. In verbo Dei retia [Col. 1201] laxat. In domo Petri non vina, sed lacrymae fundebantur, 18. Cur, et quando domum Petri intrat Christus, 18. Quid egerit Christam sequendo, 29. Negat ante victoriam Domino, quam Dominum, ideo post ipsum vadit, 27. Una cum Paulo dat notitiam Christi, 34. Tardius vidit Dominum, quia facile audivit ancillae vocem, 78. Nudus ex negatione se demersit in mare indutus, cur, 78. Se praecinxit praecingendus. Ut veteranus miles tarde credit, ne ut puer incurrat, 79. Ei non praejudicatur, quod resurrectio primo a mulieribus nuntietur, 80. Nisi pacem a Christo habuisset, putatus esset aliis inferior, 84. Per poenitentiam rediit, et potestatem dimittendi aliena peccata recepit, 84. In mari ante supplicat de lapsu, quam de donato gaudeat, 90. Necessitate magis quam voluntate moritur, 90. Frater ejus Andreas illi similis, 133. Venia illos aequavit. Conscendit crucem. Ex timore abscessum Domini petebat, 147. Quia noluit fugere, abnegavit, 150. Dicitur a petra, 154. Princeps apostolorum quid agat. Ei manducaturo apponuntur genera totius creaturae, 163. Ejus decreto servus adhuc obsistit, 175. Gestivit habere collegam Marcellinum piscatorem. Crucem resupinus ascendit, 14. Negavit in passione Christum, 171.
    Petrus episcopus e coelo habuit vocabulum apostolicum, et privilegium summi sacerdotis, 107. Laudatur, per tot.
    Pharisaeus arguit Christum euntem ad prandium peccatorum, 30. Exhortatur ad salutem. Eorum invidia, 31. Ut impie Christum accuset, 32. Et quia sanat in sabbato. Sedens in cathedra pestilentiae humanas traditiones decretis coelestibus anteponit, 44. Confitetur et negat Christum esse Deum, 50. Cur ad illius prandium iverit Christus, 93. Convivium Pharisaei. Christi pietas arguitur ex manducatione cum Pharisaeo. Pharisaeus arguitur, et docetur, 94. Dominum prophetam non credit. Se aegrum non agnoscit. Instruitur. Cur dicitur catholicus Judaeorum, 95. Ructans justitias suos est publicano deterior, 123. Murmur eorum a Domino comprimitur, 168. Ut semper redderentur pejores. In discipulos Domini lavacra superstitionis suae perquirebant, 171. Nesciebant unum esse Domini baptisma. Credit aqua exteriori mundari. Habuit claves scientiae legis, sed ne alter intraret, ipse foris permanere maluit per livorem, 172. Hypocrisis penes Pharisaeos tumescebat per scientiam.
    Philosophus ut Dei cognitionem, et substantiam sibi divinitus datam amiserit, 5. Labor ejus. Sedit in Cathedra pestilentiae, 44. Ut detumescat ab opinionibus suis, 110. Pro corona gloriae currit per inanem sapientiam, 119. Sed non accipit bravium. Ejus labor vanus circa Christi nativitatem, 148. Philosophia cur a daemone ficta, 16.
    Phrenesis. Phrenesi laborans se insanum nescit, 94. Phrenesis vitiorum unde oriatur, 41. Phrenesis impietatis quid egerit, 38. Synagogae, 18.
    Pietas Domini ostenditur in figura filii prodigi, 1. Refuga pietatis quae mala incurrat, 1. Patris coelestis innocentiam restituit et honorem, 3. Est ala jejunii, 8. Fraudem non habet, 55. Pietas cum quis exorat ut precetur, 108. Assumenda ad impietatis destructionem. Dei est ad delenda, non multiplicanda delicta, 113. Divina pietate tantum sanctitati dare jubemur, quantum dedimus iniquitati, 114. Pauper est pietatis conflatorium, 121. Sub specie pietatis aliquando revocamur ad mala, 123. Pietas Christi velat hominum peccata, 125. Ad ejus patrocinium confugimus in vitae extremo. Cur dicatur quod falsitatis praestet exemplum, 126. Ad lacrymas parvulorum inclinata, 128. Pietas est non docere contemptorem, 137. Non est pietas sine justitia apud Deum, 145. Pius animus dum compatitur, plus pavescit. Pietatis arcem inter ubera oppugnat Herodes, 152. Eam persequitur tota impietate. Qui pietati obsequitur, incipit non esse timori, 160. Piis filiis Deus non denegabit, quod impiis avibus subministrat. 163. Pietas Christi perquirit nos, 170. Pietatis evector non lassescit. Pietas iram vincit, 38. Occultatur a Deo, 39. Non videtur ab impio, 55. Pietate sustinemur, 81. Patris maxima ex filii impietate, 73. Cui pius erit, qui sibi impius est? Ut violetur, 16.
    Piscatores a Christo mittuntur ad mare hujus saeculi, 47. Eorum retia. Ecclesiasticus piscator quid faciat, 107. Marcellinus episcopus primum fuit piscator, 176.
    Pisces confusi capiuntur; sed discretione eliguntur, 47. Et cito. Christus erat piscis, 55. Capiuntur ad vitam hominis, 175.
    Planctus, ubi non est, adest mercenaria cantilena, 19. Diaboli, cur, 52. Deo pro peccatis, non pro defunctis faciendus, 65. Vid. Fletus, Lacrymae.
    Planta. Quis poma ante industriam non carpit ex planta, 142. Vid. Arbor.
    Plebs. Ejus officium ac pastoris, 53. Vid. Oves, Populus, Concionator. [Col. 1202]
    Pluvia. Quod est semini pluvia, hoc est resurrecturis Dominicus imber, 176.
    Poculum. Frigido poculo ardor propinatur ab hypocrisi, 7. Sanguinem Joannis absorbuit Herodes poculo crudelitatis, 127. Vid. Sitis, Aqua.
    Poena ibi saevit, ubi poenalis reatus exarserat, 1. Ordo poenarum convertitur ad nutum Christi, 17. Sumitur a culpa, 27. Redimitur inde, unde comparata culpa, 28. In poenis homo tenetur invitus, 35. Poenam paritur medicus, ut aegrotum liberet ab ea, 38. Alienam poenam suum computare solatium, est phrenetici. Poena eorum qui abierunt in consilium impietatis, 44. Diaboli poena apparet in cruciatu humani corporis, 51. Filii redundat in patrem. Poena pungit, quem poenitudo non punxit, 66. Tota poena passionis Domini transiit ad discipulos, 83. Poena dicentis litteras, 101. Quam poenam olim infans luerit, 111. In ea non deseritur malitia, 122. Datur in membro quod peccavit. Inferorum poena ut Christi gratia et Ecclesiae intercessione solvatur, 123. Poenae flendae. Ad premium duxit pauperem, 124. Animus, non divitiae, ducit ad poenam. Ei semper vivit, qui semel moritur vitae, 124. Poenas inferni aeternas evadere quaeramus. Poenam minatur Christus persistenti in peccatis, 125. Poenarum tempus satisfactionis tempus excludit. Poenarum tempus in Judicio. Ubi non est poena peccati, nullum est supplicium damnati, 135. Evaditur, si ante delictum sibi provideatur de venia, 139. Eam timens peccator, nollet Christum ad se venire, 158. Ad poenam trahitur, qui noluit in obsequium venire.
    Poenitens ante in se quam ad patrem redit, 2. Cognoscit Deo patere omnia. Agnoscit quam malum sit in Dei oculis peccare. Naturalibus amissis non judicat mereri quod est gratiae. Ut cupiat fieri mercenarius, 2. Surgit de mentis ac corporis ruina, et de inferno, 3. Plus de venia surgit quam corruit de reatu. Est longe, cum tantum est attritus. Ei sufficit pater, 4. De innocente laetatur. Poenitenti nova perquiruntur. Petit non gloriam, sed veniam, 5. Petit argui a Deo; sed non in ira, 45. Deum medicum adit, 45, 94. Poenitens recipiuntur a Petro, et solvuntur a peccatis, 84. Cum poenitens respicitur a Christo, arguitur oblatrans, 94. Poenitens triumphat de suo Tyranno, 113. Saltem det tantum Deo, quantum carni, vitiisque concessit, 114. Impudenter aliis poenitentiam impetrare praesumit, qui sibi nil ad veniam providit, 123. Poenitentes aquam bibant, 137. Qui poenitentiam facere debeant, 167. Christianus agat poenitentiam pro modo vulneris. Poenitens pennis veniae pervolat ad coelum. Curvet genua ad pondera poenitentiae. Ut triumphent de diabolo poenitentes, 170. Redeat calceatus ad cursum anterioris vitae, 3. Poenitenti venia permittitur, 125. Ei sufficit ut desinat dissipare, caetera Christus solvit.
    Poenitentia peccatoris verbis laetis describatur, 2. Pandit patrem. Potest fieri in tota vita, 42. Etiam in senecta, et quando amplius peccari non potest. Confitendum tempore poenitentiae, 46. Fiat statim. Ad eam hortatur Ecclesia, 73. Ac Petrus se mittens in mare, 78. Poenitentia erat Joannes Baptista, 88. Convivium poenitentiae a Magdalena Christo exhibitum, 93. Ad tempus poenitentiae refertur messis nostra, cur, 97. Sera inutilis in divite, 122. Cito facienda, 125. Ut ex corde procuranda. In judicio non est tempus poenitentiae, sed poenarum. Moribundi convertamur ad poenitentiam. Cur poenitentiae usura solvenda sit a Judaeo, 126. Ejus via fuit Joannes, 127. Cur temperanda, 166. Cur agenda cum propinquat regnum coelorum, 167. Ea praeveniendum judicium. Poenitendum cito, quia judicium venit. Si adhuc judicium non venit, est quia Dominus nos exspectat. Facienda etiam in arcto temporis. Aegrotis succurrit, non sanis. Quomodo facienda. Est usura non servatae innocentiae. Ad eam per Joannem revocamur. Ejus amara temperantur dulci misericordia. Poenitentia populi Christiani claruit in uno peccatore poenitente, 169. Fuit interempta in morte Joan., 174. Ut satisfactione fieri debeat ab exemplo, 64.
    Pompa saecularis obscurat sensus, 117. Vid. Dives Epulo.
    Pontifex. Ejus officium non coarctandum inter domesticas tantum curas, 88. Primus pontifex legis fuit Aaron, 89. Fuit Zacharias. Vid. Zacharias, Abel, Cain, Homo. Sacerdos, Episcopus, Praesules.
    Populus. Populis populariter est loquendum, 43. Auditurus Dei legem vestes lavabat et corpora, 59. Christus vitam salutemque junxit duorum populorum, 78. Invitatur ad auditum Evangelicum, 106. Quilibet de populo aptet sibi figuram villici iniqui, 125. Vocatio duorum populorum figurata in duobus nuntiis Christi, 170. Populos vastat invidia, 172.
    Porcus est pecus coenosum, 1. Grex inquietus habet pascua lutulenta. Cur daemonum grex rogat se mitti in porcos, 16. Grex porcorum non valuit sufferre daemones. [Col. 1203] Cur porci perdantur a daemonibus, 16. Qui porcorum tradatur servituti, 1. Qui sint porci diaboli mystice, 2. Porcos pascit, qui alios inducit ad peccandum, ibid. Daemon dicitur porcus, et quomodo pascatur a gentili, 5.
    Portare Deum tota sanctitate debemus in nostro corpore, 168.
    Potestas eadem recreat ad salutem, quae crearat ad vitam, 80.
    Praecedere. Dupliciter praecedere possumus, 137.
    Praeceptor. Cum docenda facit, auditu instruit, et informat exemplo, 167. Vid. Doctor, Magister, Concionator.
    Praeceptum Domini observandum, si volumus promissa ab eo, 38. Servanda Dei praecepta, 53. Dicuntur fomenta et gladius, 112. Christus, quos docuit praeceptis, firmavit exemplis, 151. Sua praecepta Deus insinuat labore doctoris, 163. Praeceptis instituta exemplo sunt roboranda, 166. Vid. Jussio, Mandata Dei.
    Praecingere. Ibi praecingenda virtus, ubi voluntas est comprimenda, 22. Petrus praecinxit se. Vid. Petrus apostolus.
    Praeda. Miles verus non quaerit civium praedam, sed stipendium regis, 137. Praedones innumeri ad unam ovem, vel columbam, 171.
    Praedestinati Christum sequuntur, 49. Cum sibi adhuc non sunt, sunt Deo, 70.
    Praemium statuitur certare debentibus; et pro magnitudine certaminis, 22. Ad praemium animus gratus ducit; 124. Quando sumitur ex corona, unde reatus jam sumptus fuerat, 133. Quis securus exigat praemium a Christo, 170.
    Praescriptio legalis dirimi quaestiones litigiosas intra annos triginta, 145.
    Praesens. Praesentia non meretur videre, qui praeterita calumniatur, 96. Homo praesentibus sic occupatur, ut nil in se relinquat, quod vitae futurae deserviat, 114.
    Praesidere. Aliis, cum sit ipse ignavus, sibi et multis est noxius, 106. Vid. Episcopus.
    Praesules. Ecclesiae sint dispensatores fideles divini verbi, 26. Angelus praesul Synagogae, 106. Vid. Episcopus.
    Praesumptio dicentis non est, ubi est auctoritas jubentis, 70. Ad divinas virtutes ante probationem magna est, 90. Impudens praesumptio aliis velle impetrare poenitentiam, et sibi nil ad veniam providere, 123. Est semper pessima, 68, 152. Praesumptio scribae dicentis se velle Christum sequi repudiatur.
    Praevaricatio, Lex posita est praevaricationis causa, 111. Quomodo lex obliget crimine praevaricationis, 114. Peccator factus est ex mandato praevaricator; id est rebellis, et contumax in mandatum, 116. Vid. Contumax.
    Praevenire quomodo debeamus Deum in confessione, 46.
    Prandium nostrum sit in facie auctoris, 127. Regium prandium habere, ac fetentia obsonia perquirere, est animi servilis, 163. Nostri prandii semper Deus praeparator assistat. Ad prandium Creatoris tota advolat creatura. Vid. Coena, Convivium.
    Preces. Si preces dictantur a supplicando, est impetrandi fiducia, 70. Quid prosint aegrotis, et filio, 108. Solitariae preces non praeponendae congregationi, 132.
    Primordium. Cum primordia bonorum tentantur a diabolo, 11. Si sit malum, qualis erit finis? 44. Bonum si sit, qualis futurus est finis? 91. Sunt dura primordia rerum, sed duriora primordia generantis, 175.
    Primus qui est, post alterum non est; novissimus post se alterum non relinquit, 57. Primus est ille, quem generat gratia coelestis, non natura mortalis, 73.
    Princeps primus redeat ad Christum, 78. Invictus militiae Christianae principatus est jejunium, 8. Ad principis thalamum non accedit extraneus, immundus, infidelis, 141. Et quomodo quis accedat. Vid. Rex, Archisynagogus.
    Profanus nasci non vult Deum, 158. Luctus profani qui, 19.
    Prohibere aliquid, est de illo admonere, 115. Christi sequela prohibita scribae, cur, 19.
    Projectus. Episcopus Corneliensis consecratus, 165. Laudatur, ibid. cum nota.
    Promissa. Divinis promissis fidendum, 163. Et qui non credit, tota infelicitate dignissimus est. Promissa negari nequeunt ab eo qui negata solvuntur, 100. Indigno non redditur de jure. Promissa denegare, inverecundi debitoris est; mox solvere, honesti, 123. Promissio dum exspectatur, accendit animum; dum datur, suscitat sensus, 130. Dat, non accipit, qui promittit, 88.
    Prophetae. Eorum pavor in sacramento, quod Deus homo fiat, 72. Scit tantum quantum dederit Deus, 94. Deus auctor prophetiae. In eis celatur divinus sensus, 99. Lamentavere unius populi et hominis discrimen, 111. Silentium prophetarum fuit, Joannes, 127. Mortui sunt; sed [Col. 1204] non in aeternum, 131. Quid per eos Christus promiserit 150. Fugit Christus, ut staret fides prophetiae. Eorum veritas implenda, 156. Saepius missi ad pastores Israel, 159 Prophetizat Christus, quomodo, 14.
    Propinare. Lazarus nobis propinavit gustum resurrectionis, 65. Mera pocula de vase corporis sui Christus bibentibus propinavit, 160. Hypocrisi ministrante quid suis invidia propinet, 172. Ardorem frigido poculo propinat hypocrisis, 7.
    Propinquus. Si honorem debeat propinquo, computat servitutem, 48. Ut male honoret, 49.
    Proprietas. Ea detenta, cum quid conceditur, parva, vel nulla exigit concedens, 14. Proprium non custodit, sed alienum, qui relinquenda servat, 22.
    Prospera neque ignavos erigunt, neque fortes adversa prosternunt, 124. Non servantur ab eo qui non sensit adversa, 131. Quot hominum prosperitates, tot invidorum tormenta, 172. Adversis non miscenda, 175. In prosperis et adversis consors hominis est Christus, 70. Vid. Adversa.
    Providentia coelestis attendit quid auditor capere possit, 39. Beati qui divinae providentiae credunt, 163, per tot. De ea erga servos suos, 170. Dei providentia, 18. Divina providentia occultavit Deitatis pavorem in habitum humanitatis, 6.
    Provisor alienae salutis, et custos propriae vitae est beatus, 155. Provisorem fugiens indulgentem, incidit in severum judicem, 1.
    Proximus adjuvandus in spiritualibus, 10, 20. Quomodo proximo dimittenda peccata, 139. Non judicandus ex dubiis, vel apparentibus tantum, 145. Qui proximum liberat a peccatis praemium, qui negligit, acquirit offensam, 155.
    Prudentiores filii saeculi qui sint; et quomodo intelligatur, 126.
    Psalmus. David primus est princeps psalmorum, 44. Clavis aliorum. Cur in eo dicat, Abire in consilio, et in via stare. Psallendum ad provectum salutis, 46.
    Publicanus vocatus scandalum fecit, 28. Zachaeus princeps publicanorum. Vid. Zachaeus. Publicanus pressus a diabolo, ne oculos levaret ad coelum, 105. Reus est, cum plus debito petit, 137. Exactor crudelissimus, 54, per tot. Vid. Exactor.
    Publicum. Quomodo secreto factum dicatur, quod publice factum est, 9. Peccatum publicum a Deo punitur, quare, 125.
    Puer parvulus ut a natura nutriatur, 39. Non nisi bona recipit a patre, 55. Cum parvulis, seu incipientibus in Dei servitio ut agere debeamus, 25. Pueris dantur salutaria, sub specie noxiorum. Pro armis utitur lacrymis ad corda frangenda, 128. Describitur Christus parvulus, et mitis, 164. Vid. Infantia.
    Pueritia Christianorum animatur levibus mandatis, ut juventus ad gravia accedat, 38.
    Pulchritudo corporis non est concupiscentia sed ducit ad lapsum concupiscentiae, 116. Corporis pulchritudinem concupiscens procerum se esse exoptat, 163. Ut homo sit pulcher, quid faciat Dominus.
    Pulsare. Dicimus coeleste secretum preces iterando, et moras sustinendo, 39.
    Pulvis. Ex ea factus homo in pulverem cur redigatur? fuse, 101, ad fin.
    Purificanda sunt mancipata divinis ministeriis, 171.
    Purpura divitem ad superbiam extulit, 124. Eam perdidit Herodes, 174. Martyrum sanguine tincta. Vid. Epulo, Dives, Martyr.
    Pusillus corpore, magnus animo esse potest, 54. Solet petere ovum a patre, 55. Quis sit grex pusillus, 22.

Q
    Quadragesimarius numerus sacratus, mysticus, in maximis Dei negotiis adhibitus, 166.
    Quadragesima. Ejus pelagus ingrediens quid debeat agere, 8. Annonam portet. Et haec sit eleemosyna et misericordia. Quid sit misericordia jejunio quadragesimali. Quadragesimali jejunio cantica divina jungenda, 10. Divinum institutum continet quadratam fidei disciplinam, 11. Est tempus spiritualium bellorum, 12. Quid agendum in ea. Est in procinctu mundi hoc jejunium. Diaboli insidias ostendit, 20. In ea virtutes pugnant cum vitiis, 113. Est tempus deponendae ignaviae, 18. Quid in ea perdat otiosus. In ea a Christo promissa victoria. In ea angeli dantur ad nostram defensionem. Jejunium quadragesimale inimicos vincit. In ea quales sint daemonum tentationes. In ea a Pastoribus recipiuntur partus Ecclesiae ad baptismum, 40. Jejunium quadragesimale curat navigia corporum nostrorum, 60. Quare traditum, 166. Per eam currimus ad fontem baptismatis et salutis. Et evocamur ad coelum. Et alis multa de ea, 166. Vid. Jejunium, Abstinentia [Col. 1205]
    Quadriga est Evangelium, 92. Cur ejus sessionem conscendimus. Tripartita quae sit, et ad quid, 170.
    Quaerere. Ad quid Christus quaereretur a Judaeo, 37. Quid quaerere debeamus a Deo, 39. Anima diu ante Deum quaerebat per lapides et ligna, 62. Non habet semper, qui quaerit semper, 104. Deum quaerere, et nescire, necessitas magis est quam reatus, 157. Arte quaerere non debemus, quae arte inveniri non possunt, 160.
    Quaestio de Matthaeo publicano cur electus sit a Domino, 28. De Christo a Judaeis facta malitiose, 49.
    Quaestus publicani non perditur, sed mutatur, 54, 29. Qualis quaestus sit de peccatis, 158.
    Qualitas. Operum a Deo colligitur, non de locis, sed de sensu, 9.
    Querela. Sunt beati, quos querela non tetigit, 91. Pueritia, adolescentia, juventusque est tota querela. Quis incedat sine querela, 89.
    Quies non est, ubi servatur aurum, 22. Quies ex labore, et e contra, 103.
    Quinquagesimus numerus ad misericordiam pertinet, exemplum ex David, et ex jubilaeo, 126.
    Quomodo est sermo dubitantis, non credentis, 62.

R
    Rabidus panem non vescitur, 174. Fera rabies in convivio Herodis.
    Radix alte fixa in excelsum germen se protendit, 61. Vid. Arbor.
    Ratio dat quietem fessis sensibus, 101. Cum ratione divina et humana facienda, 109. Rationem reddere cito petit Deus, ut debita relaxet, 125. Componenda de nostris, ne aliena reddamus. Amara dicitur vocatio ad reddendas rationes. Ratio humana rerum non capit conditorem, 131. Alia est ratio Dei, alia hominis, 141. Terrena ratione Christi mysterium non judicandum, 148. Qui teneantur rationem reddere Deo, 26
    Ravennas Ecclesia ut primum pareret, sensit dolores, et cur, 175. Vid. Apollinaris.
    Reatus semper refugit ad velamen, 78. Reatus, non reus perit in morte, et resurrectione Christi, 110. Unde sumitur reatus, inde sumi potest praemium, 133. Sensu carentia per naturam nesciunt reatum, 171. Ejecit homines e Dei conspectu, 6. Reatus relinquatur a nobis saltem, quando nos ipse relinquit, 42. Vid. Peccatum, Crimen.
    Rebellis. Rebellis cum a Deo declinatur, ei bonum est, 131. Non vult principem nasci, 158.
    Recidiva Aegritudo saepius lethalis est, 113.
    Rector populi qualis et ejus mala, 152. Quam rationem reddat Deo, 26. Ignavus ut sibi, et populis obsit, 106.
    Reddere divinum munus, non est amittere, sed habere, 59. Reddendum, si quid sustulimus alienum cito, et cur, 123. Ut debeamus reddere rationem villicationis, 125. Ad eam reddendam dicitur amara vocatio. Qui teneantur Deo reddere rationem, 26.
    Redemptio per Christi corpus facta, 115. Hominis a Deo facta est, 161. Vid. Reparatio.
    Reditus filii prodigi ad patrem, 3.
    Regia aula describitur, 42. Regios ortus festivitas honorat et symphonia, 91. Ad regiam servitutem quis non proripit non vocatus, 119. Regia vestimenta nos deserunt in inferno, 122. Quando adest princeps, quae reverentia et quod obsequium regiae, 141. Regium apparatum habens, et squalores coquinae perquirens, degenerem animum habet, 163. Vid. Rex.
    Regina austri contra Hebraeos in judicio, 37. Regina omnium malorum est mors, et cur, 118.
    Regnum coeleste promittitur fidelibus certantibus, 22. Regnaturus propria dimittat. Servum velle regnum adire, non timere, quid sit, 23. Regnaturus vilia abjiciat. Ad regnum ascitus proprium, et privatum distribuit indigentibus. Regno promisso excluditur timor, 25. Certus de regno mundana despiciat. Quale sit, quod pater coelestis promittit. Regnaturi sua praemittant per manus pauperum. Deus vendit regnum fragmento panis, 41. Coelorum margaritis comparatur, 47. Invadendum, 56. Qui olim regnarint in nobis, 67. Quando sit regnum Dei, 67. Regnum Dei est semper, 69. Est intra nos in spe, 7O. Mors et peccatum regnavit in nos. Diabolus ut regnum Dei a nobis elonget, 71. Regnum est Deus Pater, et totam regni in se continet potestatem, 72. Ad promissum regnum qui non anhelat, ignavus. Coelorum grano sinapis comparatum, late, 98. Quale sit regnum coelorum. Quomodo veniat in nos. Ejus similitudines variae, et usitatae, ut ad omnes perveniat, 99. Etiam ad diversum sexum. Regnum peccati in nobis non permittendum, 113. Ut Deus sibi dederit regnum in Christo, 144. Regnum non ambiunt homines 144. Pro temporali quaerit Haerodes aeternum exstinguere, 152. Regnum [Col. 1206] coelorum praemium justorum, judicium peccatorum, impiorum poena, 167. Coelorum vicinum esse dixit Joannes, quando mundus adhuc puer erat, quid nunc? Quomodo Christiani regnum Domino differant.
    Relatio. Veritas relationis comprobatur indiciis loci, temporis et personae, 140.
    Religio. De religione diabolus tentavit componere ridiculum, 155. Religionis societas, et sacramenti cura inter Joannem et Mariam virginem, 49.
    Relinquere propria ad serviendum Deo, est praemium exigere securum a Christo, 170. Relinquenda servare, non suorum, sed alienorum custos est, 22.
    Remissio peccatorum credenda, 58. Facultas remissionis peccatorum tradita Petro et sacerdotibus, 84. Peccatorum remissio tunc erit, quando tolletur materia tota peccandi, 95. Ejus magnitudo ex magnitudine reatus agnoscitur, 54.
    Renovatio creaturae fiet de vetustate in novitatem, 101.
    Reparatio salutis humanae fit iisdem lineis quibus perierat, 77. Majus est reparare perdita quam illaesa servare, 97. Per mulierem fit hominum reparatio, 99. Ex reparatio ne creatarum rerum demonstrabitur illas non esse deos, 101. Quomodo nostra reparatio facta fuerit a tota Trini tate, 157.
    Reprobi. Eorum nequitia ligat manus Christo, 100. Non arguant Christum, quod gratiam non obtulerit eis. In judicio confusi ex quibus, 22.
    Requies ipsa non lassescit, 110. Laboris hominum ex Sabbato, 139. Quies ex Jesu, 54. Vid. Quies.
    Res familiaris dimittenda ab eo qui vocatur ad regnum, 22, 23. Dicitur res angusta, 88.
    Respondere cito, est facilitatis humanae, 140. At cogitare, est judici permaturi.
    Resurrectio mortuorum fuit Christus, quomodo, 13. Citius resuscitatur defunctus a Deo, quam dormiens ab homine, 34. Ejus velocitas exemplis declaratur. Sancti resurgent ex resurrectione Christi, 40. Et hoc certo. Hominis resurrectio fit per Deum, 57. Carnis cur credenda, 58. Corporum ex sepultura Christi. 59. Credenda ob multa exempla. Resurgens vivet in aeternum. Caro resurget, ut sumus, et cur, 60. Post eam nec finis bonorum, nec malorum. Christi resurrectio et nostri corporis resurrectio est, 62. Caro putrefacta per Deum resurget. Resurgit vir de sepulcro uteri mulieris, cur, 64. Duplex resurrectio, ex morte corporis, et ex perfidia animi, 65. Gustum resurrectionis Lazaro propinante suscipimus, 65. In Christo resurget occisus pro eo, 173. Qui resurgant in Christo. Caro resurget per Christum, 62. A gloria angeli refertur species nostrae resurrectionis, 74. Etiam a vestitu, et forma, 77. Dementia illam non credere, 74. Homo in sua carne resurget, 76. Innocuis resurgentibus, terror et mors impios possidebunt, 77. Homo restituetur ipsa sui corporis claritate. Habet nostra resurrectio formam ex gestis resurrectionis Christi, 89. Dies ejus aeterna, 79. Aetas in ea juvenis, et a dextris, 82. Orandum, ut aeternitati resurgamus. Vestes resurrectionis perpetuae. In ea tolletur tota materia peccandi, et alia, 95. Habet suum fermentum, 99. Resurrectio filii viduae non miranda iis qui universalem credunt, 103. Ex pulvere suscitabitur homo. Arguitur resurrectio ex temporibus et seminibus. In baptismo resurgimus cum Christo, vitae novitate, 113. Homo per Christum illam factam agnoscat. In resurrectione caro possidebitur a Spiritu; ubi deperit corruptio, culpa, crimen, 117. De ea transcursim non est loquendum. Est tota spes fidei Christianae, 118. Probat eam Apostolus. Semper de illa loquendum, ut mortis terror effugetur. Persuadetur ex vicissitudinario ortu, et occasu diei, solis, temporum: ex semine tritici descriptive. Credenda, quia sine pretio promittitur. Promittitur ex verbis Christi, 131. Mortuorum resurrectio est pensio debita utero Mariano, 140. Resurrectio Joannis Baptistae dicta ab Herode, quomodo, 173. Mors morte succumbit in ea. Per legem promissa. Credibilis monstratur ex illuminatione caeci, 176. Quod est pluvia semini, hoc resurrecturis Dominicus imber. Sepultum in morte surget in vita. Resurgens videbit aeterna, et goloriosa. Vid. Gloria.
    Reus animus post tergum stat ad veniam, 93. Reus convinctus penes Christum, velut accusatus convenitur, 125. Christus factus reus sui rei. Judicem nasci non vult, 158. Facile non potest dictare sententiam contra innocentem, 173. Reus ut ruat, 75.
    Rex non admittit cultum plebeium, 75. Quare jussit ligari non indutum veste digna. Quam rationem reddet Deo de sua dispensatione, 26. Rex coeli ubi non subvenit, vacant aliena praesidia, 46. Hostibus se immiscet, cum vult liberare capitivum. 54. Reges triumphorum suorum titulis nominantur, 57. In mensa regis manducatur quidquid dominatio possidet, et potestas, 95. Ad eum non vocatus non [Col. 1207] intrat, 102. Regi nascenti publica paratur oblatio, 103. Ad ejus obsequium militaris stato contremiscit, 109. Nobilis et fortis hostibus longius occurrit, 116. Reges Persarum ut formas sumant ridiculas, 120. Pro rege succumbere in acie virtus; perfecta tamen est consummare certamina, 128. Non possunt regere, nisi a Deo regantur, 131. Miles currit ad regis stipendia, 137. Eis terribile Christum nasci, 146. Aviditate regnandi quid faciat rex ab Herodis exemplo. Quod regi, hoc imagini debet perfecta devotio, 147. Rege procedente omnia mundantur et ornantur, 149. Devotis militibus procurat annonam, 163. Rex nobis est Deus. Cunctos excellit specie, gloria. Reges urget invidia, 172. Eorum pictura cum concordia quid significet, 149. Rex praevigil in castris, 24. Vid. Regia.
    Risus. Vae qui rident mundo, 46.
    Roma. Ejus exercitus ultor fuit sanguinis Christi, 42. Penes Romanum est fidei doctrina, 102. Romani olim persecutores, nunc exsecutores verbi Christianae fidei, 20.
    Ros de coelo. Vid. Manna. Roris sancti gutta oculi peccatoris baptizantur, 176.
    Rosa est in spinis, 49. Vid. Flores.
    Rubigo. A rebus servatis nutrita, 7. Epitheton verecundiae, 22. Martyrii, 98.
    Rubus portavit, non cepit divinum incendium, 164. Figure populi Judaici. Igneus Deus resplendet, cur, 170. In rubo igneus Deus glomeratur ad Moysen, 69.
    Rudis est tardus ingenio, ut magistrum fatiget, 106.
    Rusticus audit parabolam a Domino vulgarem de arbore fici, 106. Vid. Agricola, Villicus.

S
    Sabbatum. Cur sacerdotes Christum observarent, si curaret in sabbato, 32. Pro salute provisum, ideo debet aegrotus in eo curari. Christus quietem mortalibus fessis dedit in sabbato. Illuminatur per Christum, non deletur; ut in die Dominico luceat in Ecclesia, 75. Sabbatum primarium est dies Dominicus, secundarium est Judaicus, et ad quid deputatum, 77. Ut male servetur a Judaeo, 150. Benedictum ad requiem laboris humani et divini operis deputatum, 139. Vid. Festivitas.
    Sacculus. Cur paratur in coelo, 25. Avarus vel sacculos sequatur. Sacculi Matthaei non requiruntur a Christo, 28. Sacculo jejunare est ultio, non devotio, 42. Ipsum se redigit in sacculum avarus.
    Sacerdos ut peccet in coelestibus, 26. Ex homine in angelum substitutus. Cur poenam de sacrificio sumant Nabad et Abiud sacerdotes, 26. Ebrietas sacerdotum damnatur. Quomodo sacerdotes Hebraeorum observarunt Christum, 32. Sumit quotidie corpus Domini, nec sanatur ex defectu fidei, 33. Sacerdotis gloria est pax plebis, et officium amborum, 53. Prolaturus gratiam, quid dicere debeat, 60. Deus vocat populum per ora sacerdotum, 62. Sacerdotibus tradita a Christo facultas remittendi peccata hominibus, 84. Ejus sermo datur cum Deus vult, non sacerdos, 86. Primus fuit Aaron, 89. Cur legis antiquae sacerdos jus conjugii haberet, 92. Quomodo fiat persecutor legis, 96. Omnis homo ex Paulo est sacerdos et hostia, 108. Ad hoc hortatur. Saul audens sacerdotium, amittit regnum, 109. Sacerdotes profanaverunt sancta, et in quaestum veniam converterunt, 158. Cur nolent nasci Christum. Judaeorum sanctus usque ad Herodis tempora, 86. Sunt pedes Christi, 95, 93. Vid. Ecclesiastici, Concionator
    Sacramentum pietatis nobis aperitur a Christo, ne fiat erroris occasio, 160. Sacramentis imperat Christus. Sacramenti cura fuit inter Joannem et Mariam virginem, 49.
    Sacrificium Deo immolandum, praecipue tempore paschali, et cur, 73. Hominis mirabile, et cur, 108. Istud descendit a forma sacrificii Christi. Optima Deo sacrificanda, 109. Sine ratione quando mutetur in supplicium, 109. De divitiis Deo offerendum, 66. Laudis non persolvit Adam creatus, 101.
    Saeculum ejus consummatio. Vid. Consummatio, Mundus. Figuram saeculi corripit Apostolus, videlicet, vitam, mores, institutum vanitates, luxuriam, pompam, 120. Mare saeculi desaeviens, 20. Contagium saeculi qui vitaverint, 23.
    Sal terrae sunt Apostoli, 120. Grana salis incorrupta saliunt si in medullas descendant. Sal ciborum salubre condimentum, si mensura non desit, 125. Nimietas salis amarat cibum.
    Salomon probat unde sit sapientia, 48. Inter omnes reges singulari gloria et ornatu speciosus effulsit, 163. Fit rex adhuc parvulus, et populum virtute, non fastu regit, 48.
    Saltatrices sunt pestes, 127. De illis toto serm. Saltatrix [Col. 1208] puella describitur, 174. In ea latebat serpens, et ad quid. Erat bellua, 127.
    Salutaria cum respuit aeger, infirmitatis est, non voluntatis, 108. Fiunt causa periculi, si male sumantur, 156. Velut noxia declinare salutifera, afflictio est, 132.
    Salus. Salutem animarum quaerere proficuum, 10. Salutem hominum esurit Christus, 11. Quid, cum multorum salus petit unius mortem, 37. Deus est desperatis salus, 65. Humana salus iisdem lineis reparatur quibus perierats, 77, 79. Quomodo speratur, cum sterilis parit, 90. Salus antecedentium et sequentium oculis negata, ut esset tota in fide, 110. Salus non est sine Christo, 111. Ejus occasio fit instrumentum perditionis, 126. Perditorum salus a Deo, est merces uteri Mariae, 140. Nostra salus elusa, si Christus occisus fuisset parvulus, 151. Salutis alienae provisor beatus, 155. Ex materia erroris facta est occasio salutis per Christum, 157. Salus perire non potest, 158. Arguuntur a Christo, qui tempus salutis agnoscere nolunt, 164. Salus proximi infirmi ante omnia quaerenda, 18. Nemo per se salvari praesumit, 68.
    Sancti. Eorum gesta sunt mysteriosa, 37. Separabuntur a malis in judicio, 47. Pavor sanctorum, quod Deus homo factus est, 72. In eis aetas vixit et processit, 89. Eorum lapsibus erigimur, trepidatione fundamur, 90. Tantum scinnt, quantum Deus indulsit, 97. Eis fit mors pretiosa, quare, 101. Eorum animas repetit Deus, 104. Gavisi sunt de adventu Christi, 106. Inter peccatores esse sanctum difficile; sed gloriosum, 107. Ut tres inimicos vincant, 120. Majores coelo, angelis aequati. Clariores sole, luna lucidiores, et stellis, quomodo, 120. Tot virtutibus ejucescant quot coelum stellis. Permanebunt in claritate Dei, non transibunt cum coelo, etc. In gloria ut officia exerceant, quae hic sancta exercuere, 121. Virtutes sanctorum in festis eorum sobrie referendae, 122. Eis sufficit sua praerogativa ad gloriam. Post Christi triumphum a custodia inferni dissoluti, 123. Post labores quiescunt. Hic perdunt animam, ut illam inveniant in vitam sempiternam, 128. Morientes praecedunt viventes ad tempus, 128. Mortui ut assistant suo gregi. Eorum natalis est cum de terra nascuntur in coelum, 129. In natali sanctorum imitanda vita eorum proponitur, non epulis indulgere. Eorum virtutes a Deo petendae. Sanctorum congregatio hic omnia impetrat, 132. Eorum festivitates rite celebrantur oratione et imitatione, 135. Omnia quae meruerunt, parva duxerunt, si Dominum non viderent, 147. Sanctorum nomina saepe indicant merita insigniaque illorum, 154. Humana cum desunt, divina succurrunt sanctis, 156. In eorum morte perit infirmitas, non persona, 173. In coelesti mensa vescuntur cum angelorum choris, 174. Audiunt semper coelestem symphoniam. Quidquid non assequuntur, expavescunt, 175. Eis semper diabolus inimicus, 11. Stant et subeunt mala ad coronas, 15. Vid. Confessor, Martyres. Beatitudo.
    Sanctitas. Tota profanatur a luxuria, 27. Immolanda, ut consummetur stultitia, 108. Sancititati tantum impendatur quantum immunditiae, 114. Anxia, 116. Animae et corporis custodienda, 117. Membra sanctitatis donis largitoris sint contenta, 120. Ejus forma fuit Joannes. 127. Sacrilegis exosa. A diabolo versa in sacrilegium, 155. Semper contraria luxuriae, 174.
    Sanguis humanus quando fecit mare in terra, 20. Quando offeratur sine sanguine, 108. Stephani primus fusus in martyrio, 154. Primus effusus in terram fuit Abel justi, 172. Vid. Martyres.
    Sanitas. Nescit sanari, qui pauperi nescit fenerari, 32. Super effusa ubi dilatum est vulnus, 112. Ingratus medico, qui illam non desiderat, 113. Redit jussu Dei, 176.
    Sapiens ex creatis rebus sumit doctrinae materiam; stultus erroris causam, 89. Unde ex contemplatione creaturae cognovit Creatorem. Sapientes saeculi a daemone stulti facit, 96. Mundi sapientes unde se magnos aestiment, 118.
    Sapientia facit virum e contra insipientia, 5. Mundana nescivit quod lex divina docuit, 11. Christi ignoratur ab eo qui Deum ignorat, 48. Est a Deo. Sapientia humana caecitas est nobis, 76. Domini infinita, 90. Vera Dei sapientia Christus est, quae fide cordis agnoscitur, 119.
    Sara sterilis et anus praeparat tres subcinericios panes Dominicae hospitalitati, mystice, 99. Cur illi mutatum nomen, 154. Cur filium vocat Isaac.
    Satisfactio. Tempus illius durat usque ad mortem, 125. Vide Poenitentia.
    Saul sibi sacerdotium arrogans, regnum amittit, 109.
    Scandalum. Triplex, 27. Scandalum et hostis, idem activum et passivum, et ejus effectus. Scandalum scandalorum fuit Judas proditor. Cur lapis molaris alligetur collo scandalizantis, pulchre. Scandalum Balaam objectum populo, 27. Publicatum ut puniatur a Deo, 125.
    Scena pietatis erat caro pauperis ulcerati, IX. Tragoedia, et comoedia habentur, 173.
    [Col. 1209] Scientia humana quid egerit, 5. Ejus fames quid egerit. Capit res latas in angusto sermone, 5. Dat alimentum salutis, 18. Humana scientia caecamur ex nobis, 76. Christi merito a Judaeo miratur, 85. Habet ramos, 98. Sanctorum quanta, 119. Divina hic ex parte est, in coelo erit plena. Scientia fecit passiones esse notiores, 115. Est a Deo, 126. Scire meretur ille, qui scire timet, 143. Scientia legis per legem quaeratur, 148. Per Deum quaesita, ab hominibus non quaerenda, 156. Scientia Dei credituris data a magis, 158. Fidei habet palmam magis quam simplicitas illius, 166. Vera est, quae est mixta virtuti, 167. Ad quid Pharisaeus accipiat claves scientiae, 172. Ex Pharisaeorum scientia quae mala. Eam non acquirit discipulus, qui vult pro sua voluntate doceri, 173. Scire interrogata ut possumus, 101.
    Scribae Jerusalem quid fecerint de coelesti doctrina, 158. Scriba praesumens quid audierit a Christo, 19. Vid. Pharisaeus.
    Scriptura sacra doctis confert, et indoctis, 20. Ejus mysteria innumera si singula verba singulis libris essent mandata, nec ad plenum paterent, 64. Sacra saepe non exponitur in longum ob fastidium auditorum, 101. Aemulis caute declaranda, filiis secure, credentibus confidenter, incredulis constanter, 112. Dum est clara, illi innitendum tota simplicitate. Sacra Evangelii tota mysteriis plena, 146. Sacra, cavendum ne per audientis imperitiam veniat ad animarum detrimentum, 156. Melius per Deum explicatur, orantibus ad hoc fidelibus, 5, ut manifestetur, 96. Vid. Evangelium, Doctor, Concionator.
    Secretum. Quomodo dicatur secretum, quod coram hominibus sit, 9. Secretum potest esse publicum, et e contra. Sciri non potest, 61. Aperiretur, si homo diligentius attenderet, 101. Christo declaratum, cur, 160.
    Segetes aridae igne consumuntur, cum eis adjungitur, 116.
    Semina describuntur; de corruptione suscitantur in propria forma, 103. In semine tota arbor, et vitium seminis est vitium totius arboris, 111. Semini fructus deservit, 112. Docent nostram resurrectionem, 118. Boni certaminis, quae, 119. Eis dat incrementum Deus
    Sempiterna deseruntur ab iis qui temporalibus inhiant, 22. Pro illis laborandum, 124.
    Senex dicitur extraneus esse conjugi, 88. Sibi mortuus et soboli negatus. Cur senis filius nescit vinum. Senectus defaecata vitiis, et incendiis juvenilibus exempta. Longa senectus spem posteritatis amittit, 90. Senectutis sacramentum est procedere in virtutibus, 91. Habet membra arida et rugis exarata, 92. Senectus praegnans est omnibus risui, 92. Senex dicitur moribus et sapientia, non tempore vel aetate, 5. Dicitur senectus aetas occidua, 87. Vid. Anus.
    Sensus nostri quomodo faciant nobis scandalum, 27. Dati ad vitam. Sensus spirituales in avibus coeli, 98. Divinus celatur in lege, prophetis et Evangelio, 99. Sensus nostri suscitantur ex metuenda intonatione Evangelii, 115. Attinentur apostolico vigore. Fucis decipiuntur, 116. Cur modum tenere debeant sensus sacrae Scripturae, 125. Ille melleus, qui ore profert nil amarum. Humani perturbantur ex virtute Joannis et feritate Herodis, 127. Sensus perversus audire non potest quod semel statuit odisse, 131. Cur lateat in littera, 132. Divinus verbis celatur humanis, 139. Humani ab innumeris vitiis rapiuntur, 171. Sensus licet malevolus, potest esse verax, 173.
    Sententia condemnationis humanae cessavit ab Adventu Christi in mundum, 90. Eam accelerare in reum non vult Christus, 125. Eam fugit, qui accusatorem refugit, 145. Ad eam rapitur qui noluit pervenire ad gratiam, 158. Cognitoris decepta, quae interemptum non perdidit, sed promovit, 173. Mundi amarissima per misericordiam sublata, 6.
    Separatio bonorum et malorum in judicio sanctos consolatur, 47. Vitia separatione vincuntur, 116. In separatione membrorum foeda pernicies, 132. Separatio dat mala, congregatio vitam. Separatio terrena est conjunctio coelestis, 164. Vid, Discretio.
    Septimus numerus amplissimus sacramentis, et quomodo, 139. Natus septimo mense, 56.
    Sepulcrum habet januam durae mortis duriorem, et clauditur durissimo lapide, 65. Ejus visus elevat mulierem visu arboris prostratam, 74. Domus mortis fit mansio vitalis. Ex sepulcro fidei nascitur Christus, 75. Lapis ejus quomodo titulus vitae et mortis. Sepulcrum est pectus in quo Christus adhuc habetur mortuus. Est opprobrium praevaricationis mulieris, 77. Titulus reatus illius, et alia. Mulieres sepulcrum ingrediuntur, ut consepultae Domino totam fidei resurgerent in salutem. Et Christo consurgerent, 82. Qui mori non potest, sepulcrum timere nescit. Sepulcrum erat domus, ubi recumbebant discipuli propter metum Judaeorum, [Col. 1210] 83. Sepulcrum carcer cadaverum describitur, 118. Homo est sepulcrum hominis, 120. In naturali limo cadaver vermium morsus nescit, praevenit putredines et fetores, 121. Sese sepulcris daemones mandant, ut homines adhuc vivos redigant in sepulcra, 16. Ad Christi praesentiam de sepulcro exeunt homines, 16. Epulo erat pompae sepulcrum, 121. Vid. Daemon, Angelus.
    Serenitas gratior post tempestatis obscura, 84.
    Sero. Declaratur hoc adverbium quando Dominus discipulis apparuit, 84. Vid. Vespere.
    Sermo. Angusto sermone latae res non bene aperiuntur, 5. Sermo ornatus est auribus, sicut naribus odor, 18. Accommodetur tempori, 20, 21. Conceptus sermo, dum evaporari non potest, quid faciat, 57. Brevis et subitus, antequam illustret oculos, jam refugit: nec dat lucem, sed pavorem, 64. Divinus sermo sine Deo populis non redditur, 77. Festinus et fugit, et transvolat quaestiones, 82. Mundanus servit humanis ingeniis; divinus est in potestate dantis, non dicentis, 86. Divinus dominatur, non servit. Cum venit audiendus; cum non venit sustinendum. Sacerdotis si differtur, non auferatur. Exuberat, cum dat Deus, 86. Brevis non potest concludere omnia, 86. Totus occupandus in utilioribus, 91. Humanus vocat, ubi est angelicus. Auditor longum fastidit sermonem, 101. Jussus imperantis profertur secure, 107. Officiosus non negatur, licet eloquium sit imperitum. Festinus non revelat divinae scientiae secretum, 112. Tripartitus ordo sermonis quid faciat, 115. Sermo Apostoli communiter lectus quid agat, 120. Frequentatus generat fastidium. Differendus, cum tempus dicendi transactum est, 121. Melius auditur, cum vires animi sunt reparatae, 122. Cur angeli sermo Mariam turbaverit, 140. De die in diem differtur ex magnitudine mysterii, 145. Ser mone brevi interdum res amplae concluduntur, 160. Dominicus sermo imperitis contrarius, et quomodo, 164. Differendus potius, quam festinandus, 173. Sermo angelicus divina loquitur, 156. Vid. Evangelium, Concionator, Doctor.
    Serpens habet caput addictum homini, 173. Fuit puella saltatrix. Germina serpentis antiqui exstincta ab effusione sanguinis Joannis. Serpens latebat in saltatrice, 174. Tunc tendebat ad mortem Christi. Vid. Diabolus, Herodes.
    Servare. Servans relinquenda, alienorum custos est, non suorum, 22. Ex avaritia homo multa servat, non sibi, sed aliis; et ad suum cruciatum, 122.
    Servire Deo non possunt qui serviunt pecuniae, 28. Uni Deo servire libertas; pluribus captivitas, 61. Quam utile servire pauperi debili, 122. Domino debemus servire, et quomodo, 161. Ei soli, non aliis, et cur. Attamen totam homini, Deo nullam impendimus servitutem. Ut serviendum Domino ex debito.
    Servitus est libera penes patrem, 3. Hominis ante incarnationem Christi, 6. Nostra sit Deo; ne potestatibus iniquis sit, 20. In habitu servitutis manent hic filii Dei designati, 71. Metus indicat servitutem, 101. In tota servitute saeculi fuit notitia Domini, quando, 102. Praesumptrix punitur, cauta remuneratur, 119. Turpissima peccati, 114. In Evangelio non est amissa, sed mutata. Melior devota servitus quam vaga et praesumpta libertas. Evangelica maculam abstergit servitutis. Servitus servitute pellitur. Evangelica tantum Deo dare jubet quantum olim mundo, 114. Servitus peccati tollitur, et succedit servitus Dei. Diaboli habet pro praemio finem vitae, et inchoationem poenae. Servitus Dei est vera dominatio, 115. Tota servitutis conditio abolebitur in coelo, 139. Saeculi tota tolletur post Antichristum, 156. Praestita hero coenanti describitur, 161. Facit magnificum Dominum, 170. Divina praeponenda humanis affectibus, 19.
    Servus Dei stat, hominis jacet, 19. Servus Dei mala patitur ad coronam, hominis ad poenam. Servus ventris dicitur jumentum, 22. Vult regnum cum timore, 23. Quid agat erga Dominum, 26. Servus Dei injuriantibus parcit, 38. Erit cum Deo in gloria, 40. Tot servos habet misericors, quot nummos, 54. Domi occiso domino servorum scelere, ad totam domum vindicta pertendit, 78. Nulla charitas servorum, quando epulantur recenti adhuc funere Domini, 83. Servi Domini ipsum praeveniunt, ne de silentio reatum sustineant, 97. Servi Domini ut ad Deum accedant, et illi loquantur, et quid, 97. Non patiuntur videre foeditatem Dominicae messis. Dei quantam habeant scientiam. Servus rapit gratiam a Domino spretam, 100. Servus est, qui pretio taxatur, 102. Anima dominante, corpus est servus pretiosus. Devotus jussa facit, contumax non facit. Nemo servus fit ex se, sed vocatus, 109. Servus et captivus fuit homo sub lege, quomodo, 116. Sed gratia Dei liberatur. Non vult nasci Dominum, 158. Illi mortem praeparat, ut careat servitute, 158. Servus Dei est homo, qui creatus, redemptus et emptus est, 161. Servus coenae Domini assistens descriptus 161. Ni vigilet in crastinum manicabit ad verbera. [Col. 1211] Ei lex est, quidquid circa illum fecerit Dominus. Ut cognoscat homo quomodo Deo serviat. Suis sumptibus vivens accusat Dominum, 163. Inquirat, non quare velit, sed quid fieri velit Dominus, 166. Servus Deo famulans vacet a terrenis, 170. Quam peram, panem et aes portare debeant. Servi peculium pertinet ad dominum, 15. Manumissus a Domino induto servitutis habitu, 96.
    Sibi attendere quis dicatur, et quomodo. Vid. Attendere.
    Signa indicant rem inveniendam, 159. Signa, seu miracula cui praestanda, et ad quid, 11. Vid. Miraculum. Signa diabolo obsunt, 11.
    Silentium per quod peccator pervenit ad veniam quale, 34. Cur sileat Chrysologus tempore passionis Christi, 77. Dominus auget et repensat pii silentii usuram. Chrysologi silentium, 86. Silentium et verbum a Deo. Ne simus de eo ingrati Deo. Culpa tacentis non est, si jubetur silentium, 36. Ex silentio nascitur vox, quomodo, 92. Arguit reatum, 97. Ex sterilitate fundi inducitur silentium, 107. Silere virtutes est opus dexterae; propalare, sinistrae, 9.
    Simeon sanctus Dominum videt antequam moriatur, 106.
    Similitudines. Cur vernaculae tradantur, 39. Cur datae a Christo, 47. Ad docendum ignaros, 106. Vid. Exemplum, Figurae, Vulgaria.
    Simplicitas habet gratiam innocentiae, fructum fidei, non scientiae, et virtutum praemium, 166. Civem bonum facit, non facit militem fortem. Hypocrisim prorsus ignorat, 172. Cum ea et cum veritate Agnum Dei immolamus, et cur.
    Simulacra idolorum semetipsos facientes Dei imaginem amittunt, 155. Nec sunt haec ludicra, sed crimina.
    Sinapis granum simile regno coelorum, late, 98, et cur. Seminandum in nostris mentibus. In integritate ejus grani virtus occulta apparet, si teratur. Sinapis arbor, dum claudit oculos, aperit, 99.
    Singulare. Non refertur exemplo. 61. Singularitas Deo non est accepta, sed unitas, 132. Illa non admittit exemplum, 153. Est mala singularitas, 170. A daemone, cur, 16.
    Sinistra. In ea est nobis pars vitiorum, et quae, 9. Mala sinistrae. Sinistrum non recipit divinitas. In angelis nil sinistrum, 87. Ut ovis Dominica ceciderit de dextera in sinistram, 168. Vid. Dextera.
    Sitis. Ut curetur frigido fonte, 46, 79. Poculum aquae frigidae viatori penitus sitim non exstinguit, 112. Ad tolerantiam provehit, 124. Unda ardenti non exstinguitur, sed augetur, 172. Draconis erga Dominum, 174. Vid. Poculum.
    Sobrietas cautissima servanda in sensibus evangelicis, et cur, 125. Sobrietas in cibo utilis, 41.
    Societas bona, et cur, 170. A divina societate subducti possidentur a daemone, 16. Societatis amor timorem servitutis aufert, quomodo, 166. Vid. Unio.
    Socrus dividitur a sponso et sponsa, quomodo, 164. Socrus Synagoga occidit filium, ne videret consortium nurus. Socrus Petri infirma.
    Sol. Jubar solis clariorem perficit diem, 8. Ejus radii occultari non possunt, 9. Tangit stercora, nec inquinatur, 94, 35. Haemorrhoissa non minor sole, 36. Fraudatores accusat, 54. Oculis lippientibus dat tenebras, 60. Importunum tenebrat aspectum, 61. Eo fugiente, ad noctis solatium, quid de splendore lunae et stellarum potest remanere? 78. In resurrectione Domini ante tempus occurrit, 82. Totius anni metas temporum percurrit, 87. Revocat festa natalitia. Quid splendidius sole? 101. Habet lucem geminatam, 103. Non indiget luce, 110. Quotidie nascitur et moritur, 118. Sole sancti clariores, 120. Solis radiis erumpentibus visus hebetatur humanus, 146. Ejus splendor illuminat coelum, 149.
    Solatium est in poenis, cum sunt generales, 101.
    Solemnitas. Vid. Festivitas.
    Solitarius patet omnibus semper, 164. Solus ut possit esse in multitudine, 36.
    Solvere. Jussione solvitur manus, quae jussione fuerat ligata, 32. Quomodo tarditas solutionis a Deo compensetur, 77. Solvere indebita coactus, maxime deprimitur, 137. Solutio cautionem rupit, 62. Solvetur mundus, quomodo, 101.
    Somnia revelata a Joseph illi vitam servarunt, 174.
    Somnus Christi in navi periclitante, cur, 21. Somnus saeculi est insomnis, 22. Cur somno indulgendum, 24. Mors apud Deum somnus est, 34. Dominus adhibet somnum in muneribus dandis, ut pietatem velet, 39. Est etiam somnus moeroris, 81.
    Spectaculum est in coelo, ubi in terra est conflictus divitis et pauperis, 124. Mala spectacula bonos polluunt, 155. Vid. Scena.
    Specula coelestis ostendit mammonam dominari mundo, 126. De specula confessionis Zachaeus vidit veniae largitorum, 54.
    [Col. 1212] Spelunca. Cur memorata in sepultura Lazari, 65.
    Spes. Speramus quod non videmus, 62. Exspectemus quod speramus: cum advenit spes cessat, 10. Spe, non re homo designatus, non promotus ad coelum, 62, 71. Spes non videtur, et per patientiam exspectatur. Omne genus hominum spe subsistit. In spe gloriamur, 110. Spes ad mensuram plenitudinis Christi perducit. Perfectae virtutis est, quod in re non teneas spei robore possidere. Spes tota fidei Christianae est in resurrectione mortuorum, 118. Est donum Dei, 135. Spes peccatorum promota ad veniam a Domino, 168.
    Spinae per falcem dum succiduntur, magis accrescunt, 115. Spinae camporum uruntur, 164.
    Spiritus sanctus. Quomodo faciat interdum partus acerbos, 56. Ubi generat, Virgo parturit, 57. Unius substantiae cum Patre, et Filio, 58. Deus est cooperator Patris, et Filii, 60. Negatus ab homine, negatur Pater, et Filius, 62. Non est in ebrio, 88 Vitiorum victor intrinsecus receptus passiones forinsecus concidens, 115. Mariam fecundat, 117. Unitis illabitur apostolis, 132. In Pentecoste significatus per numerum septenarium, quomodo, 139. De spiritu natus spiritus est, 142. Cur adfuerit cum Patre in baptismo Christi, 157. Cur aquis supernatat in specie columbae, 160. Cur in igne super apostolos, 164. Ejus ignis mortalium frigida corda succendit, 169. Una cum Patre et Filio cuncta saecula disponit per omnia aevi spatia, 174. Vid. Anima, Trinitas, Deus. Vid. Serm. 56-62.
    Splendor ad caecitatem ducit, 124. Splendor supernus est velamentum, 142.
    Sponsa Christi est Ecclesia, quomodo, 22. Non separatur a sponso, 57. Sponsam suam M. virginem recipit Christus, non praeripit alienam, 140. Conjux sponsa vocatur ex divina lege, 145. Mater et sponsa pastoris est ejus Ecclesia, 175.
    Sponsalia. A quo bene tractentur, et quomodo, 140.
    Sponsus quaerens sponsam, jejunia deponit, et totus datur gaudiis, 31. Facit quod vult sponsa. Christus Ecclesiam sponsam salutat, cur, 76. Ad sponsi thalamum quis admittatur, 141. Sponsus Joseph, cur, 146.
    Sputum. Sputo Domini sanatur caecus, 176.
    Stare. Stant omnia Dei nutu, 176. Stamus cum bonis operibus erigimur ad profectum, 54. Vid. Servus.
    Stella. Quid stellis ornatius? 101. Illae signant tempora noctibus, et viantibus dant ducatum, 103. Quot coelum stellis, tot virtutibus sancti elucescunt, 120. Unam coepit habere Christus, 156. Servit magis. Magis apparuit non arte, sed a Deo, descriptive, 156. Stella ducens magos erat Christi, non Christus stellae, et quomodo, varie, 156, 157. Et cur per stellam ducatur magus. Cui militant sidera terreno imperio non tenetur, 158. Est lingua coelorum, 159.
    Stephanus. Sic dictus a corona, et cur, 154. Martyrum primus. Et alia de eo.
    Sterilitas naturae, cur, 87. Partus mulieris sterilis dicitur intempestivus, 88. Abrahae, Sarae, Rebeccae, et Annae fecundata, 90. Cum parit, dat documentum vitae mortuorum, et salutis desperatorum. Est opprobrium, 92. Misera apud homines; non apud Deum, 92. Sarae, 99. Mundi fecundata. Sterilitas fandi silentium indicit, 107. Vid. Elisabeth.
    Stillicidia rigant, non necant germina, 143.
    Stimulus. Stimulis peccati inservire, est vivere peccato, 113.
    Stipula. Cain in sacrificio fuit ejus incendii fomentum, 109.
    Stultus. Ex creatis rebus causam invenit erroris, 89. Creaturas existimat deos. Dives congregans, 104. Qui turpitudini vitiisque servit, 114.
    Sublimitas ducit ad ruinam, 124.
    Subsidia vitae non desunt commorantibus coram Deo et cum Deo, 166.
    Substantia data filio facit eum egere, negata divitem servat, 1. Patris est tota in Filio, 4. Hominis sunt beneficia naturalia, 5. Ac libri legis. Servata generat tineam, 7. Direptioni exponitur. Ecclesiae substantia quae fuerit, 36. Coelestis nescit includi terrenis ergastulis, 81. Substantiae versae caveamus ne fama ad patremfamilias nos praecedat, 125. Quam substantiam acceperit homo, et perdiderit, 162. Substantia escae et potus quando portanda, 8.
    Succurrere. Succurrunt genti sanctae divina, quando desunt humana, 156.
    Sudare. Qui sudat in interpretatione verborum Christi, habet fructum, 96. Vid. Labor.
    Superbia perdit quod labor acquisierat, 161. Ut de bono quaerat facere malum, 168. Mundi a mansueto victore inclinatur, 170. Murmurantium a Domino compressa, 168. Quod superbia amisit, acquisivit humilitas, 23. Flamma superbiae quid causet, 94. Ex pompa, quare, 16.
    [Col. 1213] Supplicare. Forma supplicandi est oculos sursum levare, 65. Inter Deum Patrem et Filium non est necessitas supplicandi. Pura supplicatio est incensum Deo gratum, 87.
    Supplicium. De eo Dominus perficit argumentum fidei, 90. Damnati nullum est, ubi non est poena peccati, 135.
    Superstitio gentilium irridenda quae mala fecerit, 5. Ab omni superstitione cavendum, 18. Gentilium in kal. Januarii, 155. Pharisaeorum in lavandis manibus, 171.
    Surgere. Peccator per poenitentiam surgit de ruina, de inferno, et plus surgit quam corruit, 3. Item, 2. Surgit Martha prius in fide quam Lazarus in carne, 63. Mulier prostrata visu arboris, surgit visu sepulcri, 74.
    Sursum. Quod sursum est, super omnes est, 137. Vid. Supplicare.
    Symbolum est pactum vitae, salutis placitum, 58. In corde ponendum. Debet audiri et reddi, 59. Corpore et animo ejus auditores mundentur. Menti, non chartis mandandum, 59, 60, 61. Brevitas illius dat meatus latissimos credulitati, 61. Humano more quid sit, 62. Illud quaerit Deus a nobis non per se, sed propter nos. Quisque illud memoriae mandet. Explicatio illius in parte a morte Christi, 83. Explicatur a Chrysologo, 56-62.
    Symphonia ex variis instrumentis, quam auribus Christi Magdalena exhibet, 93. Citharae Davidicae ad permulgendos animos ex intelligentia, 115. Fit ex diverso genere, sed voce consona, 116. Coelestis jugiter auditur a sanctis, 174. Coelestis cantata in reditu peccatoris, 6. Quando assumenda symphonia spiritualis, 6. Coelestis quid agat, 10. Pietatis fugat invidum, 4.
    Synagoga figurata in socru Petri febrientis, 18. Habet manum aridam, ser. 32. Proruit ante Christum, 33. Figurata in filia archisynagogi, 36. Dum ad eam Christus tendit, Ecclesia gentium sanguinem fundebat. Moritur, dum Christus Ecclesiae subvenit. Cur sit Hebraeorum, non Christi, 48. In ea accubuit Christus, quando occubuit, 95. Ut perdiderit Christum ab Ecclesia inventum, 95. In judicio arguetur a Christo. Semper diruta, nec surgit in fabricam coelestem, nisi Christianus eam in culmen Ecclesiae apparaverit, 102. Ejus pondera graviora sarcinis idolorum, 105. Optime comparata arbori fici, 106. In ea Christus nullum fidei fructum reperit. Stercoratur miseratione gentium. Accepta lege ad multa fuit fornicaria, et adultera, descriptive, 115. Despicitur a lege. Adulterii accusata. Eam ad Christum nititur Apostolus revocare. Ipsa mortua, non lex. Ejus filii progenies viperarum, 137. Haberet innocentes filios, si Christus non fugisset, 153. Suo marito divisa, mystice, 164. Haeres divisa de consortio Ecclesiae et Christi. Mater Ecclesiae et socrus occidit filium, ut illius in nurum exstinguat amorem. Christum habebat, et non videbat, 169. Verbum unum, id est Christum ex decem verbis legis perdiderat, et quomodo. Repulit Christum juncta diis gentium. Furata est Dominicam resurrectionem; testes falsos conquisivit. Vid. Lex, Hebraeus.

T
    Talentum. Moritur ante tempus homo qui Dei talentum sibi creditum dissipat, 125.
    Tartarus. Tartareus odor nec sustinetur a porcis, 17. Causa ejus cum Christo in resurrectione Lazari, discursive, 65. Jussus capere reos tenebat et innocuos. Deo dicit servare praecepta sua. Restituit Lazarum subito, ne eo moram agente omnes resurgerent mortui. Ante Domini adventum justos injustosque tenebat, 66. Domino resurgente corripitur, 74. Ejus lex solvitur, 82. Ejus ministri impiorum animas repetunt, 104. Januae illius confractae ariete crucis, 123. Cum sit carcer tartari, quare non curamus a malis evadere? 124. Divites recipit nudos, 125. In eo Herodes mercedem habuit, 174.
    Tectum centurionis quare negat Christus intrare, 15. Corpus est tectum repellens divinum accessum, quomodo, 102. Illud Dominus intrat.
    Temeritas. De ea subimus crimen, 151. Est, tacita loqui; diu reposita proferre; origines causarum aliquando perscrutari, 166.
    Tempestas gravis, et quae tempore Chrysologi, 20, 21. Dum adest, dicitur Christus dormire in nostra navi. Magna commutatur in maximam tranquillitatem, quando, 21.
    Templum Dei est Christianus, 85. In quod Dominus ascendit, ut diem festum e coelo praestet perfectum. Et ni ascendat, homo cum Christo in coelum non ascendet. Dei mundandum, 91. Ut servirent sacerdotes templo Salomonico, 92. Factum massa sanctitatis, 99. Templum Deo factum de limo carnis nostrae, 142. Est corpus humanum, 143. Maria est magnum Deitatis templum, 144. Ejus sanctitas Deum invitat ad habitandum, 171. Dei est corpus nostrum. 12. Humana pectora per quae consurgant in templum Dei, 43. Dei virginis uterus, 59.
    [Col. 1214] Temporalia. Iliis inhians deserit sempiterna, 22. Si temporalia mala dolent, quanto magis aeterna? Bona deperdita revocantur oratione ad Deum, 46.
    Tempus. Daemon non observans tempus, de tempore queritur, 16. Exclusum ab aeternitate, 34. Tempus attulit temporalitatem. Tempora mala facit nobis Dei contemptus, 43. Tempore indulgentiae confitendum, 46. De praeteritis poenitendum, de praesentibus gaudendum, de futuris metuendum, quare, 46. Tempus aliquando impedit explicationem mysteriorum Dei, 56. Ad tempus loquendum, 57. Temporis in articulo non negatur gratia, 60, 61. Brevitas temporis expers praedicationis longae, 61. Deus auctor temporum, 65. Non sinit morari in aliqua re, 72. Zacharias offendit, 88. Praescribit homini, non Creatori leges, 90. Quomodo revocatur, 92. Ad tempus nostrae poenitentiae refertur messis, 97. In miraculis Christus tempori servivit, 102. Tempora eundo veniunt, 103. Legem exclusit, 114. Elapso tempore dicendi sermo differtur, 121. Poenarum excludit tempus satisfactionis, 125. Cito poenitendum, ne perdamus tempus satisfactionis. Quod exclusit tempus villicationis, includat perpetuitas donationis Christi. Adempto tempore benefaciendi, homo cupit benefacere. Tempora deficiunt ad laborem. Villicationis qui amittit, cito moritur. Tempora nescit auctor temporis; ac Christus propter hominem diem suscepit et tempus, 131. Cum non patitur omnia dici, dicantur aliqua, 134. Ex tempore loquendum, 140. Resipiscendi dandum peccatori, 151. Salus non agnoscentes arguuntur a Christo, 164. Numquam est breve ad poenitentiam, 167. Tempus non erit in gloria, 82.
    Tenebrae vitiis amicae, 24. Lucem fugant, redeunt luce discedente, 44. Fugatae in nocte resurrectionis Christi, 77. Occupaverunt discipulos in passione Domini, 78. Moeroris et formidinis quales, 84. Avaritiae, 104.
    Tentatio. In eam vadit, qui ad orationem non vadit, 43. Est vita hominis, 67. Quid sit, 71. Est praevia ministra diaboli, 72. Ejus pondus incurvat, 77. Utilis dum superatur, 113. Quando dicatur Deus inducere in tentationem, 70, 71. Vid. Oratio Dominica.
    Terra cur vocatur a Davide ad jubilum, 6. Tremuit, quando Dominator ab inferis ascendit, 74. Supernatat liquido elemento jussu Dei, non natura, 101. Quid ea salubrius? Prius facta quam fructus; sed ille pretiosior, cur, 117. Provehit ad coelum, 124. Cum peccatorem accusat, tunc Deus inquirit, 125. Vernat floribus suis, 130. Ab ipsa producta silvescunt, deficiente Agricolae solertia, 132. Non fructum ante laborem, 142. In terris a nobis parantur, quae habeamus in coelis, 144. Diluvio ablata, 147. Jussa a Deo proferre fructus spontanea servitute, 148. Terra saeviente quomodo trepidet coelum, 150. Suo cinere saginatur, 164. Purgatur igne, ut reddat fructum. In terra calore germinant omnia, humore nutriuntur. Nostri corporis origo, 166. Praelibavit nostri baptismatis formam. Natos homines ante producebat ad mortem, hos ad vitam producit jam renatos. Terram urit invidia, 172. In terra fit saepe voluntas nostrorum hostium, 70. Praeservat cadaver nostrum a vermibus et putredine, 121.
    Terraemotus in Christi resurrectione, 74. Utinam levis turbo fuisset in Paradiso. Maximus erit in judicio, 77. Si conservi praesentiam terra non sustinet, quomodo judicem sustinebit?
    Terreni velantur terrenis indumentis, 82. Renati coelestes imaginem Dei portent, 117. In terrenis rebus Vicarius Domini est homo, 148. Herodes terrenis inhians, irruit in Divina, 152. Ubi nil est terreni usus, ibi totum est coelestis ordinis, 153. Terrena despicienda, 163. Terrena ha bere dubitans, cum sentiat jam sibi dari coelestia, punitur incendio, 163.
    Terror noxios prosternens, mox ad conscios recurrit, 77.
    Thalamus. Ad sponsi thalamum quis admittatur, 141. Intra thalamum Deus solam Virginem capit.
    Thesaurus noster in coelo repositus conservatur, 7. Vectores thesauri nostri in coelum sunt pauperes. Thesaurus est coelis munus pauperis, 8. Regalibus thesauris nummulum anteponens animum plebeium habet, 22. Ad securitatem pone thesaurum, ubi Christus est. Elevat et demergit cor hominis; et quomodo praemittendus in coelum, 11 et 25. Thesaurus bonorum omnium Christus est, 129. Noster pauperibus dandus. Thesaurus scientiae Dei a magis datus credituris, 158. Exhauriri non potest ille, de quo sufficit nummus, 14. Temporalis thesaurizatio arguitur a Domino, aeterna vero jubetur, 25.
    Thomas. Cur vulnera tangere avet, late, 84. Ejus curiositas quid potuisset parere. Omnium hominum incertum curavit. Spiritu prophetico cognovit Dominum retinuisse vulnera. Caeteris praestat sponte, quod ille tardius implorat. Necessaria illi vulnerum Christi ostensio, quia putabatur spiritus. Ex vulneribus effudit fidem.
    [Col. 1215] Timor. Cum timore et humilitate communicandum ex centurione, 15. Cessat, ubi est cupiditas victoriae, 22. Ad eum venit qui vult vitam, 62. Ejus caligo superat tenebras noctis, 84. Timor est cum Deo loqui, 86. Nimius a se mentem expellit, 88. Indicat servitutem, 101. Timor pristini lapsus non debet nostram tardare conversionem, 115. In causis homines, non Deum timere, facile a justitia deviatur, 127. Nemo volens timet, 135. Timet dicens interdum, ne obsit audientibus, 137. Timorem non habet qui invenit gratiam, 142. Non est timor, ubi divinum est negotium, 144. Timor ex majestate Dei invisibilis quid fecerit toti creaturae, 147. Amare non potest, qui satis timet. Pavore mors ipsa levior. Timor non temperatus amore devotam servitutem efficit contumacem. Timeri non est, qui pietati obsequitur, 160. Timere non potest natus ad Dei amorem. Salutari timore quomodo concipiamur a Domino, 171. Timet, qui perdit, non qui invenit, 144. Quis est, qui non timeat? Timere nescit infans, 150. Timor magister noster, 15. Timor conscientiae, 36. Timens scire quae mereatur scire, 143. Vid. Pavor.
    Tinea claustris clauditur, non excluditur, 7.
    Tituli affixi limitibus dominum praediorum proloquuntur, 154. Tituli servitutis D. Pauli, qui, 161. Inhumanitatis epulonis, 66.
    Torques Joseph fuit ex auro, 174. Joannis ex cruore.
    Tortor. Domesticum tortorem in se habere semper diligit invidus, 172. Tortor gulae, ventris et luxuriae est fames, 1. Vid. Carnifex.
    Traditiones Patrum temporibus roboratae a Christiano non disputantur, sed venerantur, 85.
    Trahere proximum ad Deum, licet invitum, debemus, et quomodo, 10. Daemones trahuntur ab hominibus ad Christi praesentiam pro sententia recipienda, 16. Quomodo trahamur a Christo inviti, 50.
    Tranquillitas maris Christiani est a Christo, 20. Quando sit ex tempestate, 21.
    Transfretare. Quid sit mystica maris transfretatio Christi, 17. Cur, quando turba est circa Christum, ipse transfretat, 19.
    Trepidatio aliorum cautela et munimen nostrum est, 175.
    Tria exempla protulit Dominus in commendationem suae pietatis, 55. Tribus testibus pii animantur, impii confutantur. Christus cur tribus diebus mortuus, 59. Tres mensurae ut Trinitati applicentur, 99. Tria tempora per quae Christus a Synagoga fructum quaesivit, 106.
    Tribulatio. Permissa a Deo, ut ad ipsum redeamus, 5. Tribulatio est prima quae justi viri conturbat infantiam: sed patientem majora erudit, 110. Vid. Adversa, Mala.
    Tributa non citra justum exigenda, 137.
    Trinitas. Ei placet, quod Filio placet, 23. Tres vigiliae, et quae in exspectatione ejus, 24. Quis ad ejus beatitudinem mereatur pervenire, 44. Divina Filii generatio ut sit, 57. Gratia Trinitatis in triduo sepulturae Christi declarata. Aequa in omnibus. Una Deitas, virtus, gloria in Trinitate, 59. Aperta in Credo in Deum, etc., quomodo, 60. Trinitas in personis, unitas in Divinitate, distincta personis, non divisa substantiis. Divinitas nec Trinitate dividitur, nec confunditur unitate. Personae sunt unius majestatis, et gloriae. Quid valeat Trinitatis confessio, ostenditur, 71. Deus Pater homines dignatur haeredes, Deus Filius non dedignatur servulos cohaeredes; Deus Spiritus sanctus carnem consortem Divinitatis assumit, 71. Deus unus est, in omnibus aequalis majestas, 83. Et alia de Trinitate. Pater est alius persona, sed ipse substantia, et alia de Trinitate, 88. Figurata in tribus farinae satis, 99. Medius, ex quo Trinitas tota cognoscitur, fuit Joannes, 127. Remunerat ferventes in sui amore, 130. Cur tota in Christi baptismate, 157. Cur ad ejus praesentiam non refugit Jordanis, ut ad arcae praesentiam, 160. Ut curru, seu quadriga toto orbe feratur, et ad quid, 170. Ascendit bigam, duos populos vocatura.
    Tripartitus ordo sermonis praebet salutiferam ecclesiasticae doctrinae disciplinam, 115.
    Tripudiare dicuntur penetralia domus in exsultatione, 175.
    Tristia non miscenda gaudiis, 175.
    Triticum. Ex Apostolo docet nostram resurrectionem, descriptive, 118. Docet non tam manducare quam sapere; cogit non tam laborare quam credere. Granum tritici est Christus, 126. Judaeus pro tritico lolium dedit, 164.
    Triumphare de suo tyranno, id est peccato, ut homo possit, 113. De passionibus gratia Christi possumus, 115. Saeculis qui vult mandare triumphum, occultum conflictum non patitur inire, 150. Triumphi singularis trophaeum quale, 170.
    Tuba ducit militem ad bellum, 6. Militaris quid agat, 14. Spiritualis quid. Coelestis mentes ovium inclinatas tollit ad [Col. 1216] divina, 23. Quae mortuos revocabit ad vitam, erit vox divina, 103. Tubae materialis descriptio. Quae in principio mundum vocavit ex nihilo, in novissimo mundum revocabit ex perdito. Tuba divinae vocis creavit omnia. Vid. Descriptionem.
    Turba dimittitur, cum a justis aurae populari renuntiatur, et virtutibus studetur, 21. Indocilis ad excelsa contendens mergitur in profundum, 19.
    Turbatio. Anima stans inter Dei praecepta et cordis passiones turbatur, 45. Mariae virginis salutatae turbatio, 140. Vid. Maria V.
    Tyrannus. Illo exstincto acies ejus sunt solutae, 11. Crudelis est peccatum, ingemiscit, cum subjicitur pedibus jam suorum captivorum, 113, 116. Tyrannus est, qui tyranni habitum praesumit, 155.

U
    Ultio bonis est tarda, 16. Ultio et culpa auferebant quid quid in mundum venerat; sed misericordia succurrit, 42. Romanus exercitus ultor sanguinis Christi. Christus de ultione confirmat nutantem, 90. Vid. Vindicta.
    Umbra. Nescit aestus corporis, quem protegit umbra divinae virtutis, 142.
    Unguentum. Cum offertur, est oblatio; chrisma, cum redundat de Dominicis vestigiis, 93. Exsulit divitem ad marcorem, 124.
    Unio fraterna subvenit fratribus in periculo corporis et animae, 20. Omnes unum, et unus omnes sunt, quando Dei spiritus in omnibus vivit unus, 72. Unio conjugum quae, 89. Plurium in oratione quantum valeat, 132. In Ecclesia unio dat vitam, separatio dat mala, et quae.
    Unitas Patris et Filii ostensa, 23. Et Divinitatis. Deo accepta unitas, non singularitas, 132. Christus venerat ad restituendam unitatem generis humani, 162. Unitas mundi, ac discretio rerum, 103.
    Urbs habet delicias, 13. Vid. Civitas.
    Usura mundi centum ad unum; Deus unum accipit ad centum, 25. In Matthaeo videbatur tolli ad coelum, et Deo grata, 28. In ipso curata. Quomodo usura temporis repensetur a Deo, 77. Vid. Fenus. Usura honoris quae sit, 88. Peccati, quae, 94. Temporum ad sobolis noxam ex peccato Adae, 123. Usurarii duri ut silices, 95. Innocens non solvit usuram poenitentiae, 167.
    Usus adimit laborem, 28. Longus vitae dat doctrinam, 90. De usu res agendae, 99.
    Utile docere legem obedientem; alias doctor offendit, 137. Utilitas nostra Christus, 161. Ab eo tota est.
    Utres veteres Judaei, novi Christiani, ut purgentur, et alia, 31.
    Uxor felix, quando ei est cum viro mens una, 89. Vid. Unio, Conjuges.

V
    Vana gloria. In justitia facienda est vitanda, et cur, 9.
    Vellus. Cum sit de corpore, nescit corporis passiones, 113. Ex vellere Agni Christi quid factum sit, 31, 22. Vellus ovium Christi, 40.
    Velle et non posse, est humanae infirmitatis, 100. Velle virtutis, acquiescere necessitatis est, 110. Mors subjecta volenti, dominatur nolenti.
    Vendere. Deus regnum vendit fragmento panis, 41. Peccator non accepto, sed dato pretio miserae se vendit servituti, Vid. Emptio.
    Venia. Fidenter petitur a peccatore, qui peccanti libenter ignoscit, 68, 72. Alias minime, 71. Veniam habens in pectore, crimina non timet, 72. Tanta venia quanta injuria Domini, 80. Arguitur ex dignatione Christi exhibita aliis peccatoribus, 93. Peccatorum datur solo amore in Deum, 94. Tegit hominem, 99. Repromittitur converso per Evangelium, 125. Christus venia gestit praeire judicium. Venia vincta locus veniae non relinquitur, 127. Fratri data nostrum redundat ad praemium, 139. Bona semper, sed dulcissima cum debetur. Utile veniam sibi providere ante delictum. Quare lege constringatur. Venia relinquitur arbitrio sacerdotis, poenitenti danda, 139. Septimus numerus veniae deputatus. Illam non sperat, qui de correctione nil cogitat, 158. Aperuit oculos, quos clauserat culpa, 176. Vid. Misericordia, Pietas, Indulgentia, Remissio, Poenitentia.
    Venire. Cur venerit ad nos Deus, late, 30. Venit ad timorem, qui vult vitam, 62.
    Venter oneratus ad vitia cor deponit, premit mentem, ne supernam valeat sentire pietatem, 2. Vacuandus jejunio. Vid. Crapula. Venter accipitur pro internis cordis, 68. Ex utero materno effundimur ad praesentem vitam, 133.
    Ventus. Vid. Elementa.
    Ver. Flatus veris tota facit germina florere camporum, [Col. 1217] 8. Est tempus quo miles procedit ad campum. Christianus recurrit ad Dei jejunia, 13.
    Verbum Dei in Quadragesima audiendum, 12. Omnia Dei verbo facta sunt, 15. Aliud loquendi, aliud faciendi, 15. In eo sunt omnes virtutes. Dimissum a Chrysologo ob nimium calorem, 51. Dicitur ovum, 55. Vid. Sermo. Est in potestate dantis, non dicentis, 86. Dominatur, non servit, 86. Obscure prolatum ingenti acuit nostram intelligentiam, 96. In Verbo Dei divinus sensus celatur, cur, 99. Quam varie variis explicandum, 112. Verbo Dei sanatur homo aegrotus, 112. Qui illud sua interpretatione corrumpunt, increpantur a Paulo, 113. Ex eo male interpretato concipiuntur suffragia criminum. Debito auditu capitur, dum vires animorum sunt reparatae, 122. Quare super, non ad Joannem, 137. Cur attendendum, 139. Dat infantiae vagitum, 144. Divina verba modis non pensanda humanis, 146. Si praeter dogma fidei auditur, fit perditionis occasio, 156. Contrarium imperitis, et quomodo, 164. Ut audiendum. 173. Dei verbum vivit in Verbo Dei, 13. Vid. Scriptura, Evangelium, Lex, Trinitas, Divina. Doctor, Concionator.
    Verbum obscurum collatione verbi ac sensus resplendet, 96. Verbum super vocem, 137. Verbum judicat, vox praetonat. Corda, non verba judicat Deus, 142.
    Veritas interdum dicitur a pessimo invito ob Dei impulsum, 49. Violatur a pecunia, 126. Amara auget odium, 135. A sola falsitate impugnatur, 169. Nescit tumorem, 172. Cum veritate Christum manducamus, cur. Veraci sensu licet malevolo dici potest aliquid, 173. Veritas relationis. Vid. Relatio. Verum non invenitur ab animo judice inter falsitatum nuntia, 131.
    Vermes carnifices corporis humani, 118. Cadaver in limo nescit vermes, 121.
    Vespere est cum finitur dies saeculi, 18. Sero quando fit, 21. Saeculi finis non inchoat diem; sed mutat ordinem, dum agnoscit auctorem, 74, 75. Lucescit fidelibus; infidelibus tenebrescit resurgente Christo, 75. Lucescit, quod solet esse noctis principium, 77. Vesper Judaicae doctrinae, 86.
    Vestimentum corporis mortificati induendum, 73. Angeli vestimentum nostram formam praefigurat in resurrectione, 77. Terrena indumenta splendent novitate, vetustate sordescunt, 82. Coelestia vetustate non foedantur. Numquid per se damnanda? 121. Vestitur quis artificiosa nuditate, 122. Lazari et epulonis. 124. Tunicas carcerans in damnum pauperis frigore consumitur, 137. Vestimenti Lilii gloria, 163. Quid vestimento minus? Nobis praestatur a Deo. Dabit vestimentum Deus servientibus se, 170. Asperum mollitiem carnis calcat, 13. Indumentum carnis sumitur a Verbo, 117. Vid. Pannus.
    Vetustas non est in creatis rebus quae perseverant sicut natae vel factae sunt, 101. Vetustas perit tempori, non creatura suo Creatori.
    Vexillum fidei erectum ad salutem quid faciat, 110. Crucis. Vid. Crux.
    Via peccatorum, non vitae carpitur ab homine, vel ex utero, 44. Est lata et spatiosa, quae ducit ad mortem. Via est vita praesens, in quam venit et vadit homo. Omnes in viam peccatorum venimus: in ea stat, qui permanet in peccatis. Viam pertransit, qui mala patiens vicit. Cur viis peccatorum praemissum impietatis consilium, 44. Quomodo gravius in via peccatorum labitur homo. Via paradisi inflammata temperatur aqua lateris Christi, 123. Per se molesta semper fit, molestior per timorem, 150. Quomodo, et cur Christus generatur in via, 175. Triviae peccatorum, 89.
    Viator fatigatur, quia credit ad destinata pervenire, 71. Sitim penitus non exstinguit poculo aquae frigidae, 112. Viator Christo invento petit coelum, 175. Viaticum vitae ecclesiasticae est jejunium, 8. Viator cantilena calles arduos transcendit, 10. Cur vigilat, 24. Vid Peregrinus.
    Vicarius Domini in terrenis est homo, 148.
    Victima. Vid. Hostia.
    Victoria. Melius est saepe de hostibus suo regi referre victoriam, quam semel pro illo mori, 128. Gloriosa, si in aperto hostis vincatur, 150. Secreta exemplum posteris non relinquit. Cupidus victoriae timere nescit, 22. Victoria multorum de gentibus reportata, qui victi sunt a vitiis, 41.
    Videre Christum qui quaerit, coelum intueatur, 54. Quantum alteri videt homo, videbit alter ipsi, 139. Multa ne studeas videre, ut te ipsum videas. Videt nihil, qui totum existimat videre, 164.
    Viduae filius quando resuscitatus, 63. Omnibus stupor fuit, 103. Ad lacrymas viduae suscitatus filius, descriptive.
    Vigilare debet homo pro salute propria, 21. In nocte ut gallus. In die ter. Et Dominum excitare, ut procella fugiat. Pro beatitudine vigilandum, 22. Plus vigilare, plus vivere est, 24 Vigiliae ad omnia salutares. Optimum media nocte vigilare ad orandum Dominum, 39. Diluculo [Col. 1218] vigilandum. Qui vigilat factum videt, 97. Vigilat bonus Pastor pro ovibus suis, 173.
    Vigiliae. Tres tantum vigilias novit exspectatio Trinitatis, et quas, 24. Militum, 27. Christianorum quae. Semper salutares, 24. In oratione utiles. Vigiliae Chrysologi, 74. Vigilare in nocte jubemur ad orandum Dominum, 31.
    Vilia cur non sint a Deo petenda, 132.
    Villa diaboli quae sit, 2.
    Villicus Christi est homo positus ad colendum mundum, 125. Idem villicus et filius appellatur ex diversitate causarum. Dissipavit substantiam et bona. Ut rationem reddat villicationis. Erubescit mendicare. Villicum se quisque agnoscat, non dominum: ministrum temporalem, non perpetuum possessorem. Qui villicationis amittit tempus, non pervenit ad statutum vitae terminum. Vocatus ad rationes quid agere debeat, mystice. Cur laudatur de iniquitate, late, 126. Non fraudem, sed poenitentiam suadet Judaeo. Quando optet Dominum ad suum lucrum venire, 158.
    Vincula peccatorum solverat Joannes, et vinculis peccatoris alligatur, cur, 127.
    Vindicta antiquorum Judaeorum, 38. Ad totam domum pertendit, in qua fuerit Dominator scelere servorum occisus, 78. Non sumenda de fratre laedente, sed parcendum, 139. Vindictam differre, est evadere crimen, 145. Vid. Ultio.
    Vinum novum Evangelii mittitur in utres novos, qui sunt Christiani, 31. Quid mali fecerit, 41. Febrientium vires enervat, non reparat, 60. Parit ebrietatem et vitia, 88. Vinum non est ebrietas, sed per illud cognoscitur ipsa, 116. Ex aqua factum a Christo fuit ostensio Deitatis, 157. Cur ex aqua factum vinum, 160. Vina mutantur in coenis divitum, 161. Vinum quod cum mensura emitur, et sine mensura bibitur, quid pariat, 174. Vid. Ebrietas. Vinum appositum mortuis. Vid. Cibus.
    Vipera. Quomodo homines peccatores sint germina viperarum, 137. Soboles ingrata naturae oritur morte genitorum. Viperae conceptus et parentum mors describitur. Vipera fuit Synagoga cum filiis erga Christum.
    Vir resurgit in Christo, 80. Quantum praecellit Dominus angelum, tantum vir mulierem praecedit in honore. Est in capite Christi; mulier in pedibus, 80. Eum sequitur mulier. Per virum et feminam mundi causa finitur, 99. Virum foris exspectat labor. Quomodo mulier reddat virum, mystice, 142.
    Vires animi cum sunt reparatae, debito modo sermo auditur, 122. Vires febrientium enervantur a vino, 60.
    Virga portatura fructum humani generis Maria est, cui metus fugatur ab angelo, ne frangatur, 142.
    Virginitas. Nescit recusare partum suo Creatori, 84. Praemittitur a Deo conceptus sterilis, ut partus Virginis credatur, 87. Virginis conceptus, et partus ignotus. Grave est virginitate carere, et filiis, 92. Laboribus continentiae comparatur, 98. Liliis comparata. Parit Filium Dei, 142. Quod Virgo pariat, secretum est non discutiendum, sed credendum, 143. Virginitas semper cognata angelis, et major illis, cur. Cum sit in carne, vitia carnis ignorat. Sicuti vellus est. Corruptionis nescia contulit honorem Mariae, 153. Ejus amore quid fecerit Joannes, 174. Vid. Maria virgo.
    Virtus poena facientis de virtute vitium, 7. Est in dextera parte, 9. De daemone triumphat, 16. Cingulum ejus deponens, nescit vincere vitia corporis, 22. Ut coruscat multiplici in lumine. 22. Illustratur libertate, 31. Eam horret peccator, 38. De necessitate fit virtus, 42. Omnes virtutes sine misericordia vacillant. Christianae virtutes virescunt in pacifico, 53. Austera et fortia sunt amica virtutibus, 74. Creata nobis a Deo stant media inter vitia et virtutes, 89. Bonorum virtutibus mali opprimuntur. Virtus reddit pares, impares quos dedit natura. Ejus mansiones asperae. Probat libertatem, 101. Virtutum viscera immolanda Deo, ut artes vitiorum moriantur, 108. Et quomodo id fiat. Perfectae virtutis est, quod in re non teneas spei robore possidere, 110. Iter arduum virtutum ab homine sit amplectendum, 113. Virtutes expellant vitia, et quae. Virtuti det tantum homo quantum dedit vitiis, 114. Coepit homo velle virtutes; sed non attigit, 116. Est ardua. Deficiunt virtutes, dum coluntur. Per Deum in humana mente, ac sensibus dominantur. Ejus praemium accipimus in coelestibus, 119. Virtutes sanctorum. Vid. Sancti. Virtutum magnitudinem perdit criminum magnitudo, 127. Virtus contraria vitiosis. Virtus pro rege mori in acie; sed perfectior consummare certamina, 138. Afflictio est, virtutes, quasi vitia, cavere, 132. Virtutes cum leguntur, animos erigunt ad profectum, 150. Virtus latens posteris exemplum non relinquit. Singularis est, hostem proprio turbare mucrone. 157. Vera est scientia, quae est mixta virtuti, 167. De necessitate acquirenda. Virtutes proditae non manebunt, 7. Bellum virtutum et vitiorum est jejunium quadragesimale, 13. [Col. 1219] Virtus ubi sanat, ibi languor vestigium non relinquit, 18. In virtutibus currendum, 91. Ubi virtus sociatur virtuti, nullus restat infirmitati locus, 57.
    Virtutes supernae. Caeteros regunt, sed illae a Christo reguntur, 46. Virtutes sanctorum imitandae, 129.
    Vis facta Christo a fide gentium, 100.
    Visa non cernere, cruciatus est, 132. Chrysologo concussa ex impietate Herodis in Joannem, 127. Humana testantur quid valeat infantia, 158.
    Visibile facit cognoscere invisibile, 47.
    Visio. Visus arboris decepit mulierem, visio sepulcri reparavit, 74. Ejus sinceritas in cognoscenda nativitate Christi, 140. Visio Dei in coelo. Vid. Gloria, Aspectus, Oculi.
    Vita nostra mortalis dicitur, et cur, 1. Miser, vivens porcis, cum non possit convivere illis. Cum parentibus et propinquis vivendum. Vita hominis incerta, 10. Vera est impassibilis, et aeterna, 11. Viam vitae non carpit homo, sed peccatorum, 44. Vita praesens est via. Vid. Via. Praesens vita gratior paralytico, quam futura, 50. Morte moriente succedit aeterna vita, 58. Fide quaerenda, 63. Aeterna secundam mortem non habet, 83. Est lubrica vita, et in ea lapsus, 89. Rediit omnibus per Mariam, 99. Temporalis vita fit sempiterna per mortem. 101. Non potest mori, qui vitali occiditur gladio, 108. Vita ab alio, quam a se vivificari non potest, 110. Vita mori non potest. Restituta nobis per Deum. Qui vita vivit, Christo, non sibi debet, 111. Vita hominis brevis ad intelligentiam humanarum divinarumque rerum, 112. Reddita per Christum. In novitate vitae quomodo ambulandum, 113. Christi resurgentis imitanda vita. Futura derelinquitur ab homine, 114. Hominis passionibus conturbata, 115. Conversa in lethale gladium a peccato, 116. A Christo occiso reparata. Quae ad vitam perpetuam nos transmittunt, longo sermone tractentur, 117. Parum est, quod sufficit vitae, 122. Quomodo sit ludus praesens vita, 124. Ad vitae statutum terminum non pervenit, qui villicationis amittit tempus, 125. In periculo vitae convertendum ad poenitentiam. Praesentem vitam pro Domino contemnere summum lucrum, 128. Vitam redonat Christus et aeternam, 131. Vita redeunte mors non erit, 139. Ad vitam redit homo iisdem cursibus, quibus dilapsus fuerat ad mortem, 142. Vita coelestis est, in carne praeter carnem vivere, 143. Beatus, qui vitae custos est, et provisor salutis alienae, 155. Vitae materia quando fiat perditionis occasio, 156. Causa mortis per Christum facta est causa vitae, 157. Vita interire non potest, 158. Praesens somno similis, 159. Vitae subsidia non desunt cum Deo commorantibus, 166. Cum vita chara, nulla cura est dura, 167. Vita oritur nutu Dei, 176. Vita corporis est anima; animae vero est Deus, 19 In hac vita sumus peregrini, et dolet esse miserum, quid fiet in alia? 22.
    Vitis arbori infecundae subjecta recipit mortiferam umbram, 106.
    Vitium. Moritur virtutibus, qui vivit vitiis, 1. Esurientes vitia plus delinquunt, 2. Vitiorum pars in sinistra, 9. Non obsequendum vitiis, quasi concreatis naturae, 11. Contra vitia sumenda sunt arma. Diabolo victo vitia nil valent. Jejunio vincuntur, 12. Bellum illis in Quadragesima indi cendum, et quomodo, 13. Vitiorum strepitus in aula cordis nostri, 15. Vitia dant potestatem daemonibus nocendi, 16. Vitiis cibatur daemon, 17. Vincuntur virtutibus, 22. Vitium secandum, non membrum, 27. Tegitur dolis, 31. Superanda vitia virtutibus, 38. Vitia captivarunt victores gentium, 41. Vitia aetatum hominis, 42. Vitia praeterire grave est peccatoribus, 66. Illis blandimenta serviunt, 74. Orandum ut vitiis moriamur, 82. Creata a Deo stant media inter vitia et virtutes, 89. Per vitiorum gurgites quis impollutus incedit? 89. Artes vitiorum toties moriuntur, quoties Deo immolantur viscera virtutum, 108. Corrumpunt vitia corpus, 109. In virtutes commutanda, 113. Obsecundare vitiis, est vivere peccato. Vitia non nosse felicitatis est, nosse periculi: vicisse virtutis, 116. Sunt corpori humano, ut ignis aridae segeti. Securius separatione vincuntur. Gignunt incendium ardens robur humanum. Data lege coepit homo non detestari, sed sequi vitia, etc., 116. Dum vitia succiduntur, increscunt. Cessent vitia, ut imago Creatoris portetur a nobis, 117. Habent pestiferum pruritum. Vitiorum membra, 120. Sanie vitiorum humana corrumpitur fragilitas, 167. Quot vitia rapiant humanos sensus, 171. Illuc vitia redire nequeunt, ubi Christus commoratur, 171. Vitia omnia ad suorum intendunt laesionem, 172. Vitis nos obsidet daemon, 71. Vid. Crimen, Error, Peccatum, Delictum.
    Vitulus moritur pro filio, et totam saginat familiam, 3. Est Christus pro nobis occisus, et quotidie immolatus, 5.
    Vivere in verbo Dei, ut vivamus, 13. Peccatis mortui vivunt in Christo, 36. Post mortem credit vivere eleemosynarius, 54. Vivunt Deo per Christum, qui per Adam [Col. 1220] mortui erant inferno, 65. Vivere peccato qui dicantur, 113. Vivere semper delectat, 118. Vixit sine causa, qui credidit se natum solum, ut periret. 118. Vivit Deo semper, qui nescit sibi vivere in mundo, 124. Semper vivit poenae, qui semel moritur vitae. Vivit aeterne omnis, qui renascitur de generatione vitali, 131. Vivit homo unus in multis, et ex multis quomodo, 132. Aliud est vivere otio et securitati suae; aliud pro omnibus ferre labores, 166. Inter feminas vivere, non securum est, 174. Homo vivit semper coelesti verbo, pane non semper, 11.
    Vocatio. Vocari pertinet ad gratiam, esse ad naturam, 2. Vocatio Christiana bonos malosque congregat; sed electio divina discernit, 47. Vocat Deus populum per ora sacerdotum, 62. Divina vocatio est ad omnes absque discretione personarum. 99. Christiana virum non separat a muliere. Ad Deum non imus, nisi vocati, 102. Deus vocat Judaeos et gentes, 105. Dei vocatio est, quod suo obediamus Evangelio, 114. Vocatio nostra facta a Christo per Evangelium, 125. Ad reddendas rationes vocatio dicitur amara. Quid agendum, cum ad id vocamur. Vocatio duorum populorum figurata in duobus nuntiis Christi, 170. Vocantis dono curantur peccatores, 176.
    Voluntas prima in nobis bona, malave reportat a Deo, 5. Voluntas, non necessitas facit peccatum, 92. Quae non est libera et absoluta succumbit necessitati, 100. Voluntate, non nece placatur Deus, 108. In adversis necessitas non potest voluntati comparari, 110. Peccandi voluntas non tollitur timore hominum, 127. Voluntas ardens vocatur charitas, 135. Qui de voluntate meritum non quaesivit, acquirat vel de necessitate virtutem, 167. Nostra ut constringatur a Deo, orandum, 67. Quomodo in familia fit una. Est fida pax, 68. Voluntas nostrorum inimicorum fit saepe in terra, 70. Dei in coelo. Cum Dei fit voluntas, quid sit, 72. Vid. Oratio Dominica, Velle, Arbitrium.
    Voluptas nescit expleri, 2. Voluptas et desperatio sociae sunt, 5. Exigua voluptas divitiarum ignem succendit, 47. Ex ea nascitur crudelitas, 127. Cum voluptatibus suis viveret homo, Deus non negavit victus necessaria, 170. Vid. Divitiae, Luxuria.
    Vox bajula fidei, 62. Oranda concionatori a populo ut possint audire sermonem, 86. Eam Zacharias amittit, cum vocem percipit, 88. Nascitur ex silentio, mystice, 92. Vox unius tantum interdum nil valet, 121. Quomodo vox praecedit, non praecellit Verbum, 137. Verbum judicat, vox praetonat. Quomodo vox Domini super aquas, 160. Occidi non potest; sed magis clamat angustiis corporis absoluta, 174. Vox ad tempus amittitur, 90.
    Vulgaria non ignorantur ab eo qui docet profunda, 15. Cur vulgares Christi parabolae, 99.
    Vulgus indocilis intrans naufragia scientiarum mergitur, et Christus illum deserit, 19. Aura vulgi deseritur a justis, qui virtutibus student, 21.
    Vulnus. Dominus de vulnere curat infirmantem, 90. Vulnus hominis internum aperitur a lege, sanatur a Christo, 112. Hominis ampliatum a lege. Ubi dilatatum est, supereffusa est sanitas. Medicina adhibita pro magnitudine vulneris, 113. In eo non permanendum. Tot ora pauperis quot vulnera, 121. Vulnus totius corporis Lazari erat lorica, 124.
    Vulpis describitur, 19. Est similis Herodi.

Z
    Zachaeus. Ex humanitate illius ac fide provehimur ad gaudium, 54. Princeps publicanorum, et alia de eo.
    Zacharias. Dum exorat obmutuit, licet fuerit genitor clamoris, 86. Nutu imperat, ne quis ejus silentii causas inquirat. Propheta populis, tacet sibi. Recepit verbum a filio. Tacens consolatur Chrysologum. Sanctus inter impios. Ejus meritum, et vita superavit iniquitatem temporis. Exorat ut populus intromittatur in templum. Turbatur et tacet. Silentium ejus vis jubentis. Erat templum Dei, 87. Offerebat incensum supplicationis. Videt angelum a dextris. Turbatur, 88. Tempore placationis offendit, et quomodo. Antistes pro communi salute orat, 88. Laudatur, 89. Ab Herode non fuit laesus in sacerdotio. Erat in sancto conjugio. Incedebat in omnibus mandatis et justificationibus, 89. In eo amputata causatio lamentandi. Castigatus perfidia, et cur, 90. Orat Deum pro humana salute. Cur Deus permittat filium ex sterili senectute, 90. Ex quibus dubitaverit. Expositio verborum: Unde hoc sciam, etc. Peccavit venialiter non credendo. Ex se et in se habuit credendi regulam. Egrediens de templo gestabat in ore sterilitatis indicium, et in pectore conceptionis figuram. In eo coelestis thesaurus latet, 91. Explicantur verba: Erant ambo justi. Tacet poena, 92. Ex silentio ejus vox nascitur. Cur dum interrogat incurrit, et Maria virgo non, 14. Vid. Elisabeth.
    Zelus. Consuetus disjungere junxit Pharisaeos ac discipulos Joannis, 31. Vid. Invidia.
    Zizania. De zizaniis per tot, 96. 97.






[Col. 1221]
INDEX RERUM ET MATERIARUM IN HOMILIAS SANCTI VALERIANI ET THEOPHILI RAYNAUDI APOLOGIAM. Numeri in hoc indice paginationem indicantes respondent numeris in textu crassiori charactere. [1Kb]



A
    Abraham filium suum offert, 25.
    Africa videtur esse patria Massiliensium erroris, 50, n. 18.
    S. Ambrosii sententia de martyribus, 40. Sentit in materia de gratia et libero arbitrio cum Valeriano, 70, n. 8; 76, n. 19.
    Amicitiam colere quid sit? 15.
    Ananias et Saphira fraudulenter agentes graviter puniuntur, 6.
    Animalia docent nos servare ordinem disciplinae, 2. B.
    Annianum fuisse illum, qui Valerianus noster, criminatur Parcus charitatis, 36.
    S. Anselmi de gratia et libero arbitrio sententia, 154.
    Arausicanum concilium habitum anno 529, 41, n. 1. Damnat errorem Cassiani, 49, n. 15.
    Arbitrium liberum molestias levat, quas coactio gravat, 5. Qui voluntarie servit, non est famulus Dei, sed filius, 5. Voluntarius famulatus non ad servitium, sed ad officium pertinet, 5. Voluntariae et coactae servitutis discrimen, ibid. Arbitrium liberum quomodo defendat S. Chrysostomus, 61. Et S. Bernardus, ibid.
    Avaritia multa agit, ne audiat voces pauperum, 13, 14. Omnium malorum fons est, 27. Vid. Cupiditas.
    S. Augustini sententia de auxilio gratiae et viribus naturae, 39, n. 6. Consentit nostro Valeriano in eadem materia, 73, n. 14.

B
    Baptismus. Per baptismum acquisivimus libertatem, 5
    Baronii conjectura de Valeriano nostro, 36.
    S. Basilius sentit in materia de gratia et libero arbitrio cum Valeriano nostro, 70, n. 6.
    S. Bassus M. Nicaeensis, 35.
    Beda eadem docet in materia de gratia, etc., quae Valerianus noster, 75, n. 16.
    S. Bernardi sententia de auxilio gratiae et viribus naturae, 39, n. 6. Non est contrarius nostro Valeriano, 76, n. 20.
    Bona temporalia, mala nostra sunt, 3. Non sunt in manu nostra, 16.

C
    Carnis desideria qui vincit, faciliter vincit, tormenta carnificis, 23.
    Cassianus ut ut cum Semi-Pelagianistis senserit, semper tamen magno in honore habitus est, 41, n. 2; 42, n. 7. Cur Semi-Pelagianis accenseatur? 49, n. 16.
    Celedensis Ecclesia in Syria fuit, 37.
    Cella, Cemelinum, vel Cemelium urbs hodie diruta, sedes S. Valeriani, 34. Cemeliensis episcopus post tempora S. Leonis idem fuit ac Nicaeensis, 34.
    Christus sit haeres noster, 7. Non longe a nobis quaerendus est, 10. Sibi factum reputat, quidquid in pauperes erogavimus, 14. Christo placere qui vult, saeculo prius displiceat, 24.
    S. Joan. Chrysostomus quid sentiat de auxilio gratiae et viribus naturae, 39, n. 6. Concordat super hac materia cum Valeriano nostro, 71, n. 9. Illum Pelagiani pro sua opinione fuse citant, 72.
    Coactio labores aggravat, 5.
    Coelestini Rom. pontificis auctoritas interponitur Semi-Pelagianistarum erroribus, 50, n. 18.
    Conscientia bona tantum soli prodest, non item aliis, 3. Vid. Fama. Male creditur cupidis, 29.
    Contemptus mundi necessarius est ad veram conversionem, 25. Item illi, cui animus est coelestia possidere, 4.
    Conversio vera in quo consistat, 2.
    Conviviorum luxus castigandus, 27.
    Crimen non evasit, qui in judicio saeculari absolutus fuit, 2.
    Crudelitatis nomen imponitur disciplinae, 1. Impedit ab itinere ad coelum, 4.
    Cultus corporis animae nocet, 29.
    Cupiditas nimis impedit iter ad coelum, 4. Principatum sibi vindicat inter caetera vitia, 9. Oculos valde infestat, 25. Illius effectus recensentur, 22, 27, 28, 29. Ea sublata omnibus vitiis occurritur, 27.
    S. Cypriani sententia de martyribus, 40, n. 8.
    [Col. 1222] S. Cyrillus Hierosolymitanus sentit in materia de gratia et libero arbitrio cum Valeriano nostro, 90, n. 5.

D
    S. Joan. Damascenus non dissentit in materia de gratia et libero arbitrio a Valeriano nostro, 75, n. 17.
    Deliciosis non patet virtutis janua, 4.
    Desperatio nihil arduum in se suscipit, 1, 5.
    Deus cur lamenta nostra aliquando non exaudiat, 6. Ubi sit? 16. Mirabilia operatur per Sanctos, 23. B. Dei auxilium quam necessarium? 16. Ejus servi sumus, 16. Eum videt, qui opera misericordiae exercet, 2.
    Diabolus fur est, 11.
    Dilectionis gradus enumerantur, 17. Diligere amantem minoris fructus est, 17. Dilectio inimicorum suadetur, 17. Diligit se ipsum, qui inimicum diligit, 19. Quid sit inimi cum diligere, ibid. Hujus dilectionis gradus, ibid.
    Diligentia naturam vincit, 24.
    Disciplina quid et quantum bonum sit, 1. Hanc omnium primo fecit Deus, ibid. Cuncta vitia e medio tollit, ibid. Non numquam crudelitas vocatur, 1. Quos ad disciplinam hortari debemus sub lege non vixerunt, 2. Eam spernens hostis est animae suae, 2. Perversis dura, honestis vero dulcis est, 2. Necessaria est vitiosis, ut pateat janua coelestis, 3.
    Divitiae incitant ad superbiam, 28.
    Domestici nostri qui sint, 11.
    S. Dorotheus idem sentit in puncto gratiae et liberi arbi trii ac Valerianus, 74, n. 16.

E
    Ebrietas humanum corpus gravans impedit iter ad coelum, 4. Principatum sibi vindicat inter caetera vitia, 9 Carpitur, 27.
    Eleemosynae necessitas, 22.
    Elementa omnia disciplinae serviunt, 1.
    Error communis et vulgatus quam gravis sit, 42, n. 8.
    Eucherii lucubrationes laudantur ab Hilario Arelatensi, 33. Cognatus fuit S. Valeriani, 35.
    Eucherius Lugdunensis concordat cum Valeriano nostro variis in locis, 74, n. 15.
    Exsultare in Domino quid sit? 15.

F
    Fama. Bonam famam negligere non debemus, 3.
    Faustus Rhegiensis quantumvis Semi-Pelagiasnimi erroribus infectus, magno tamen in pretio habitus, 41, n. 2; 42, n. 7.
    Fides. In fide consistit spes vincendi omnes difficultates, 23.
    S. Fulgentii sententia de auxilio gratiae, etc., 39, n. 6.

G
    Garatius Joannes quid in S. Valeriani homiliis carpserit, 40.
    Genua urbs Semi-Pelagianorum erroribus imbuta, 50, n. 18.
    Gloriari in quo possimus, 10, 17. Quando oporteat, 16.
    Gottescalcus monachus Suessionensis creditur auctor esse Praedestinatorum, 44, n. 4.
    Gradus ad paradisum qui sint? 25.
    Gratia volentes tantum salvat, 56, n. 3. Illam in nobis fieri per creationem contendebant antiqui scholastici, 52.
    S. Gregorius Naz. in materia de gratia et libero arbitrio ejusdem sententiae est cum Valeriano nostro, 70, n. 7.
    S. Gregorius Nyssen. in eadem materia sentit cum Valeriano nostro, 70, n. 6.
    S. Gregorius M. itidem, 75, n. 16.
    Guilielmi Parisiensis perelegans doctrina de spiritualibus nuptiis, 53, n. 3.
    Gulae desideria castiget, qui Christo placere disponit, 27. Vid. Ebrietas. Effectus gulae recensentur, 27.

H
    Haeretici quinam sint, 41, n. 1. Eis non in omnibus contradicendum, 55, n. 1. Per umbram sanctitatis simplicibus fucum faciunt, 78, n. 2. Probitatis et sanctimoniae simii sunt, ibid.
    [Col. 1223] Hierocles gentilis electionem bonorum in bonis esse, perfectionem autem eorum a Deo esse affirmat, 38, n. 5.
    S. Hieronymi cum Valeriano consensus in materia de gratia et libero arbitrio demonstratur, 72, n. 13.
    Hilarius Arelatensis laudat Eucherii lucubrationes, 33.
    Hilarius qualis ille fuerit, qui Semi-Pelagianos ad Augustinum detulit? 43, n. 2. Resolvitur, fuisse Hilarius Narbonensis episcopus, 44. Ejus querelae adversus Massilienses, 45, n. 7.
    S. Hilarius Latinae eloquentiae Rhodanus sentit cum Valeriano nostro, 69.
    S. Hildegardis agnoscit Dei esse perficere bona opera, quae nos voluerimus, sicut Valerianus noster, 77, n. 21.
    Hostiam immaculatam exhibet, qui Domino fideliter servit, 5.
    Hugo Victorinus similia docet de gratia et libero arbitrio quae Valerianus, 76, n. 20.
    Humilitatis utilitas exponitur, 20. Humilitas sancta quaenam sit, 20. Illius effectus, 21. Ejus laudes, 27. Humillimus etiam arrogantia movetur, 28.

I
    Ignorantia in rebus ad salutem non datur, 3.
    S. Ildephonsus conformis est Valeriano nostro in materia de gratia et libero arbitrio, 75, n. 16.
    Indicium saeculare quomodo contemni possit, 2.

J
    Justificationem nostram ex Deo esse, non tamen sine nostra voluntate pulchre ex S. Augustino probatur, 60.
    Justitia nostra ex Deo est, 10. Conjunctam habeat bonitatem, 18.

L
    Labor omnia exsuperat, 4. Est spes obtinendae gloriae, ibid. Etiam otiosis accrescit, ibid. Labor noster requiritur ad acquirendam gratiam, 57, n. 5. Id per totum cap. 6. Pulchra similitudine explanat S. Ephrem, 61. Egregio textu S. Augustinus, 62, n. 7. S. Macarius, 58. Laborare nos vult Deus, ut nostra quoque sit victoria, 63.
    S. Laurentius Justinianus libero arbitrio et gratiae tantum tribuit, quantum Valerianus noster, 77, n. 21.
    Lerinense monasterium plana magnorum montium altrix, 35, n. 6.
    Lex Christiana amara est dulcis, 18. Legem Christi qui impleat, 19.
    Libertas. Omnis homo ad libertatem vocatus, 5.
    Lingua indisciplinata multum impedit viam vitae, 4. A. ejus insolentia describitur, 7. Remedia praescribuntur, 7. Ejus vulnera sunt insanabilia, 8, 40. Silentio frenanda, 8, 25. Quinam loquantur, quive taceant, 8. De otiosis verbis reddenda est ratio, ibid. et 9. Otiosum verbum quid sit? ibid.
    Lugdunensis Ecclesia, quid de auxilio gratiae et viribus naturae senserit, 39, n. 6. Ejusdem Ecclesiae opinio de auctore Praedestinatorum, 44, n. 4.
    Luxuria impedit iter ad coelum, 4.

M
    S. Macarius Aegyptius sentit cum Valeriano nostro in materia de gratia, 69, n. 3. Illius egregia prorsus similitudo, quomodo homo peccato mortuus bonum agere possit, 58.
    Machabaeorum mater laudatur, 25. Eorum pugna describitur, 25.
    Manus abscindere quid sit? 10.
    Marcus Eremita concors est doctrinae Valeriani nostri, 75, n. 17.
    Martyrium ingens bonum, 21, 22, 24, 40. Subire possumus superatis vitiis, 22. Martyrii corona paucis debetur, 24. Martyrum reliquiae a longinquis terris requiruntur, 24. Eorum corpora in summo honore habita, 24.
    Massiliae praeprimis ortae sunt scintillae Semi-Pelagianismi, 44, n. 3.
    Mater quaenam vere amet filios suos? 26.
    Maxentii Joan. dogma de auxilio gratiae et viribus naturae, 39, n. 6.
    Medicus quem aeger decipit difficulter sanat, 6.
    Mendacia jocosa laedunt animam et injuria proximum afficiunt, 9. Magnum quandoque excitant incendium. Ibid. Remedium contra illa, 10.
    Mendicitatis pars est pecunias in secreto possidere, 12.
    Miserentis est Dei, quid sit, seu splendida interpretatio S. Joan. Chrysostomi in illa verba S. Pauli: Non est volentis, neque currentis, sed miserentis est Dei, 76, n. 7.
    Misericordia opus est, ut nobis pateat regnum coeleste, 10, 76. Ejus gradus sunt varii, 11. Multiplices fructus recipit, 12. Non respicit personam, 12. Sit spontanea, ibid. Saepius exercenda, 13. Vid. Pauper.
    [Col. 1224] Molanus Joan. primus expunxit Faustum Rhegiensem ex Martyrologio Gallicano, 41, n. 2.
    Mors sanctorum pretiosissima, 21.
    Muto os aperire quid sit? 33.

N
    Naufragium patitur qui pondere et mensura utitur iniqua, 29.
    Navigationes amore lucri suscipiuntur, 28.
    Negligens omnibus periculis subjacet, 27.
    Nuptiae spirituales in quo consistant, 53, n. 3.

O
    Oculos eruere quid sit? 10.
    Odia multis criminibus incusantur, 17. Quomodo vitari queant? 18.
    S. Optatus Milevitanus sentit in materia de gratia et libero arbitrio cum Valeriano nostro, 70, n. 4.
    Origenes in materia de occursu gratiae et voluntatis sensit cum Valeriano nostro, 68, n. 2.
    Osculari manum suam quid sit? 66, n. 4.
    Otiosa verba, vid. Lingua.
    Otiosis non dantur praemia, 4.

P
    Parasitorum mores describuntur, 15.
    Parcus charitatis quis sit? 33. Ejus allucinationes in S. Valerianum, 35, n. 7. Ejus argumenta, queis evincere conatur S. Valerianum fuisse Semi-Pelagianistam, 37, n. 2.
    Patientia quibusdam ignavia vocatur, 17.
    SS. Patres non omnia ubivis dicunt, 77, n. 21. Sanctitatis titulo gaudent, etiams pravis nonnumquam dogmatibus adhaeserint, 78, n. 3. Ad eorum definitiones in dubio confugiendum, 68, n. 1. Aliquorum speciosa encomia recensentur in Apologia Raynaudi toto capite nono.
    Pauperes etiam tenentur erogare eleemosynam, 14. Illis statim benefaciendum, 7, 14. Vid. Misericordia.
    Peccator quomodo bonum agere possit egregia similitudine declaratur ex B. Macario, 58.
    Pecuniae quomodo comitentur mortuos avaros et misericordes? 29. Vid. Cupiditas.
    Pelagius gratiam sanctificantem aperte non sustulit. 51, n. 20. Ejus scripta recensentur, 55, n. 2.
    Semi-Pelagianismus in quo consistat, 43, n. 2; 46, n. 8. Summa hujus erroris, 49, n. 17. Cur Massilienses dicti? 50, n. 18. Quae falso Semi-Pelagianis affingantur? 57, n. 20.
    Perficere, seu Perfectio in quo consistat, 62, n. 8.
    Perfidia semper clausam creditorum januam invenit, 5. Poenas luit, si frequenter judici illuserit, 6.
    Perseverantiae donum est gratia Dei, nec viribus nostris obtinetur, 67, n. 6.
    Philo quid de auxilio gratiae senserit, 38, n. 5.
    Philotheus Constantinopol. in materia de gratia et libero arbitrio tuetur sententiam Valeriani, 76, n. 19.
    Poena temporalis quos non affligit, aeternum damnantur, 2.
    Poenitentia necessaria vitiosis, 3. Vid. Disciplina.
    S. Pontius M. Cemeliensis, 34.
    Praedestinatorum haeresis unde et quando orta, 44, n. 4.
    Promissa negasse est inimicitias dixisse, 5. Melius est non promittere, quam promissa non servare, 6. Illa invito solvens nihil praestat, 6.
    Prosperi querelae adversus Massilienses, 45, n. 6.
    Proximus noster quis sit, 18.

Q
    Quadragesima sola contenti ne simus, 26. B. finita ea non est redeundum ad vitia, quae durante illa cessarunt, ibid.

R
    Rabanus eodem modo disserit ae gratia et naturae viribus, quo Valerianus noster, 76, n. 2.
    Religionem non habet, qui studet saeculo, et plus praesenti vitae quam futurae, 6.
    Richardi Victorini doctrina de nuptiis spiritualibus, 53, n. 3.
    Rupertus eodem modo disputat de gratia, etc., quo Valerianus noster, 77, n. 2.

S
    Sacrificium acceptabile est bonitati et misericordiae studere, 6.
    Salviani sententia de Martyribus, 40
    Saphira et Ananias fraudulenter agentes graviter puniuntur, 6.
    Sancti titulum non meretur, qui Ecclesiam Catholicam sponte deseruit, 78, n. 2 et 3. Sancti titulo omnes olim [Col. 1225] Christiani condecorabantur, 79, n. 5. Etiam muta animalia et res inanimatae, ibid. Etiam Haeretici et de fide suspecti, ibid. Etiam Idololatrae, ibid. Defuncti passim, 80, n. 5. Sancti quomodo margaritis similes, 33. Eorum facta ante oculos ponenda, 23.
    Scoti Joannis propositio de auxilio gratiae et viribus naturae ab Ecclesia Lugdunensi rejicitur, 39, n. 6.
    Seneca quid de auxilio gratiae senserit, 38, n. 5.
    Sententia saecularis magis est ad confusionem quam ad absolutionem, 2.
    Servus utilis non est, qui feriatos dies ad hoc exspectat, ut dormiat, 26.
    Silentium laudatur, 17. Vid. Lingua.
    Soliloquiorum auctor saltem maxima ex parte est S. Anselmus, 66, n. 2.
    Spectacula quaenam hominem Christianum decedant? 15.
    Strabus Fuldensis eadem habet de gratia et viribus naturae quae leguntur apud Valerianum, 76, n. 18.
    Superbi sunt non solum divites, sed etiam pauperes, 21.
    Superbia est ubi negligitur disciplina, 1. Gravat hominem ad superiora tendentem, 4. Superbiae vitium carpitur, 20.
    Suspicio non facile habetur, nisi ab eo, qui ejusdem vitii reus est, 77, n. 22. Cavendum ne falsis de nobis suspicionibus locus detur, 3.

T
    Templum Dei quando simus? 16.
    Terrenis debet renuntiare, qui vult coelestibus mandatis satisfacere, 5.
    Tertulliani sententia de Martyribus, 40, n. 8.
    Testamenta quomodo cupiditas impugnet? 28.
    Textus truncare aut e medio avellere quid mali exinde sequatur, 67, n. 6.
    S. Thecla inter flammas pudicitiam custodit, 28.
    [Col. 1226] Theophilactus nihil aliud scripsit de gratia et voluntate nostra, quam Valerianus noster, 76, n. 18.
    Thesaurus ubi reponendus? 11.
    Tinea vermis est invidiae et avaritiae, 11.

V
    S. Valerianus. Ubi ejus sedes? 34. Vixit sub annum Christi, 450, 34. Plures fuerunt Valeriani Gallorum episcopi, 34. Natione Gallus fuit, ibid. Eucherii cognatus fuit, 35. Illustri genere ortus, 35. Ante episcopatum monachus. 35. A. B. An conjugatus fuerit, ibid. Habetur pro S. Valerio Lerinensi, 35. A Semi-Pelagianismo immunis est, 37 et n. 1, etc. Enumerantur quaedam loca, e quibus Nicolaus Chichon probare contendit S. Valerianum fuisse Semi-Pelagianistam, ibid. A Semi-Pelagianismo penitus abhorruit, 51, n. 1. Sancti titulo jure gaudet, 77, per totum cap. 10.
    Velle quomodo in nobis sit, 64, n. 12. Quid significet, 65, n. 14, 15 et 16, ac per totum cap. 8.
    Verba otiosa. Vid. Lingua.
    Via angusta est ad coelum et spatiosa ad infernum, 3, 4. Quare haec frequentius et illa rarius curratur, 3. Quodlibet in angustiis impedit, 3. Via mortis qualis sit? 4. Viae multae sunt, per quas venitur ad gloriam, 23.
    Virtus tendit in ardua, 4. Non sine adjutorio Dei comparatur, 15. Magna in minoribus semper experimentum capit, 24.
    Vita nostra ita sit lucida, ut sit omnibus nota, 3.
    Voluntarium. Vid. Arbitrium.
    Voluntas quid possit ostenditur ex Eucherio, 55, n. 3. Ex S. Augustino, 56, n. 3. Ex S. Ambrosio, ibid. n. 4. Ex aliis multis SS. Patribus, ibid. Per totum illud cap. 6. Ex S. Prospero, 60, n. 3. Velle et Nolle nostrum esse diserte probat S. Joann. Chrysostomus, 61.






[Col. 1225]
INDEX RERUM IN OPERA S. NICETAE. Numeri in hoc indice paginationem indicantes respondent numeris in textu crassiori charactere impressis, a col. hujus vol. 875 usque ad 0000 [1Kb]



A
    Abrenuntiationis formula ante baptismum, non eadem ubique priscis Ecclesiae saeculis, 43. Deerat pompae vocabulum in Aquileiensi formula, S. Nicetae Aquileiensis aetate; quod tamen ipse addidit in ejusdem formulae explicatione, 45. Unica, duplex, triplex, et quadruplex obtinebat renuntiatio, juxta rerum ac verborum divisionem, et juxta Ecclesiarum morem, 50. Duplex obtinebat renuntiatio in Ecclesia Mediolanensi, S. Ambrosii aetate; et, ut videtur, etiam in Aquileiensi, 50, 51. Abrenuntiatio fiebat olim a competentibus, non modo proxime ante baptismum, sed etiam scrutiniorum tempore, ante Symboli redditionem, 199, 200. Vid. Pompae.
    Abrenuntiationum in baptismate factarum recordatio frequens apud Patres, ad Christianorum animos in officio continendos, etc., 233.
    Acclamationes, seu apprecationes, in sepulcralibus inscriptionibus, 78. Defenditur interpretatio Fontanini acclamationis In saecula in sepulcrali inscriptione sacrae virginis Columbae, 78, 79.
    Adelphus, seu Delphinus, episcopus Aquileiensis post Augustinum, eximiis laudibus celebratus fuit coram populo Ravennatensi, et eodem praesente, a divo Petro Chrysologo: et nihilominus sanctitatis cultum numquam habuit post mortem apud Aquileienses, 217.
    Adeodatus, Romanae Ecclesiae diaconus, Romam secum probabiliter attulit S. Nicetae opusculum de Symbolo ad competentes, 57. Ex hoc fortasse quinti saeculi exemplari eductum fuit apographum Ghisianum saeculi decimi quarti, 57, 58.
    Africana Ecclesia. Magnus episcoporum numerus in Ecclesia Africana, quarto et quinto saeculo, tum ex parte catholicorum, tum ex parte Donatianiorum, 104. Multi tamen ex his inter catholicos probantur fuisse mere auxiliares sedium vetustiorum, 105, seqq. Abusus in his; quibus consultum fuit, et a conciliis Africanis, et ab apostolica sede, 107, 108.
    Alexandrina sedes. Alexandrini episcopi potestas, ex Nicaeno canone 6, in omnes Aegypti, Libyae, atque Pentapolis Ecclesias, 103.
    Allatius Leo de Nicetis diatribam elucubraverat, quae intercidit, 177.
    S. Ambrosius. Ejus de renuntiatione in baptismate facta [Col. 1226] monitiones; unde renuntiationis formula in Mediolanensi Ecclesia tunc vigens eruitur, 50. Aquileiae ordinationem episcopalem contulisse perhibetur S. Chromatio Aquileiensi episcopo, 128. S. Ambrosii libris de Fide et de Spiritu sancto sociatus invenitur sexto saeculo atque undecimo S. Nicetae Aquileiensis liber de Fide, quem Gennadius memorat, quemque nos desideramus, 192, 193. Doctor virginitatis S. Ambrosius ab eruditis appellatur, 255. Illius libri de virginitatis argumento coaluerunt ex sermonibus ab ipso habitis super hac re, 258. Medium quemdam statum inter beatitatem et damnationem in futura vita non admisit, 280, 283.
    Anastasius quidam episcopus, in bulla Stephani papae II, anni 753, dicitur primus episcopus dioecesanorum sanctae sedis apostolicae, 98.
    Aquileiensis ager multa et saepe passus est, quarto et quinto saeculo, bellorum causa, 128, 129, 130. Maxime vero ob Barbarorum in Italiam adventum; quibus, omnium Italiae primus, aut semper, aut fere semper patuit, ibid. Barbari, qui sub Odoacre tertiam terrarum Italiae partem obtinuerunt, tertia quoque proculdubio, et fortasse plusquam tertia, Aquileiensis agri donati fuerunt, 165.
    Aquileiensis Ecclesia. Hujus Ecclesiae veneratio erga epistolam S. Leonis papae ad Flavianum, 28. Aquileiensis Ecclesia, Italicarum omnium prima, circa annum 369, in S. Valeriano episcopo, metropoleos honore aucta fuit, 60, 120. Aquileiensis cleri celebritas, quarto et quinto saeculo, 74. Intra Aquileiensis Ecclesiae fines, Romatiana Gennadii civitas, 89, 90, 91. Aquileiensis amplissimae dioecesis pars fuerunt ad exitum usque saeculi sexti, Ecclesiae Concordiensis et Caprulana, 95, 96. Aliae quoque episcopales Ecclesiae in Venetia maritima; quae partim adhuc perseverant, partim evanuerunt, pars olim fuerunt ejusdem Aquileiensis Ecclesiae, 96. Celeberrimum Aquileiense concilium anni 381, sub S. Valeriano episcopo, 111. Quam late patuerit Aquileiensium episcoporum cura priscis Ecclesiae saeculis, 118. Nonnulla de sacra aede Aquileiensi sub Fortunatiano et S. Valeriano episcopis: et num haec cathedralis, more nostrarum, dici posset? 127, 128. Num Aquileiensis urbs fixa esset Aquileiensium episcoporum sedes, ac veluti eorum residentiae locus? ibid. Multas ab Aquileiae urbe secedendi causas habuere post S. Valerianum Aquileienses episcopi, 128, seqq. Aquileienses episcopi, saeculo [Col. 1227A] octavo et nono, dicti fuerunt episcopi Forojulienses, et Aquileiensis Ecclesia dicta fuit Ecclesia Forojuliensis, a diuturna sede quam habuerunt Aquileienses episcopi in civitate Fori-Julii, 133, 134.
    Intra fines dioecesis Aquileiensis, quarto et quinto saeculo, pagani non pauci exstabant, qui zelum episcoporum Aquileiensium exercebant, 137, seqq. Immo in ipsa Aquileiae urbe aderant, 146. Nulla quoque propemodum erat haeresis, contra quam Aquileiensis episcopus dimicare non posset, atque etiam deberet, ob Aquileiae conditionem, quae commercii causa, veluti centrum erat unionis totius orbis; Occidentalis nempe atque Orientalis, 160. Non officit celebritati Ecclesiae Aquileiensis, quod multi variis haeresibus inquinati, et Aquileiam venirent, et in Aquileiensi etiam ditione commorarentur, 161. Contra Arianorum errorem peculiares habebant rationes agendi, et frequentes etiam occasiones, Aquileienses praesules, 162, seqq. Quinto vero saeculo, quo Aquileia, aliaeque clarissimae urbes excisae fuerunt, et quo Occidentale imperium demum occubuit opera Barbarorum, apud quos omne errorum genus dominabatur, nulla propemodum erat haeresis, contra quam Aquileienses episcopi instituere aciem non deberent, 163, seqq. Apud viros ecclesiastici ordinis Aquileiensis provinciae habuit quidem accessum, vel ab initio saeculi quinti haeresis Pelagiana, 167. Ad episcopum Aquileiensem exstat epistola S. Leonis papae, super suspectis de haeresi Pelagiana, presbyteris et diaconis, et diversi ordinis clericis, ibid. et 168. Hi vero quidam erant, ex epistola S. Leonis; non autem plurimi, ut Norisius asserebat, 170. At S. Nicetae Aquileiensis tempore, nulla Pelagianismi labes in Aquileiensi Ecclesia, 170, seqq. Vide Pelagiani, et Pelagianismus. Quinam essent comprovinciales antistites metropoleos Aquileiensis, S. Nicetae Aquileiensis aevo? 185. Aquileiensem Ecclesiam immerito notat Muratorius, quasi nimium fuerit liberalis in episcopis suis sanctitatis cultu donandis, 216.
    Aquileiensis Ecclesiae ritus peculiaris in divinis officiis peragendis abrogatus fuit anno 1596, 225. Recensentur veteris Aquileiensis ritus Missalia tria typis edita, et Ritualis liber, cum eorum Kalendariis in fronte positis, ibid. Absunt ab his omnibus Liturgicis libris Aquileiensis Ecclesiae sanctorum Aquileiensium episcoporum nomina, Valeriani, Chromatii, atque Nicetae, ibid. Rationes afferuntur hujus defectus; et cultus nihilominus astruitur trium horum sanctorum in Aquileiensi Ecclesia, 225, 226.
    Vigiliarum sacrarum usus vigebat in Aquileiensi Ecclesia S. Nicetae aetate; qui etiam harum vigiliarum lucem memorat, 242. Cantus quoque hymnorum meminit S. Nicetas, qui in sacra Liturgia obtinebat; et lectionum coelestium quae habebantur, ibid., et 243. Numquid in Aquileiensi Ecclesia, S. Nicetae aetate, usus libelli, cui nomen Comes, pro sacris lectionibus Scripturarum? 243, 244.
    Aquileiensis Ecclesiae Symbolum. Vide Symbolum Ecclesiae Aquileiensis. Formula abrenuntiationis in Ecclesia Aquileiensi, S. Nicetae episcopi tempore. Vide Abrenuntiationis Formula. Virginum sacrarum institutum et disciplina in Ecclesia Aquileiensi. Vide Virgines Sacrae, et Monasterium Virginale. Auxiliarium episcoporum monumenta in Ecclesia Aquileiensi. Vide Auxiliares, seu Auxiliarii episcopi. Suffraganeae Ecclesiae, et suffraganei episcopi Ecclesiae Aquileiensis. Vide Suffraganeae Ecclesiae, et Suffraganei episcopi.
    Aquileiensis urbs. Hujus urbis laudes, ex veterum testimoniis, brevi sermone congessit Nicolaus Madrisius, 47. Multis probatur instructam eam circo fuisse, tum ante Attilanam cladem, tum etiam postea, 46, seqq. Celebre Jovis templum habuerat, et Capitolium; collegium Augustalium; Decurionum ordinem, splendidissimum appellatum; et consules, ibid. Theatris quoque non caruit, et fortasse neque amphitheatro, 48. Per Attilanam cladem non ita excisa fuit Aquileia, ut solo aequata fuerint majora et solidiora aedificia, quemadmodum circus erat, atque theatra, 49. Romatianam, seu Romanam civitatem dictam aliquando fuisse Aquileiam, scripsit Baronius, 85. Huic tamen De Rubeis, aliique assensum non praebent, 85. Illustrari nihilominus aliquatenus posset, etsi non defendi, Baronii opinio, etiam in hac litterarum luce, ibid. Aquileiensis urbs, in qua tyrannus Maximus se receperat, obsidionem ab exercitu Theodosii Magni passa est anno 388, 128. Iterum obsessa fuit et capta anno 424, aut 425, ab exercitu Theodosii Junioris, quod ipsa staret pro Joanne tyranno, 130. Anno denique 452, ab Attila Hunnorum rege obsessa, capta, atque excisa fuit, ibid. Aquileiae conditio, respectu habito ad commercium, tum S. Nicetae aetate, tum etiam antea, 160, 176 Triennalis Aquileiae obsidio ab Attilae exercitu, communiter ab eruditis rejicitur, 182. Aquileiae status post Attilanam cladem iterum inquiritur, 211. Eruditorum sententiae super hac re, ex veterum testimoniis, 212.
    [Col. 1228A] Archiepiscopi titulus in praesulibus metropolitanis usurpari coepit in Occidente post saeculum quintum; et saeculo octavo communissimus factus apparet in universa Occidentali Ecclesia, 59. Hujus tituli in Occidente nullum exemplum in monumentis sinceris saeculi quinti, 60.
    Arianimus, et Ariani. Arianismum impugnat S. Nicetas in Symboli Explanatione; tacito tamen Arii, seu Arianorum nomine, 40. Non statim ab ortu Arianae haereseos Ariani homines constituerunt pseudo-ecclesiam a catholica separatam, 41. Hoc tantummodo fecerunt post concilium Sardicense, et conciliabulum Philippopolis, 42. Aquileienses episcopi saepissime habuerunt, cur contra Arianismum aciem instituerent, 162. Ariani, etsi non ab initio, postea tamen abusum admiserunt rebaptizandi accedentes ad se, 164.
    S. Athanasius, Alexandrinus episcopus, Aquileiae hospes fuit Fortunatiani episcopi Aquileiensis, ibique sacris interfuit, 128. Hic fuit qui ex Oriente in Occidentem monasticam utriusque sexus disciplinam aut invexit, aut certe reddidit commendabiliorem; quique fortasse Aquileiensi episcopo auctor fuit, ut virgines sacras ibi degentes in unum cogeret locum, etc., 246.
    Attila Hunnorum rex, Aquileiam obsedit, cepit, expilavit, incendit anno 452, sedente in Aquileiensi episcopali sede Secundo, 130. Vide Aquileiensis urbs.
    Augustinus, episcopus Aquileiensis, S. Chromatii successsor, auctor probabiliter, aliqua saltem ex parte, sermonis 242 in appendice Augustinianorum Operum ultimae Maurinorum editionis, 64. Huic Augustino Aquileiensi, non vero S. Augustino Hipponensi, oblatus fuit libellus ille Fidei Pelagiana labe infectus, qui in appendicibus Augustinianis editus fuit, 65, 167. In praecitato sermone mentio est paganorum, qui forte noti essent eis qui audiebant, 145. Hic sermo est de Symbolo ad competentes; id est Symboli expositio secundum ordinem articulorum, prout tot aliae sanctorum Patrum expositiones, 153. Hic Augustinus, sancti et sanctitatis titulo vivens honoratus fuit; cultum tamen post mortem numquam habuit, 216.
    S. Augustinus, Hippon. episcopus. Ex quodam ejus sermone ad competentes, arguitur quale esse potuerit argumentum libelli primi S. Nicetae, similiter ad competentes, qui desideratur, 187. Ejus elogium de sacra virgine Demetriade ex clarissima Aniciorum gente, 236. Ejus textus in sermone de Symbolo ad cathecumenos, perperam lectus a clarissimo Muratorio, 239, 240. Ejus peculiaris cura erga sacras virgines, 258. Ejus inquisitio super judicio extremo ultimorum viventium; num scilicet praevia morte, an absque morte, judicio sistendi sint, 266, usque 269. Ejus sententia de augmento beatitatis in justis, et tormentorum in impiis post resurrectionem et judicium, 278.
    Aurilegi, seu aurileguli, quinam sint? 175. Eorum industria communiter nota, 176. Ex his exemplum sumere poterat in sermone ad competentes etiam episcopus Aquileiensis; ac peculiari de causa, 176, 177.
    Auxiliares, seu auxiliarii episcopi, priscis Ecclesiae saeculis, in majoribus dioecesibus, 96, seqq. Duplicis erant generis: alii apud primarios episcopos considebant; alii in dissita ac populosiora dioeceseon loca mittebantur, 97. Auxiliares episcopi Romanorum pontificum, qui Romae aderant, urbis Romae, aut Romae episcopi dicebantur: tria hujusce rei priorum saeculorum exempla, 97, 98. Posterioribus saeculis, auxiliares hi episcopi Romanorum pontificum, alio nomine donabantur; scilicet, episcopi dioecesani sanctae sedis apostolicae, 98. Horum auxiliarium episcoporum prioris generis exempla alia saeculi quinti in Ecclesia Constantinopolitana, atque in Antiochena, 99. Aliud ejusdem saeculi in Ecclesia Occidentali, extra Romam, et extra Italiae fines, 99, 100. Alterius generis auxiliarium episcoporum disciplina, ex canone Sardicensi, et ex chorepiscoporum instituto, 100, 101. Quid in Ecclesia Romana? 101. Quid in Alexandrina? 103. Quid in Africana? 104.
    Auxiliarium episcoporum in genere auctoritas, ex semetipsis, prorsus nulla: dicebantur enim solius nominis episcopi, et nullas civitates obtinentes, 99. Auctoritas auxiliarium episcoporum Romani pontificis, secundi generis, arctis admodum limitibus circumscripta erat, 103. Similiter episcoporum in regionibus Aegypti, Libyae, atque Pentapolis, quae Alexandrino episcopo erant subjectae, 103.
    Auxiliarium episcoporum monumenta in Ecclesia Aquileiensi, 109. Primum ex Photii Bibliotheca, ubi duo eodem tempore viventes, et Aquileienses episcopi nuncupati, Marcellus et Alexander, ibid. Expenditur sententia clarissimi De Rubeis super hac re, ibid., seqq. Alterum ex concilio Aquileiensi anni 381, ubi complures episcopi absque sede, 111, seqq. Ex quibus tres ad Aquileiensem Ecclesiam absque dubio pertinuisse videntur, 113, 114. Alii quoque verisimiliter ad eamdem pertinuerunt; quia probabile est Aquileienses antistites pluribus in locis propriae [Col. 1229A] amplissimae dioecesis episcopos constituisse; atque ibi praesertim, ubi postmodum suffraganeae hujus primae sedis cathedrales Ecclesiae surrexerunt, 116. Vide Suffraganeae Ecclesiae, et Suffraganei Episcopi. Latissime olim patuit Aquileiensium episcoporum cura: pro qua auxiliariorum episcoporum ope indigebant; tum scilicet eorum qui apud ipsos permanerent, tum etiam eorum qui in dissitis regionibus, ipsorum loco, mansione stabili praesiderent, 118. Id ostendunt etiam Acta quae ipsius Aquileiensis Ecclesiae exordia exhibent; et unde opinio roboratur originis suffraganeorum episcoporum ex auxiliariis primaevae aetatis, 119. Non abhorrebat ab Ecclesiae disciplina, quin immo consonum erat, quod episcopi mere auxiliares, tum Aquileiensis, tum aliarum Ecclesiarum, assumerentur ad episcopatum totius dioecesis cum opus esset, 122, 123.
    S. Avitus Viennensis episcopus. Ejus sensus, et Opera adversus Eutychianum errorem, 32, seqq.

B
    Bachiarius monachus. Tria Gennadii errata animadvertit. cl. noster Franciscus Florius in unico Bachiarii articulo, 83.
    Baptismales Ecclesiae, seu plebanae. Ex modo, quo novae Ecclesiae Paroeciales ortae fuerunt, atque oriuntur in dies, ex partibus avulsis ab Ecclesia baptismali seu plebana; modus conjicitur, quo ortae olim fuerunt etiam suffraganeae episcopales Ecclesiae primitivae intra sinum majorum dioeceseon, et ex partibus avulsis ab episcopalibus Ecclesiis matribus, 121. Vide Suffraganeae Ecclesiae.
    Baptismatis sacramentum. Pro sacramento baptismatis institutus olim catechumenatus fuit; et quare? 186. Baptismi administrandi ritus, posteriori aetate inductus, quique nunc obtinet, compendium quoddam est ritus veteris; cum catechumenatus disciplina in sua integritate vigeret, 200. Exorcismorum, luminum, ac vestium candidarum mentio apud S. Nicetam, 242.
    Barbarus Franciscus, patriarcha Aquileiensis. Hujus clarissimi praesulis merita indicantur erga Aquileiensem Ecclesiam, et cultum veterum sanctorum ipsius episcoporum, post invectum in dioecesi ac provincia Romanum ritum, 227, 228.
    Baronius cardinalis Romatianam Gennadii civitatem Aquileiam dixit; et quare? 85. Nonnulli ex eruditis eidem consenserunt, ibid. Longe tamen plures eidem assensum negarunt; et qui? 85, 86. Baronii opinio, seu opinionis fundamentum, etiam in hac litterarum luce, si luberet, posset illustrari, et aliquo modo fulciri, ibid. Sed deserendus omnino videtur Baronius, in eo quod Romatianam Gennadii civitatem, ipsam voluit esse Aquileiam: defendendus vero, quod Romatianae civitatis nomine. ipsum S. Nicetae intellexit Aquileiensem episcopatum, 87. Defenditur quoque Baronius ab arbitrii imputatione, in eo quod ipse omnium primus in Martyrologii Romani emendatione memoriam inseruerit S. Nicetae Daci ad diem 7 Januarii, 222, 223.
    Beati denominatio, titulus erat honoris, qui saeculo quinto passim dabatur etiam episcopis viventibus; necnon et insignibus doctrina ac pietate viris vita functis, quorum maxime exstarent Opera in Ecclesiae aedificationem, 60. Beati ac sancti denominatio in veteribus Martyrologiis, quomodo accipienda sit? 219, 220.
    Belenus, celebre Aquileiensium numen; cujus templum non procul ab Aquileia, sexto inclinante saeculo, adhuc exstabat, 147.
    Benedictus papa XIV, in novissima Martyrologii Romani recensione, ubi supervacanea resecare sibi proposuerat, intactam reliquit mentionem S. Nicetae Daci ad diem 7 Januarii, a cardinali Baronio invectam, 222, 223. Ipse prior in Martyrologium Romanum intulit nomen S. Siricii papae; et sanctitatem illius data opera demonstravit ex ejusdem epistolis, 223.
    Bessi, Barbara gens, ubinam siti, S. Nicetae Daci aetate? 14.
    Brunius Bruno, editor et illustrator Operum S. Maximi Taurinensis, quae Romae prodierunt anno 1784, varia Gennadii errata notavit, 82. Praeclare S. Maximum defendit in omissione processionis Spiritus sancti etiam a Filio; et rem totam ea occasione illustrat, 270.
    Burnetius Thomas librum scripsit de Statu Mortuorum et Resurgentium, Londini editum anno 1726; quem Muratorius solidissime confutavit, 274, 275

C
    Candidae vestes. Candidas vestes Neophytorum memorat S. Nicetas, 242.
    Canonici. Canonici nati metropolitanae Ecclesiae Aquileiensis exhibentur in monumentis Aquileiensibus saeculi [Col. 1230] duodecimi ac decimi tertii. Quatuor ejusdem episcopi suffraganei, Concordiensis, Justinopolitanus, Tergestinus, et Emoniensis, 117, 295, seqq. Exempla aliorum episcoporum in Gallia et in Anglia, qui simul canonici erant aliarum Ecclesiarum, ibid. At canonicatus quatuor Suffraganeorum Aquileiensum indicare videtur antiquam horum episcoporum Aquileiensem originem; cum scilicet simpliciter auxiliares episcopi essent, in iis ipsis fortasse locis constituti, ubi postea eorum cathedrales Ecclesiae erectae fuerunt, ibid. et 118.
    Cantus. Usus cantus in Ecclesia Aquileiensi inter divina officia, S. Nicetae aetate, 243, 244.
    Caprulensis, seu Caprulana Ecclesia. Nonnisi labente saeculo sexto haec episcopalis Ecclesia ortum habuit, quae prius Aquileiensis amplissimae dioecesis pars fuerat, 96.
    Carnis Resurrectio. Cur Aquileienses addiderint vocem hujus in Symbolo, ad articulum Carnis resurrectionem? 161. Vide Resurrectio Mortuorum.
    Cassiodorius. Ejus testimonium de S. Niceta; ac praesertim de libello illius tertio de Fide, quem Gennadius memorat, quemque nos desideramus, 191. Tillemontii super hac re auctoritas et opinio, ibid.
    Catechumenatus, et catechumeni. Pro sacramento baptismatis institutus olim catechumenatus fuit; et quare? 186. Catechumenatus varii gradus; quorum supremus erat competentium, ibid. Catechumenatus disciplina, prout antiquitus instituta fuit, in desuetudinem abiit post nonum, aut certe post decimum saeculum in universa Occidentali Ecclesia, 200. Vide Baptismatis sacramentum.
    Catenarum usum, ad viscera obstringenda, praescribit inter alia S. Nicetas Aquileiensis violatori suae virginis lapsae, 263.
    Cathedralis Ecclesia. Cathedrales Ecclesiae, quoad rei substantiam, nonnisi post Ecclesiae pacem ortum habuerunt; quoad usum vero hujus appellationis, longe etiam post Ecclesiae pacem, 124, 125. Cathedrales Ecclesiae, et fixae episcoporum sedes in locis ubi cathedrales essent constitutae, pari ubique gradu processerunt, 125, 126. Prima fortasse cathedralium ecclesiarum mentio in Ecclesiastica Politia, et legis episcopis factae manendi apud easdem, ad exitum pertinet saeculi quarti, 127.
    Chorepiscopi, iisdem ac episcopi auxiliares secundi generis, per variarum dioeceseon loco constituti; et, prioribus saltem quinque saeculis, in veri episcopatus gradu positi, 101.
    Chori sacrarum virginum, 255, seqq.
    S. Chromatius Aquileiensis episcopus, Tractatu I in Matthaeum, et agonothetas, et munerarios memorat, et stadium quoque; veluti res suis auditoribus notas, 47, 48. Dictus aliquando fuit episcopus Romanus: sed potius Romatius aut Romatinus dici debuerat, ex portu Plinii Romatino, uti conjiciebat De Rubeis, 93. Aquileiae ordinationem episcopalem accepisse perhibetur a divo Ambrosio Mediolanensi episcopo, 128. Probabiliter ad portum Plinii Romatinum secessit anno 400, quo Aquileiensis Ager, omnium Italiae primus, patuit Barbarorum copiis, Alarico duce; ubi etiam cum moram fortasse traxerit diuturniorem, Romatinus seu Romatius episcopus dici potuit, non autem Romanus, 129. Numerantur S. Chromatii successores in Aquileiensi episcopatu usque ad S. Nicetam, 130. Non pauci gentiles, Chromatii tempore, in Aquileiensi dioecesi exstabant, 142. S. Chromatii nomen abest a kalendariis et Missalibus typis editis Aquileiensis ritus; et nihilominus astruitur illius cultus in Aquileiensi Ecclesia, 225, 226. Hujus sancti episcopi nullae in Aquileiensi Ecclesia notae sunt, aut fuerunt, sacrorum cinerum Reliquiae, 229.
    Circus. Multa de circo, de pompis, deque spectaculis quae in circo edebantur, Vide a p. 44 usque 50. Circi apud gentes barbaras non exstabant, 45. Multis probatur Aquileiam instructam circo fuisse, tum ante Attilanam cladem, tum etiam postea, 46, seqq. Quod Latini circum, Graeci stadium, vel agon vocavere, ac etiam hippodromum, 48. Populorum insania erga circenses ludos et spectacula theatrorum, etiam inter majores aerumnas, 49.
    Claudianus Mamertus, dictus antistes ordine in secundo a Sidonio Apollinari, id est, ut videtur, episcopus auxiliaris, sancti Mamerti fratris sui, episcopi Viennensis, 99 et 100.
    S. Clemens papa I. Ejus epistolae duae de Virginitate, seu ad Virgines, quae primum in lucem prodierunt anno 1752, etc., 250.
    Clericus Joannes, de scriptorum stylo, 3.
    Cluverii Philippi animadversiones ad locum Plinii de Romatino portu et flumine, 90.
    Codex Gennadianus San-Germanensis a Lequieno citatus. Vide Gennadius
    Codex Ghisianus Explanationis Symboli B. Nicetae Aquileiensis episcopi, cujus auctoritatis censeri debeat? 56.
    [Col. 1231] Codex Vindobonensis, unde lipsana habemus opusculorum S. Nicetae, quae desiderantur, 173.
    Codices Gennadiani duo Forojulienses, qui singulare aliquid protendunt de Niceta Romatiano. Vide Gennadius.
    S. Columba, virgo Deo sacra Aquileiensis Ecclesiae, 76. Ejus inscriptio sepulcralis ab eruditis viris edita; atque a Fontanino Commentario quoque illustrata, 77. Nonagenaria obiit Opilione consule, id est anno, 453, ut Fontaninus judicat, ibid. Defenditur haec Fontanini sententia, 78, 79. Consecrata fuit haec sacra virgo Columba a S. Valeriano episcopo Aquileiensi, ut idem conjicit Fontaninus, 246.
    Competentes. Quinam antiquitus in Ecclesia competentes? 186. Quare dicti competentes Catechumeni baptismo proximi? ibid. S. Nicetae Aquileiensis episcopi opuscula sex ad competentes singillatim recensentur, 187, seqq. Qui competentes apud Latinos dicebantur, illuminandi appellabantur a Graecis, 188. Pleraque institutionis Christianae capita competentibus tradebantur, quae aliis in inferioribus Catechumenatus gradibus constitutis non dabantur, 189, 190. Solis competentibus Symbolum fidei ab episcopo tradebatur, addito sermone, etc., 198. Symbolum fidei competentes ipsi reddebant; et hanc redditionem sermo episcopi subsequebatur, ibid. Vide Symbolum. Competentibus institutio plena atque perfecta non dabatur de Eucharistiae sacramento: ingerebatur nihilominus aliquid, ne rudes omnino, post salutare lavacrum, ad sacram mensam accederent, 202, 203. Varia super hac re, occasione opusculi sexti S. Nicetae Aquileiensis episcopi, ibid., 204. Vide Eucharistiae sacramentum.
    Communio. Communionis nomine, viri docti intelligunt peccatorum absolutionem in canone Illiberitano XIII, 285. Similiter in aliis quoque, ubi communio negatur quorumdam criminum reis, etiam in exitu vitae, 286. Haec eadem vox, priscis temporibus, eodem sensu usurpata fuit, etiam post concilium Illiberitanum, 288.
    Concordiensis Ecclesia. Concordiensium episcoporum, saeculo desinente sexto, seriem aperit apud Ughellum, et apud De Rubeis, episcopus nomine Clarissimus, 95. Ante id temporis Concordiensis dioecesis erat pars amplissimae dioecesis Aquileiensis, 95, 96. Non suppetit ratio, qua Laurentius ille episcopus, cui Commentarium suum in Symbolum Rufinus nuncupavit, inter Concordienses episcopos collocetur, 95. Concordienses episcopi, in veteribus monumentis Aquileiensibus, exhibentur veluti Canonici nati Metropolitanae Ecclesiae Aquileiensis, 117, 295. Concordiensis episcopus, qui Concordiensis appellatur in publicis Actis, episcopus nihilominus vulgo dicitur Portus-Gruarii, ab episcopali fixa sede quam habet in civitate Portus-Gruarii, 133.
    Concordiensis urbs. Hujus urbis erat Portus, ante Attilanam cladem, ipse Romatinus Plinii portus ad aestuarium situs, 91. Quis hodiernus Concordiae status? 95. Ex hac urbe, ob antiquam ejus claritatem potius quam ex portu Plinii Romatino qui amplius non exstabat, aut ex portu Romatino novo qui recens erat, probabiliter nomen sumpsit, sexto cadente saeculo, Concordiensis episcopatus, Suffraganeus Ecclesiae Aquileiensis, 123.
    Cotelerius Joannes Baptista, omnium primus tribuit Nicetae Gennadiano libellum ad Virginem lapsam, 3.
    Credulitas, et credulus, quid sint in ore S. Nicetae? 264. Frequens in Patribus, tum ante S. Nicetam, tum Nicetae ipsius aetate, credulitatis vox, ad fidem veram significandam; ac praesertim internum fidei actum, ibid. et 265. Similiter in Liturgicis Actis, ac signate Aquileiensis Ecclesiae, ibidem.
    Crines sacrarum virginum intonsas fuisse, quinto saeculo, apud Aquileienses, probat ea crinium amputatio quam S. Nicetas praescribit, inter alia Poenitentiae externa signa, virgini lapsae monasterii sui, 261. Vide Virginitas, et Virgines Sacrae.
    Crucis signum duplex, majus et minus. Conquerebatur S. Nicetas de Christianis illis qui frontem ita capillis tegebant, ut locum liberum non relinquerent eidem terendae signaculo crucis, 53.
    S. Cyprianus episcopus Carthaginensis. Ejus peculiaris cura erga sacras virgines, 257, 258. Expenditur ejus auctoritas super poenitentia virginibus lapsis infligenda, 260.
    S. Cyrillus Hierosolymitanus. Ex ejus procatechesi ad illuminandos, arguitur quale fuerit argumentum libelli primi S. Nicetae ad competentes qui desideratur, et quem Praeparatorium appellavit Trithemius, 188. Ex eodem quoque accipimus qualis Ecclesiae fuerit oeconomia in danda, seu Competentibus, seu neophytis, institutione de sacratissimo eucharistiae mysterio. 202, 203.

D
    Dacia. Daciae duae: alia Trajani dicta, trans Danubium, quae etiam barbara appellata fuit; alia Aureliani, cis Danubium, [Col. 1232] quae etiam Romana, et nova, 9. Non in hac nova Dacia, sed in veteri, barbara dicta, episcopatum gessit S. Nicetas Dacus, S. Paulini Nolani amicus, 10, seq. Daci Arctoi, quinam ex Paulino habendi sint? 12. Gens Scythica, 14. Daciam illam mutam orbis regionem appellat S. Paulinus, 15. Daci Cisdanubiani, Romanae ditionis, et Romanae originis, dici non possunt barbarae atque efferatae gentes, 136. In hac Dacia Cisdanubiana, ubi Graeci simul ac Latini sermonis usus erat S. Nicetae Daci aetate, Latinus sermo nitidus, comptus, Latinus haberi non poterat, 155. In Dacia vero barbara, ubi reapse Nicetas Dacus episcopatum gessit, Latini sermonis usus nullus tunc amplius esse poterat, 155, 156.
    Dandulus Andreas. Ejus de S. Nicetae Aquileiensis epo chis sententiae expensae, 181, seqq.
    Dardania, ab Aureliano Novae Daciae addita fuit, 10. Dardania oriundus fuit S. Nicetas Dacorum episcopus, 12. Graeca lingua Dardaniae olim propria fuit: S. Nicetae vero Daci tempore, Graeca et Latina pariter ibidem in usu positae, 155.
    Demetrias, celebris virgo sacra, ex clarissima Aniciorum familia; et quid de ea sancti Ecclesiae Patres, Augustinus et Hieronymus? 236. Ab Aurelio Carthaginensi episcopo velationem virginitatis acceperat, 254.
    Denis Michael, qui publici juris fecit fragmenta opusculorum, quae desiderantur, Nicetae Gennadiani; hunc, non Aquileiensem episcopum judicavit, sed episcopum Daciae, 173. Hujus Nicetae sex fragmenta vulgavit ex codice Vindobonensi saeculi decimi, 173. Ut Nicetam hunc Dacum probaret, ex tertio fragmentorum speciosum eruit argumentum, ibid. Huic tamen fit satis, 175, 176.
    Diphthongus. Diphthongorum ratio saepissime posthabita in veteribus lapidibus, tum ethnicis, tum Christianis, 79.
    Disciplina. Quid animadvertendum sit, dum disciplinam unius aut alterius saeculi, unius aut alterius aetatis, perpendimus ac nominamus? 127. Disciplina alicujus Ecclesiae argui nequit ex uno simplici ac nudo facto; maxime si haec disciplina aliena sit a disciplina aliarum, quae circum eam sunt positae, Ecclesiarum, 150. Ex priorum temporum disciplina, quaedam adhuc vigent; quaedam alia sunt illius disciplinae vestigia; quaedam etiam ex vetusta illa disciplina omnimode obsoleverunt, etc., 238.
    Disciplinae rigor in re Poenitentiali antiquitus vigebat, et maxime ex canonibus concilii Illiberitani, 286. Quid S. Augustinus de durioribus quibusdam capitibus disciplinae? ibid.
    Dogmata fidei, quae in aliqua sanctorum Patrum non satis explorata lucubratione traduntur, etsi non semper, saepe tamen argumenta praebent firmissima ad judicandum de illius auctore, 21. Dogma de vera in Christo humanitate, quod B. Nicetas asserit, explicat, ac propugnat in Symboli Explanatione, argumentum praebet ad judicandum num S. Nicetas Dacus auctor esse possit Explanationis illius, 22.

E
    Ecclesia, quid sit; et quam necessaria communio cum una catholica Ecclesia? 232.
    Emoniensis Ecclesia. Episcopi Emonienses, in veteribus monumentis Aquileiensibus, exhibentur veluti canonici nati metropolitanae Ecclesiae Aquileiensis, 117, 297.
    Episcopi. Simplici episcoporum titulo in Occidente usi sunt etiam metropolitani episcopi ante saeculum sextum, 59, 60. Vid. Archiepiscopi titulus. Episcopali ordinatione fulgebant antiquitus omnes, aut pene omnes presbyterii episcopalis sacerdotes, 97. Persecutionum tempore, statuebantur episcopi auxiliares ab antistite primario etiam in oppidulis et parvis locis propriae dioecesis, ad fidelium utilitatem et consolationem; quod postea, pace Ecclesiae data, vetitum fuit, 110. Id vetabatur maxime canone 6 concilii Sardicensis, 100. Atque prohibitionem hanc confirmavit, quoad Ecclesias Africae, S. Leo magnus, 107, 108. Episcoporum longaevae aetatis exempla, 114. Quo anno aetatis consecrari quis episcopus poterat, quarto saeculo declinante? 115. Multorum exempla, qui in juvenili aetate episcopalem consecrationem acceperunt, ibid. Episcopi minimorum etiam locorum, et simplicis quoque nuncupationis, ab episcopis majoribus, et etiam a Romanis pontificibus, numquam filii, sed semper fratres appellati fuerunt, 122. Episcopi, ante pacem a Constantino datam, nullam habebant cathedralem ecclesiam proprie dictam, neque fixum residentiae locum, 124, seqq. Vide Cathedralis Ecclesia. Exempla episcoporum qui ante et post Ecclesiae pacem, non ab aliquo eorum residentiae loco, sed a regione in qua episcopatum agebant, appellati fuerunt, 126. Episcoporum officium erat Symbolum solemniter tradere competentibus, et Symboli expositiones eisdem facere, 151, 152. Exstant sermones sanctorum episcoporum ad competentes, qui titulum habent: In traditione Symboli, atque [Col. 1233] etiam: In Symboli redditione, 198. In Symboli redditione habitus fuit ad competentes libellus, seu sermo 5 de Symbolo S. Nicetae Aquileiensis episcopi, 199, 200. Episcoporum etiam officium semper fuit virgines consecrare, 254.
    Episcopi auxiliares, seu auxiliarii. Vide Auxiliares, seu Auxiliarii.
    Episcopi gentium, 11. Unus ex episcopis gentium, et quidem certae Dacorum gentis, fuisse videtur S. Nicetas Dacorum episcopus, et S. Paulini Nolani amicus, ibid. Alii episcopi gentium, sed non certae gentis; qui Romae auxiliares episcopi erant summi pontificis, et Romae, aut urbis Romae episcopi dicebantur, 97.
    Eucharistiae sacramentum. Libellus, seu sermo sextus S. Nicetae Aquileiensis episcopi ad competentes, qui titulum habet, De Agni paschalis Victima, videtur plane fuisse de SS. eucharistiae sacramento, 201. Hujus sacramenti participes fiebant competentes, seu potius neophyti, post acceptum baptisma, eadem ipsa Paschatis nocte, ibid. Quamquam competentibus institutio non daretur plena atque absoluta de eucharistiae sacramento, aliquid tamen eisdem ingerebatur, ne rudes omnino, post baptismum, ad sacram mensam accederent, 202, 203. Vide Competentes.
    Eunomiani, Arianorum surculus, ad se accedentes iterum baptizabant; quem abusum Ariani omnes suum postea fecerunt, 164.
    Eutyches, et Eutychiani. Eutyches archimandrita saeculo quinto contra veram in Christo humanitatem veterum haereticorum suscitavit errorem, 23. Eutychen, et Eutychianos data opera impugnavit Niceas seu Nicetas Gennadianus in sua Symboli Explanatione cap. 4, non autem Eutychetis praecessores, ibid. S. Leonis Magni aetate, et S. Nicetae Aquileiensis tempore, nondum Eutychetis sectatores peculiares societates constituerant, et quamdam Pseudo-Ecclesiam a catholica distinctam, 40.
    Evangelia quatuor, quarto Ecclesiae saeculo, ab Ulfila Gothorum episcopo in Gothicam linguam translata fuerunt, 159.
    Exorcismi. Exorcismorum ante baptismum mentio apud S. Nicetam; et qua de causa adhibiti? 242.
    Explanatio Symboli beati Nicetae Aquileiensis episcopi, habita ad competentes, Vide S. Niceas seu Nicetas. Vide Symbolum Apostolorum.

F
    Farlatus Daniel, auctor Illyrici Sacri, agit ibidem de Daciis cis et trans Danubium, 9.
    Faustus Reiensis. Ejus textus adversus Eutychetis errorem, assutus cuidam sermoni sub nomine S. Augustini in appendicibus Augustinianis; conformis sensibus S. Leonis Magni in epistola ad Flavianum, 32.
    Fea Carolus, primus notitiam praebuit eruditis anno 1790. Opusculi Explanationis Symboli S. Nicetae in Bibliotheca Ghisiana latentis, 56.
    Felix quidam, urbis Romae dictus episcopus, sedente sancto Innocentio papa primo; et quare? 98.
    Fidei integritas in omnibus articulis, ad salutem necessaria, 231. Fidei confessio ore prolata, jugiter est recolenda, 231, 232.
    Filioque. Haec particula ubinam primum Symbolo addita? 271. Antequam communiter reciperetur, multum allaboratum fuit; et quare? 272. Haec vox Filioque a quonam primum in Italiam invecta legitur? 273.
    Flaminia, id est flaminis uxor, flammeo assidue utebatur; et cur? 249.
    Flammeum, seu Flammeus, quid? 249.
    Flammeum conjugale. Vide Velatio Conjugalis.
    Flammeum virginale. Vide Velatio Virginalis.
    S. Flavia Domitilla virgo, a S. Clemente papa sacro velamine consecrata; et quare? 250.
    Fletus oculorum, in textu evangelico. Vide oculorum fletus.
    Florius Franciscus tria Gennadii errata notavit in unico Bachiarii articulo, 83. In duobus monumentis Ecclesiae Aquileiensis saeculi duodecimi et decimi tertii vidit quatuor suffraganeos episcopos Aquileiensis sedis, canonicos natos metropolitanae ejusdem Aquileiensis Ecclesiae, 116, 117. In dissertatione de Martyribus Lugdunensibus luculenter probavit paroecias illas Galliae, quas S. Irenaeus Lugdunensis episcopus regebat, non a presbyteris curatas fuisse, sed ab episcopis, quibus idem S. Irenaeus praeerat, 120. Illius sermones indicantur quos habuit in nuptialibus festis sacrarum virginum, 255.

G
    Gallicana Ecclesia, in epistola sua synodica ad S. Leonem Magnum, testabatur epistolam illius ad Flavianum habitam fuisse ab omnibus, atque memoriae mandatam, ut Symbolum fidei, 27.
    [Col. 1234] S. Gaudentius Brixiensis. Ex ejusdem Sermonibus intelligimus paganos et Paganorum cultum suo tempore exstitisse in Brixiensi dioecesi, maxime vero inter Rusticos, 142. Ejus tractatus, seu sermo de ratione sacramentorum, quem habuit ad egressos a fonte neophytos, 202, 204.
    Gennadius Massiliensis, in libro, seu catalogo de Viris Illustribus, recenset Niceam Romacianae civitatis episcopum, 2, 185. Gennadianus codex San-Germanensis a Lequieno citatus vocem exhibet Remesianae, 18, 19. Gennadii libro de Viris Illustribus multum debemus, 81. In hoc tamen opere nimium favit Gennadius Semipelagianorum parti, cui erat addictus, ibid. Alia quoque menda in eodem opere notarunt eruditi, 82. Ac praecipue operum S. Maximi Taurinensis nuperus editor ac illustrator, cl. Bruno Brunius, ibid. Non unum, sed tria errata in unico Bachiarii articulo notavit cl. noster Franciscus Florius in dissertationibus suis ad Bachiarii monachi opuscula, 83. Numquid igitur erravit Gennadius etiam in Niceae seu Nicetae articulo, dum illum Romacianae civitatis scripsit episcopum? ibid. Et vide Romatiana Civitas. In voce Remesianae, quam habet Gennadianus codex San-Germanensis, unicus idem est; nec videtur anteferendus omnibus aliis Gennadii codicibus quos novimus, et omnibus simul editionibus, quae ex collatione codicum optimae notae factae fuerunt, 88. Alii Gennadiani codices duo, alter Civitatensis, alter oppidi Sancti Danielis, qui in voce Romatianae aliam variantem exhibent, 88, 89, 180. Hi duo codices uniformiter singulare habent additamentum, seu potius censuram, ad libellum Nicetae quartum adversus Genethlialogiam, 193. Gennadii tamen fetus hoc additamentum seu censura non est, 196.
    Genethlialogia, quid sit; et quid genethliaci? 193. Genethlialogia plurimum valuit apud gentiles, 194. Non pauci etiam ex iis qui Christianam religionem amplectebantur, genethliacis aurem praebebant, ibid. Adversus Genethlialogiam libellum ad competentes scripsit S. Nicetas episcopus Aquileiensis, 195. Antiquiores etiam Patres adversus genethliacorum nugacitatem stylum acuerunt; necnon et Christianorum principum leges, ibid. Egregius S. Zenonis tractatus ad neophytos, in quo profanitatem genethliacorum in instructionem convertit neophytorum, 195, 196.
    Gentilitas, et gentiles. De erroribus Gentilitatis libellum scripsit S. Nicetas Aquileiensis; quia suo adhuc tempore, et in Aquileiensi ditione gentiles aderant, contra quos dimicare oportebat, 135, seqq. Multitudo gentilium in toto orbe Romano, quarto et quinto saeculo, 137. Quid in ipsa Urbe Roma? 138. Quid in Ecclesia Ravennatensi? 139. Quid in Taurinensi? 140. Quid in Brixiensi? 142. Quid demum in Aquileiensi? ibid. Hic vero expenditur Rufini auctoritas a cl. Zabeo adducta, ut probaret gentilitatem in Aquileiensi Ecclesia non eguisse, Nicetae tempore, diligenti impugnatione, 143, seqq. Etiam saeculo ineunte sexto in Ravennate urbe pagani erant, qui veterem idolorum cultum sequerentur, 147. Itidem, eodem cadente quoque saeculo, Terracinae, non procul ab urbe Roma, paganismus aderat; sicut etiam in Sicilia, Sardinia, et Corsica, 148.
    Georgius Dominicus, editor Martyrologii Adonis, non bene opponit epistolas S. Innocentii, papae I pro astruendo S. Nicetae Daci episcopatu in Romatiana civitate cis Danubium, 20. In dissertatione quoque historica de Cathedra Episcopali Setiae, etc., non recte agnovit episcopales veras cathedras, et episcopos propriae sedis ac veri juris, in tot Latii, et Campaniae, et Tusciae Suburbicariae minimis etiam locis, etc., 101, seqq. In suo Adonis Martyrologio iis adhaeret viris clarissimis, qui non probant S. Nicetae Daci mentionem in Martyrologio Romano additam ad diem VII Januarii, 222.
    Getae, barbara gens, Gothi etiam dicti, ubinam siti Nicetae Daci tempore? 14.
    Gothi, seu Gothorum pars, ad Christianam fidem perducti; et quomodo? 17. Hinc Gothorum Ecclesia, et Ecclesiae Gothicae martyres, ibid. Gothorum Ecclesia ubinam sita? ibid. Gothorum episcopus Theophilus, qui Nicaenae synodo interfuit, ibid. Gothi Christiani in Romanas cis Danubium terras admissi, paganis trans Danubium permanentibus, 18. Gothi Ariani, ibid. In Gothorum gratiam, quarto saeculo, quatuor Evangelia in Gothorum linguam translata fuerunt, 159. Gothorum copiae militares Arianismo foedatae pluries quarto et quinto saeculo et Aquileiam, et Aquileiensem agrum occupaverunt, 163.
    Gradus, insula in aestuario Aquileiensi. Sedente Augustino Aquileiensi episcopo, proceres Aquileienses Castellum in insulae littore construxerunt, 130. In Longobardorum adventu, Paulus Aquileiensis episcopus in Gradum insulam se recepit cum Thesauris Ecclesiae suae, 132.
    Gratiae divinae dona per Spiritum sanctum; et gratiae necessitas ad salutem, 232.
    S. Gregorius Nazianzenus. Num medium quemdam statum [Col. 1235] pro adultis admiserit in alia vita; ubi neque sit gloria, neque poena? 279, 282.

H
    S. Helena, Constantini Augusti mater; quid virginibus Deo sacris, honoris causa, praestiterit? 236.
    Helias, Aquileiensis antistes, saeculo sexto inclinante, templum quoddam paganorum in monasterium puellarum transmutavit, 74, 147.
    S. Hermagoras, protoepiscopus Aquileiensis et martyr. Ejus Acta, quae severius habita olim fuerunt a viris criticis, sincera postmodum judicarunt alii; quibusdam exceptis sequiore aevo additis interpolationibus, 119. In his protoepiscopus provinciae Italiae factus dicitur a beato Petro S. Hermagoras, ibid. Ad civitatem Tergestinam direxit presbyterum et diaconum; et per alias civitates similiter fecit, ibid.
    Hieronymiana Martyrologia. Vide Martyrologia.
    Hierusalem dicebatur apud Hispanos, in monumentis ecclesiasticis, quaevis ecclesia metropolitana, 87.
    S. Hippolytus, episcopus Portuensis, et martyr, Romae episcopus dictus invenitur; et quare? 97.
    Honorati a S. Maria, de argumento a stylo petito sententia, 6.
    Honorius Augustodunensis, de Scriptoribus Ecclesiasticis, loquitur de Nicea Romacianae civitatis episcopo, 185.
    Humanitas in Christo vera, saeculo quinto negata fuit ab Eutyche archimandrita, sed eam ante Eutychen negarunt plures alii haeretici, 22, 23.
    Hunni. Hunnorum gentis, e Scythia majori post Tanaim, adventus in Daciam Transdanubianam, 178.
    Hymnus virginitatis, quid sit apud sanctum Nicetam? 216.

I
    Illiberitani concilii canon 13, quid decernat de virginibus quae pactum perdiderint virginitatis? 261. Ex hujus canonis disciplina probabiliter S. Nicetas sancivit suam virginem lapsam a Deo solo exspectare debere remedium peccati, 285.
    Imperium Occidentale occubuit, Barbarorum opera, anno 476, sancto Niceta Aquileiensem Ecclesiam regente, 164.
    Indictionis nota in lapidibus, quam varie signata? 78, 79.
    Itala Latina versio sacrorum Bibliorum. Haec in Occidente obtinuit usque ad sancti Gregorii Magni aetatem; ac postea obsolevit, atque etiam interiit, 6. Hanc nobis restituit, non sine ingenti labore, manentibusque hinc et illinc lacunis, Petrus Sabatierius, ibid. Quid in hac veteri Latina versione in textu Evangelico: Ibi erit fletus et stridor dentium? 7.
    Italia. Italiae provinciae protoepiscopus factus dicitur a beato Petro apostolo S. Hermagoras in ejus Actis, 119. Tertiam terrarum Italiae partem obtinuerunt Barbari sub Odoacre rege, 165.
    Januarius, unus ex episcopis absque sede, qui Aquileiensi concilio interfuerunt anno 381. Idem fortasse est, qui Aquileiensis postea episcopus fnit ante Secundum, proximum S. Nicetae antecessorem, 114. Difficultates aetatis exemplis et conjecturis solvuntur, ibid., et seqq. Hujus Januarii Aquileiensis vigorem fidei S. Leo Magnus commendabat, ibid., et 171.
    Jovinus, archidiaconus Aquileiensis; deinde unus fortasse ex episcopis absque sede, qui anno 381 Aquileiensi concilio interfuerunt, 113.
    Judicium extremum. Num senserit S. Nicetas ad judicium extremum venturos absque morte, eos, quos Christi adventus vivos repererit? 266. Quaenam Graecorum Patrum opinio super hac re? ibid. Quid S. Augustinus, qui rem ex professo sibi proposuit enucleandam? ibid., usq. ad pag. 269. Alii quoque Latini Patres, sancto Nicetae contemporanei, id docuerunt quod Nicetas ipse docuisse videtur de judicio ultimorum viventium, absque praevia morte, 269. Post S. Nicetae aetatem, quamdiu haec opinio perduraverit? ibid., et 270. Num senserit S. Nicetas differendam esse justorum gloriam, et impiorum poenam usque ad extremi judicii diem? 274-277.
    Justinopolitana Ecclesia. Episcopi Justinopolitani, in veteribus monumentis Aquileiensibus, exhibentur veluti canonici nati metropolitanae Ecclesiae Aquileiensis, 117, 297.

K
    Kalendaria. Recensentur Kalendaria Aquileiensis Ecclesiae, edita in fronte veterum Missalium Aquileiensium, etc., 225. Kalendarium Aquileiensis Ecclesiae saeculi decimi tertii vulgavit cl. Althanus in suo opere de Kalendariis, p. 227. Primum Aquileiensis Ecclesiae Kalendarium Romani ritus typis editum indicatur, 227 228. Ex Kalendariis potissimum [Col. 1236] particularium Ecclesiarum antiquitus coaluere Martyrologia, 230. Vide Missalia.

L
    Laurentius ille papa (hoc est episcopus) cui suum Rufinus nuncupavit Commentarium in Symbolum apostolorum, ad quam Ecclesiam pertinuerit? 68. Hic probabiliter unus etiam fuit ex episcopis auxiliariis Ecclesiae Aquileiensis. qui fortasse aut Concordiae sederit, aut ad Portum Romatinum pro episcopo Aquileiensi, 95. Vide Rufinus.
    Lebrunius Petrus. Singularis hujus cl. viri opinio de Symbolo apostolorum quam refellit Muratorius, 240, 241.
    Lectiones propriae ad officium S. Nicetae Aquileiensis episcopi, quas vulgarunt agiologi Bollandiani, nullius auctoritatis sunt, et nullius umquamusus fuerunt in Ecclesia Aquileiensi, 183.
    S. Leo Magnus epistolam dedit ad S. Nicetam episcopum Aquileiensem, super variis necessitatibus Ecclesiae ipsius, de quibus consultus fuerat, 9. Ad Flavianum episcopum Constantinopolitanum contra errorem Eutychetis, 24. Ad alios quoque super eadem re, ibid., seqq. Celebritas et auctoritas epistolae S. Leonis ad Flavianum; quae veluti Symbolum fidei habita fuit, 27. Textus epistolae ad Flavianum collatus cum textu Explanationis S. Nicetae, 18, 29. S. Leo non sumpsit a sancto Niceta (qui Dacus fortasse fuerit), quae habet in citato textu epistolae ad Flavianum contra Eutychetis errorem, 37. Testimonia collegit S. Leo Graecorum et Latinorum Patrum, pro dogmate asserendo verae in Christo Humanitatis, contra Eutychetis errorem: in quibus nihil omnino ullius Nicetae, 38. Gennadii omissio gravissima in S. Leone Magno, 82. S. Leonis epistola ad episcopos Africanos; ubi de abusu multiplicandorum episcoporum in parvis obscurisque locis, 107, 108. S. Leo aliquam scriptionem proculdubio a S. Niceta Aquileiensi accepit super Ecclesiae suae necessitatibus, 157. Non erat vero cur S. Nicetas responsionem daret epistolae S. Leonis, 158. S. Leonis epistola ad episcopum Aquileiensem super suspectis de haeresi Pelagiana, 167, 168. Alia ejusdem ad Aquileiensem episcopum Januarium, 171. Disputationes eruditorum super duabus epistolis S. Leonis, secunda nimirum ac decima octava, juxta editionem Balleriniorum; et quid post rem disputatam inferendum? 170, 171. Expenditur epistola S. Leonis ad Aquileiensem episcopum S. Nicetam, 184. S. Leo explicatam mentionem fecit processionis Spiritus sancti etiam a Filio, 272. Quid de Macedonianis, et de peccato contra Spiritum sanctum? 290.
    Lequienus Michael, auctor Orientis Christiani, exhibet nobis statum Christianae rei in regionibus cis Danubium positis, S. Nicetae Daci tempore, 16. Fatetur S. Nicetam Dacum verbum Dei praedicasse gentibus barbaris trans Istrum consistentibus; et nihilominus eumdem Remesianae cis Danubium facit episcopum, ex quodam codice San-Germanensi, quem citat, 18.
    Libellus ad Virginem lapsam, sancti Nicetae Aquileiensis episcopi. Vide S. Niceas seu Nicetas.
    Liberius papa, beatae memoriae, Romae, virginem consecravit S. Marcellinam, sororem S. Ambrosii; atque ea occasione allocutionem habuit, quam nobis ipse S. doctor servavit, etc., 254, 255.
    Lirutus Innocentius Maria, auctor Exercitationis, de sero metropoleon ecclesiasticarum Ortu in Occidente, 60. Et Italicae dissertationis sopra a primi vescovi Caprulensi, etc., 96.
    Lirutus Joannes Josephus plura de duobus Niceis, seu Nicetis Aquileiensibus scripsit: sed pleraque audet, quae a viris clarissimis non probantur, 179, 182, 183.
    Litaniae peculiares Aquileiensis Ecclesiae, in quibus S. Nicetas invocatur, 180. Invocantur etiam cum S. Niceta, sanctus Valerianus et sanctus Chromatius, 226. Aliae litaniae minores ejusdem Aquileiensis Ecclesiae, id est minus prolixae; a quibus absunt hi tres sancti Aquileienses episcopi, ibid.
    Locus lucis, et locus caliginis, ubi animae reservantur usque in diem judicii juxta S. Nicetam; quid reapse sit? Et num ipse senserit differendam justorum gloriam et impiorum poenam usque ad extremi judicii diem? 274-279.
    Lugdunensis Ecclesia, vel secundo saeculo, ad instar Metropolitanae fuit, cum suffraganeis suis, sub sancto Irenaeo episcopo, 120.
    Lumina. Neophytorum lumina memorat S. Nicetas, 242. Lucem quoque sacrarum vigiliarum, quae perstringere oculos posset, 243.

M
    Macedonii haeresis. Macedonianismum et Macedonianos impugnat S. Nicetas in Symboli Explanatione, capite 9; tacito tamen Macedonii et Macedonianorum nomine, 40. [Col. 1237] Probabiliter Macedonianos indicare voluit etiam capite 7, atque contra horum errorem communire competentes suos, 290.
    Macedonius quidam, dictus urbis Romae episcopus, sedente S. Cornelio papa; et quare? 97.
    Manichaei, et Manichaeismus. Aderant in Italia Manichaei S. Leonis Magni aetate, qui anno 444 contra eos ad omnes Italiae episcopos scripsit, 165. Quanta Manichaeorum et Manichaeismi impietas? 166. Quam severe habiti Manichaei ab ipsis principum legibus? ibid. In Aquileiensi episcopatu fortasse non deerant Manichaei, S. Nicetae aetate, ob infelicem temporum conditionem, ibid.
    S. Marcellina, S. Ambrosii soror, Romae in basilica S. Petri virginitatis professionem emisit, die Natali Salvatoris nostri, 253. A beatae memoriae Liberio papa velationem tunc accepit; qui etiam allocutionem ad eam habuit, 254, 255.
    Marcionitae. Unum ex Marcionitarum erroribus vidit cl. Zabeus in verbis Explanationis S. Nicetae, cap. 4, non vero errorem Eutychianum, 165.
    Martyrologia. Testimonia ex Martyrologiis petita, de S. Niceta Aquileiensi episcopo, Proleg. S. Nicetae sanctitas, et sanctitatis opinio in qua decessit, ex illius nominis inscriptione in Martyrologiis comprobatur, 217. Martyrologium omnium vetustissimum illud est quod S. Hieronymo tributum fuit, cujusque duo aut tria prodiere variae antiquitatis exemplaria, 218. Hieronymiana martyrologia paulo post obitum divi Hieronymi ortum habuerunt, 219. Ipsa nominis alicujus in Martyrologiis recensio, etiam absque ullo seu beati seu sancti titulo, satis testatur de illius individui sanctitate, ibid. Martyrologia antiquitus coaluere potissimum ex Kalendariis particularium Ecclesiarum, 230.
    Matronae nobiles a S. Niceta memorantur in libello ad Virginem lapsam, quae sacrarum virginum oscula in ecclesia petebant, 73.
    Maximus, unus ex episcopis absque sede, qui Aquileiensi concilio interfuerunt anno 381, idem fortasse est, qui Aquileiensis postea episcopus fuit inter Adelphum et Januarium, 114. Difficultates, quae ex aetate oriri possunt, exemplis et conjecturis solvuntur, ibid., seqq.
    S. Maximus Taurinensis. Ejus sensus adversus Eutychianum errorem, conformes sensibus S. Leonis papae in epistola ad Flavianum, et S. Nicetae in Symboli Explanatione, 30. Gennadii erratum in S. Maximo Taurinensi, 82. Ex S. Maximi sermonibus intelligimus paganos non paucos eo tempore fuisse in Subalpinorum regione; et maxime inter rusticos in pagis et villis constitutos, 140, 141. S. Maximus in Homilia de Traditione Symboli explicatam mentionem non fecit processionis Spiritus sancti etiam a Filio; et quare? 270, 271
    Mazochius, canonicus. Ejus animadversio de duarum Moesiarum linguis, 155. De sanctorum corporum inventione, a qua antiquitus sanctorum canonizatio sumebat initium, 229.
    Mediolanensis Ecclesia. Hujus Ecclesiae veneratio erga epistolam S. Leonis papae ad Flavianum, 28. Mediolanensis episcopus S. Eusebius, saeculo quinto, ad Attilae adventum, Mediolano aufugit cum clero et populo, etc., 131, 132. Idem fecit saeculo sexto S. Honoratus ad Longobardorum adventum; qui cum clero majori Ecclesiae suae Genuam perexit, ibique sedem fixit, etc., ibid.
    Medium quemdam statum inter beatorum gloriam et damnatorum poenas, num admiserit sanctus Nicetas? Vid. Status medius, etc.
    Metropolitana quaelibet Ecclesia in Hispania, in monumentis ecclesiasticis, Jerusalem dicebatur, 87. Metropolitanae ecclesiae, veri nominis atque juris, sero in Occidente ortum habuerunt, 60, 120. Nihilominus, etiam ante ortum metropolitanarum, ad instar metropolitanarum fuerunt Ecclesiae illae majores, quarum antistites, auxiliares sibi episcopos, veluti suffraganeos, hic atque illic in propriis dioecesibus constituebant, 120.
    Missalia Aquileiensis Ecclesiae. Recensentur Missalia tria typis edita Aquileiensis Ecclesiae, una cum Rituali libro, 225. Vetusta Aquileiensis Ecclesiae Missalia et Kalendaria veterem prae se ferunt Ecclesiae morem; solos videlicet colendi Sanctos Martyres, festo die indicto cum peculiari officio et missa, paucis tantum decursu temporis, iisque celebrioribus inductis confessoribus, 226, 227. Vid. Kalendaria.
    Moesia. Moesiae duae superior et inferior. Ex partibus utrique detractis, ubi sese invicem contingebant, Daciam suam novam Aurelianus imperator constituit, cui et Dardaniam addidit, 9, 10. Moesia a Romanis Cereris horreum appellata, 13. In Moesia superiori Latini sermonis olim usus fuit, in inferiori Graeci: Latini vero simul ac Graeci, S. Nicetae Daci aetate, in iis duarum Moesiarum partibus, [Col. 1238] quae una cum Dardania novam Daciam constituebant, 155.
    Monasterium virginale. Monasterii virginalis mentio in libello Ad Virginem lapsam, 73, 244. Monasteriorum virginalium sub S. Nicetae Daci cura, mentio nulla apud S. Paulinum Nolanum, ibid. Aquileiae vero, S. Nicetae Aquileiensis aetate, monasterium virginale exstitisse, plura sunt quae suadent, 74, seqq. Elias Aquileiensis antistes, saeculo sexto inclinante, templum quoddam paganorum in monasterium puellarum transmutavit, ibid. S. Paulini patriarchae Aquileiensis decreta in synodo anni 796 de Monasteriis puellarum, ac de eorum praecipue clausura, 75. Monasterium virginale Aquileiense, etsi fortasse dirutum in Attilana clade, fuit postea S. Nicetae opera probabiliter restitutum, 80.
    Iterum de monasterio virginali Aquileiensi, ejusque situ, 244. Quid de monasteriorum virginalium ortu in Occidente? 244, 245. Quid de monasterii virginalis Aquileiensis antiquitate? 245, 246. Quotenis virginibus sacris constabat sub S. Niceta monasterium virginale Aquileiense? 246, 247. Exempla monasteriorum virginalium numerosorum in Orientis partibus, in Aegypto, in Africa, in Palaestina, 247. At non ita eodem tempore in Occidente, atque in Italia ipsa, ibid. Quid de monasterio virginali Bononiensi? ibid. Quid in Ecclesia Romana, immo et in ipsa urbe Romae? 248.
    Monasteria virginalia antiquitus sacras aedes proprias non habebant; unde virginibus necessitas prodeundi, ut sacris adessent, 255. Haec tamen monasteria, ut plurimum, proxima erant sacris aedibus; ut probatur de Bethlehemitico, et ut conjicitur de Aquileiensi, 256. Vide Virginitas, et Virgines sacrae.
    Monasterium virorum, quarto saeculo, Aquileiae exstabat; in quo Rufinus ac Hieronymus, aliique viri spectatismi floruerunt, 74.
    Montanistarum error, quo negabant Ecclesiae facultatem peccata aliquot graviora dimittendi. Vide Novatianus.
    Mulierum vanitatem in corporis cultu objurgat S. Nicetas, eamque graphice describit, 54.
    Muratorius Ludovicus Antonius. Aquileiensem Ecclesiam in merito inter eas enumerat, quae, juxta illum, nimium liberales fuerunt in colendis Sanctorum titulo suis priorum saeculorum episcopis, 216. Egregie refellit opinionem Lebrunii de Symbolo Apostolorum a nemine prorsus per quatuor aut quinque priora saecula scripto: sed nonnihil et ipse allucinatus est, ex textu potissimum Augustini perperam lecto, etc., 240. Solidissime quoque confutavit, librum Thomae Burnetti, de Statu Mortuorum et resurgentium, etc., 275.

N
    Nestorianismus. Etiam Nestorianismus impetitur a S. Niceta in Symboli Explanatione, sed post Eutychianismum, et paucis verbis, 61. Nestorianismus S. Nicetae tempore non audebat se prodere, quia et catholicos et Eutychianos habebat adversos, 62.
    Niceas multos, Nicetas, Nicetos, Nicas, Nicetios, exhibent nobis Martyrologia Latinae Ecclesiae, Menologia quoque Graecorum, necnon et Kalendaria, 178.
    Niceas Hypodiaconus Aquileiensis, de quo S. Hieronymus, non est Niceas seu Nicetas qui episcopus fuit Aquileiensis post Secundum, et qui a divo Leone Magno decretalem epistolam accepit, 55, 178. Proprium hujus Aquileiensis hypodiaconi nomen, non Nicetas, sed Niceas est, 179. Hic Niceas hypodiaconus, patria Aquileiensis fuit, 181.
    S. Niceas, seu Nicetas, Dacorum episcopus, et S. Paulini Nolani amicus, non fuit episcopus civitatis Romatianae, constitutae in Dacia cis Danubium; sed episcopatum gessit trans Danubium, 8 seqq. Civitatis Romatianae in Dacia cis Danubium numquam meminit S. Paulinus Nolanus in prolixo carmine quod scripsit ad Nicetam redeuntem in Daciam, 10. Fuit hic S. Nicetas in Dacia Transdanubiana episcopus apostolicus, et ex ordine eorum qui gentium episcopi dicebantur; atque a Romana sede fortasse illuc missus, 11. Fuit e Dardania oriundus, 12. Meminit S. Paulinus gentium barbararum, quas S. Nicetas Dacus ad Christianam religionem perduxit; quaeque non cis, sed trans Danubium sitae erant, 12, seqq. S. Paulinus ita describit regionem et gentes ubi Nicetas suus episcopatum agebat, ut Daciam Transdanubianam et barbaras gentes in ea positas intelligamus; nullatenus vero novam Daciam Romanam et populos in ea degentes, 14, 15. Hujus Nicetae Daci mentio et elogium in Martyrologio Romano ad diem 7 Januarii, 16.
    Nova Dacia Cisdanubiana, S. Nicetae Daci tempore, non egebat alicujus episcopi apostolici opera; et quia pagani barbari aut nulli aut pauci ibidem aderant, et quia episcopis propriis ac episcopalibus sedibus abundabat, 16. E contra [Col. 1239] in Dacia Transdanubiana, et paganismus inter illas gentes barbaras dominabatur, et nulla episcopalis sedes erat; si unam Gothorum excipiamus Ecclesiam, quae procul ad Tanaim sita, ad Daciam proprie dictam non pertinebat, 16, 17, 18. Gentibus trans Istrum positis praedicasse S. Nicetam Dacum fatetur Lequienus; et nihilominus eumdem Remesianae cis Danubium facit episcopum, ex quodam Gennadii codice, 18. Quo circiter anno apostolatum suum inchoaverit S. Nicetas inter barbaras gentes trans Danubium, et quo circiter anno obierit? 19. Hujus S. Nicetae merita praedicavit etiam S. Hieronymus; dum Bessorum, Scytharum, Hunnorum, atque Getarum in Christiana fide progressus testaretur, ibidGeorgius Dominicus in suo Adonis Martyrologio non bene opponit S. Innocentii papae I Epistolas duas, pro astruendo S. Nicetae Daci episcopatu in Romatiana civitate cis Danubium, 20.
    S. Niceas seu Nicetas Dacorum episcopus auctor esse non potuit Explanationis Symboli ad competentes, quam Gennadius tribuit Niceae seu Nicetae Romatianae civitatis episcopo; quia in ea Eutychianae haereseeos mentio est, quam morte sua sanctus hic Nicetas longe praeiverat, 34. Sancti Nicetae Dacorum episcopi aetas inquiritur, et annus quo circiter ad superos evolavit; et hoc ex S. Paulini Nolani perpensa aetate, ex ejusdem dicendi modis, atque ex multis ipsius S. Nicetae meritis inter barbaras gentes, 35, 36. Pomparum et Theatrorum, apud barbaras gentes quas erudiebat, meminisse non poterat S. Nicetas Dacus, 45. Neque illi occasio fuisse videtur ea dicendi, quae habentur in fragmento tertio S. Nicetae Gennadiani contra superfluum carnis ornatum, etc., in maribus et in feminis, 51. Libellus ad Virginem lapsam, quem Gennadius tribuit Niceae seu Nicetae Romatianae civitatis episcopo, S. Nicetam Dacum, Paulini Nolani amicum, auctorem habere non potuit, 73.
    S. Niceas seu Nicetas Dacorum episcopus, et Dardania oriundus, stylum habere non poterat nitidum, comptum, Latinum, qualem in Explanatione Symboli admiramur, 155. In Dacia vero barbara, ubi reapse episcopatum gessit, non erat cur Latino uteretur sermone, barbaris illis gentibus incomperto, 155, 156. S. Nicetas Dacus non est auctor Tractatuum duorum qui sub ejus nomine memorantur in Bibliotheca nova Manuscriptorum Labbei, de Vigiliis servorum Dei, ac de Bono psalmodiae, 214. Defenditur invectio hujus sancti Nicetae Daci in Martyrologium Romanum ad diem 7 Januarii a Baronio facta, 222, 223.
    S. Niceas seu Nicetas, quem Gennadius memorat in libro de Viris Illustribus, et quem Romatianae civitatis episcopum dicit, non est Niceas seu Nicetas ille Dacus qui sancti Paulini Nolani amicus fuit, etc., 21, seqq. Hic Niceas seu Nicetas in Symboli Explanatione, cap. 4, Eutychianum errorem impugnat contra veram in Christo humanitatem; de quo errore sermonem habere non poterat Niceas seu Nicetas Dacorum episcopus, 23, seqq. Errorem hunc Eutychianum indicat Nicetas Gennadianus iisdem dicendi modis, quibus S. Leo papa pluribus in locis, 24, 25, 26. Errorem eumdem impugnat Nicetas in Symboli Explanatione iisdem sensibus, iisdem momentis, iisdem pene verbis, quibus a S. Leone Magno impugnatur in epistola ad Flavianum, 27, 28, 29. Nec non eodem prorsus modo quo idem error post S. Leonem Magnum impugnatus fuit eodem quinto saeculo pluribus in locis a S. Maximo Taurinensi et S. Petro Chrysologo in Italia, et a Fausto Reiensi ac S. Avito Viennensi in Galliis, 30, seqq. Inquiritur aetas Nicetae Daci, ut clarius appareat Nicetam hunc Dacum Explanationis illius auctorem esse non posse, in qua Eutychianus error impetitur, 34, seqq. Non S. Leo a S. Niceta, qui illum praecesserit, et Dacus fortasse fuerit; sed S. Nicetas a S. Leone sumpsit, quae adversus Eutychianum errorem scripsit in Symboli Explanatione, 37. Non oportebat quod Nicetas Gennadianus Eutychen expresse nominaret in Symboli Explanatione, 40. Eutychianorum vero pseudoecclesiam nec poterat tunc nominare, 40, 41. Memorat Nicetas pompas atque theatra, oblectamenta scilicet Romani orbis, quae apud gentes barbaras non obtinebant; quaeque memorare Nicetas Dacus non potuisset, 45, seqq. Objurgat nimium corporis cultum, et superfluum carnis ornatum; abusus nempe, qui apud gentes barbaras, easque noviter ad fidem perductas, haberi non poterant, 51.
    S. Niceas seu Nicetas, Romatianae civitatis episcopus a Gennadio appellatus, est dubio procul Niceas seu Nicetas episcopus Aquileiensis, qui S. Leonis Magni tempore floruit, et ad quem ejusdem S. pontificis exstat epistola, 55, seqq. Probatur standum esse, ex praemissis, auctoritati codicis Ghisiani, qui S. Nicetam episcopum Aquileiensem auctorem facit Explanationis Symboli ad competentes; ejusdem nempe libelli quinti de Symbolo, quem Gennadius tribuit Niceae seu Nicetae Romatianae civitatis episcopo, 55, 56. Judicium Caroli Fea, qui primus eruditis notam [Col. 1240] fecit inventionem in codice Ghisiano Explanationis Symboli, ibid. Si error aut in Gennadio subsit, aut in codice Ghisiano, credendum potius Ghisiano codici, quam Gennadio, 57. Ignoscendum illustribus viris qui, ante inventionem Explanationis Symboli in codice Ghisiano, in contrariam iere sententiam, ibid. Explanationis Symboli titulus non est falsatus ab exscriptore, 58. Non est verisimilis intrusio vocis Aquileiensis in titulo opusculi Explanationis Symboli, ibid. Titulus hujus opusculi primaevam suam et originalem sinceritatem ostendit, 59. Opusculum Explationis Symboli ea habet quae tempus Nicetae Aquileiensis designant, 61. Immo ea etiam quae Aquileiensis Ecclesiae fetum opusculum illud ostendunt, 63. Hoc secundum probatur ex vestigiis peculiaris Symboli Aquileiensis, quae in Explanatione S. Nicetae apparent satis manifesta; licet illius Symboli usus, saltem publicus, tunc temporis in Aquileiensi Ecclesia in desuetudinem abiisset, ibid., usque ad 67. Item probatur ex multis quae in Explanatione adsunt Rufini Aquileiensis Commentario in Symbolum plane conformia, 67-72. Etiam libellus ad Virginem lapsam, qui germanus est Explanationis Symboli, et a Gennadio citatur inter Nicetae Romatiani opuscula, indicia habet tum generalia tum particularia Aquileiensis originis; quae propterea Gennadianum Nicetam magis magisque confirment non alium esse quam S. Nicetam Aquileiensem episcopum, 74, seqq.
    Sanctus hic Nicetas in aliquo ex Gennadianis codicibus enuntiatur, non Romatianae, sed Romanae civitatis episcopus, 93. Haec enuntiatio monere fortasse clarissimum De Rubeis debuisset felicis interpretationis suae pro S. Chromatio Aquileiensi, qui similiter Romanus episcopus dictus fuerat, 94.
    Sanctus Niceas seu Nicetas episcopus Aquileiensis, probabiliter dictus fuit Romatianae civitatis episcopus, quia, antequam episcopalem sedem Aquileiensem conscenderet, episcopus fortasse fuerit auxiliaris Aquileiensis Ecclesiae ad portum Romatium, seu Romatinum situs, 95, seqq. Hic Romatius seu Romatinus portus, ubi fortasse S. Nicetas, veluti auxiliaris episcopus Aquileiensis Ecclesiae, sedit, antequam Aquileiensem capesceret episcopatum, fuit pro babilius ipse Romatius seu Romatinus Plinii portus, qui ad ostium fluvii ejusdem nominis situs erat, 123. Romatianae civitatis episcopus dici quoque potuit S. Niceas seu Nicetas, quia probabiliter ad portum Romatium seu Romatinum sederit non infrequenter, etiam cum Ecclesiae Aquileiensis clavum teneret, 124, seqq. Neque repugnat dici posse, et eumdem ad Romatinum Plinii portum prius sedisse veluti auxiliarem episcopum Ecclesiae Aquileiensis; et postea Aquileiensem episcopum constitutum, non infrequenter etiam diversatum fuisse in portu Romatino novo, seu potius in ejusdem nominis civitate, ibid., et 134. Anno 454, episcopatum Aquileiensem inchoavit S. Nicetas: sed alibi probabiliter, potius quam Aquileiae, habitavit, primis saltem episcopatus annis; et fortasse in portu Romatino novo, qui jam tunc speciem quamdam civitatis haberet; unde episcopus civitatis Romatianae facile dici potuit, 131.
    Diluuntur criminationes cl. Zabei in S. Nicetam Aquileiensem; parcitatis nempe scribendi, etiam in urgenti necessitate Ecclesiae suae, et neglectus responsionis ad S. Leonem, 157.
    Aquileiensis hic episcopus, Niceas est ne dicendus, an potius Nicetas? 179. Quid de illius patria sentiendum? 181. Quo anno Aquileiensem episcopatum adivit? 182. Quo anno, et quo die ad superos evolavit? 183. Expenditur epistola S. Leonis papae ad eumdem, 184. Opuscula recensentur S. Nicetae ex Gennadio, Honorio, atque Trithemio, 185. Quid opusculum S. Nicetae primum ad Competentes, quod desideratur, continere potuerit, ex Gennadii indicatione, atque ex consimilibus SS. Patrum lucubrationibus, inquiritur, 187. Similiter de secundo, quod pariter desideratur, de Erroribus Gentilitatis, 189. Item de tertio, quod est de Fide unicae Majestatis, 190. Praeclara quaedam de hoc opusculo tertio, 191, 192, 193. Quid fuerit opusculum quartum, quod itidem desideratur, Adversus Genethlialogiam? 193. Vix aliud appositum opusculum hujus argumenti, quod ad competentes esset, in tota antiquitate invenitur, 195. Expenditur censura ad hoc S. Nicetae opusculum duorum nostrorum Gennadii codicum, et S. Nicetas a Pelagianismi, seu Semipelagianismi nota defenditur, 196, 197. Quid sit opusculum S. Nicetae quintum de Symbolo, quod nuper inventum fuit, explicatur, 198. Num hoc opusculum, seu hic sermo de Symbolo habitus fuerit a S. Niceta ad competentes in Symboli traditione, an vero in eorum redditione, inquiritur, 199, 200. Quid sit opusculum S. Nicetae sextum, quod desideratur, de Agni paschalis Victima; et num ad competentes proprie dictos habitum fuerit, an potius ad neophytos seu ad infantes? 200 204. Septimus S. Nicetae liber recensetur jamdiu notus, est qui ad Virginem lapsam: ejus vices indicantur, ejus [Col. 1241] epitome datur, ejus meritum aperitur, atque ejus usus apud ecclesiasticae eruditionis cultores, 205, seqq. Fragmenta expenduntur opusculorum S. Nicetae, quae desiderantur; et cui quaeque opusculo adjudicanda sint inquiritur, 206, seqq Quis opusculorum S. Nicetae stylus? 209, 210. Quo tempore, quove in loco positus, opuscula indicata scripserit S. Nicetas? 210, seqq. Num, praeter opuscula indicata, aliquid aliud elucubraverit S. Nicetas? 213. Recensentur ea quae alibi indicantur de S. Niceta, aut sub alicujus Nicetae nomine; et ea quoque quae ab eo scripta fuisse conjicimus, 214, 215, 216.
    Sancti Nicetae Aquileiensis episcopi vitae sanctitas demonstratur, et sanctitatis opinio in qua decessit ex illius nominis inscriptione in Martyrologiis, 217. Quandonam locum obtinuit in Martyrologiis S. Nicetas? 218. Licet ad genuinum et primigenium Hieronymianum Martyrologium S. Nicetae nomen non pertineat, vetustissima nihilominus est illius nominis accessio in iisdem Hieronymianis Martyrologiis, 219. Fit satis objectionibus virorum clarissimorum, qui in Martyrologiis, ubi ad x kal. Julii mentio est S. Nicetae, etc., videre volunt Nicetam Dacum, non autem Aquileiensem; quique S. Nicetae Daci mentionem ad diem 7 Januarii in Martyrologio Romano positam, posteriorem additionem dicunt pro arbitrio factam, 220, 223. Sancti Nicetae sanctitas alia etiam ratione ostenditur, ac praecipue ex duobus opusculis quae de eodem supersunt, 223, 224.
    Quid nunc de S. Nicetae Aquileiensis cultu, maxime vero in Ecclesia Aquileiensi? 224, 230. Fuit satis animadversionibus eruditorum, atque etiam clariss. Zabei super hac re, 225, seqq. S. Nicetae Aquileiensis episcopi (sicut et aliorum Aquileiensium episcoporum S. Valeriani et S. Chromatii) nullae exstant apud nos sacrorum cinerum reliquiae; neque constat quod exstiterint aliquando in tam celebri sacrarum reliquiarum thesauro Aquileiensis Ecclesiae, 229. Quid inde inferimus cum clarissimo Mazochio? 230.
    Nonnulla expenduntur quae a S. Niceta aut minus exacte, aut durius dicta videri possent, 264, seqq.
    Norisius, cardinalis, non satis accurate scripsit, plurimos fuisse in Aquileiensi Ecclesia ex ordine clericali, qui S. Leonis Magni tempore de haeresi Pelagiana erant suspecti, 170. Vide Pelagiani, et Pelagianismus.
    Novatianus, pseudopapa, ordinatus episcopus dicebatur a duobus Aquileiensibus episcopis, Marcello et Alexandro, 109. At hi non alii fuisse ostenduntur quam auxiliares episcopi Ecclesiae Aquileiensis, ibid., et seqq. Immo neque Novatiani ordinatores fuere; et probabiliter neque illius asseclae in schismate, 111.
    Novatianorum error, quo negabant Ecclesiae facultatem peccata aliquot graviora dimittendi; et num S. Nicetas quodam loco ad Virginem lapsam sententiam Novatianam protulerit? 284, seqq. In re hujusmodi doctrinam distinguere oportet a disciplina, 285.

O
    Oculorum vox in textu evangelico, Ibi erit fletus et stridor dentium, invenitur apud S. Nicetam in utroque opusculo, 6. Haec vox paucissimorum omnino codicum fuit in veteri Latina versione Itala dicta, 7. Hujus vocis usus in utroque opusculo germanitatem illorum opusculorum confirmat, ibid. Hanc vocem oculorum, bis a S. Niceta usurpatam in libello ad Virginem lapsam, non animadverterunt Maurini editores Operum S. Ambrosii, 8. Hac voce numquam usi sunt, in eodem Evangelico textu referendo, sancti Ecclesiae Patres, Ambrosius, Hieronymus, Augustinus, in genuinis Operibus quae habemus, ibid.
    Opiliones consules duo; alter anni 453, alter anni 524, 78. Defenditur consulatus primi in inscriptione sepulcrali sacrae virginis Aquileiensis Columbae, ibidem.
    Oratio Dominica. Competentibus ad baptismum, una cum Symbolo fidei, etiam oratio Dominica tradebatur; et etiam de hac oratione sermones ab episcopis habebantur, 152.
    Osopiensis lapis sanctae Columbae virginis. Vide S. Columba.

P
    Paganismus. Vid. Gentilitas, et Gentiles.
    Pagius Antonius, a Wesselingio notatus ob vocem Romatianam Gennadii, quam videre voluisset etiam in Itinerario Antonini, 84.
    S. Pamphili martyris Apologia pro Origene; et quid de eadem sentiret divus Hieronymus, 4. Sub nomine S. Pamphili, ex versione Rufini, exstat liber adversus Mathematicos, etc., 195.
    S. Paulinus Nolanus episcopus, S. Nicetae Daci amicus. Ejus carmen ad Nicetam redeuntem in Daciam, 10, seqq., 35, 36. Quo anno aetatis atque aerae vulgaris ad superos evolavit? 35.
    S. Paulinus patriarcha Aquileiensis. Ejus concilium Forojuliense, [Col. 1242] et canones duo ad disciplinam virginalem pertinentes, 75. Hujus S. Paulini nomen non invenitur in kalendario Aquileiensi Ecclesiae saeculi decimi tertii, 227. Hic vocem Filioque ad Symbolum in Italiam primum invexit, 273.
    Peccata, et peccatores. Peccata ad mortem ducere docebat S. Nicetas, 234. Peccata sunt graviora quae scandalum praebent fidelibus, quaeque infideles blasphemare faciunt nomen Domini, 234. Nihil sibi peccatores blandiantur in peccatis ex multitudine sociorum, 234.
    Communis Ecclesiae praxis erat, S. Nicetae Aquileiensis aetate, ut majus et gravius peccatum censeretur, quod inquisitione facta innotesceret, quam si illud ultro peccator confessus fuisset, 258. Ex illius temporis disciplina, aliqua etiam occulta peccata publica erant confessione pandenda, ad publicum subeundum poenitentiae remedium, 259. Quid inquisitio unc temporis in peccata, atque delatio; et quid ex ea nunc vigeat disciplina? ibid. Quid de peculiari peccato virginis sacrae, quae se violari clanculum permisisset, ac postea detecta esset invita? 259, 260. Virginis sacrae violator, cujus criminis reus censebatur? 263.
    Distinctio communis apud Patres inter peccata in Deum, et peccata in fratres, seu in homines, 285. Inter peccata in Deum, immo inter graviora hujus generis peccata, merito recensebat S. Nicetas peccatum suae virginis lapsae, 285. Quid peccata in Spiritum sanctum? Et num S. Nicetas aliique Patres prorsus irremissibilia dixerint peccata hujusmodi in Spiritum sanctum? 289, 290.
    Pelagiani, et Pelagianismus. Haeresis Pelagiana habuit quidem sectatores in Aquileiensi provincia, vel ab initio saeculi quinti, Ecclesiastici ordinis homines, 167. Epistola S. Leonis Magni ad episcopum Aquileiensem anno circiter 442, super suspectis de haeresi Pelagiana, ibid. et168. Pelagiani, numquam pseudoecclesiam peculiarem sibi constituerunt, ibid., et 169. Pauci erant numero in Ecclesia Aquileiensi sancto Leone Magno pontifice, et ex ordine tantum clericali; neque vero absolute atque aperte Pelagiani, 170. Quid de Pelagianismo in provincia Aquileiensi, post citatam S Leonis epistolam anni 442? ibid. Quid sedente Aquileiensi episcopo Januario; ad quem alia S. Leonis epistola anno 447? 171, 172. Quid demum S. Nicetae episcopi tempore, qui ab anno 454 ad 485 Aquileiensem tenuit episcopatum? ibid.
    A Pelagianismi seu Semipelagianismi nota S. Nicetas Aquileiensis episcopus vindicatur, contra censuram duorum Gennadii codicum Forojuliensium, 196, 197.
    S. Petrus Chrysologus episcopus Ravennatium. Ejus epistola ad Eutychen; et ejus sensus adversus Eutychianum errorem, conformes sensibus S. Leonis papae in epist. ad Flavianum, et S. Nicetae in Symboli Explanatione, 31. Ex ejusdem S. Petri Sermonibus eruimus paganos non paucos exstitisse tunc temporis in ea Italiae parte, et in ipsa sua Ravennatensi dioecesi, 139. Eximiis laudibus celebravit Adelphum seu Delphinum episcopum Aquileiensem in concione habita ad populum Ravennatensem, eodem praesente, 217. Praeclare suos veluti gradus constituit in fidei professione; et suum assignat credulitati locum, et quid credulitas valeat aperit, 265. Quid senserit de judicio extremo ultimorum viventium; num praevia morte, an absque morte sistendi judicio sint? 269.
    Phantasma. In phantasmate dicebant Eutyches et Eutychiani factam Domini incarnationem, 22, 25. Phantasmaticos Christianos appellabat Eutychianos S. Leo Magnus, 25. Phantasmatis praedicator dictus fuit Eutyches a S. Avito Viennensi, 32. Contra Phantasma idem S. Avitus libros scripsit, 33.
    S. Pius papa I, patria Aquileiensis, exhibetur in quadam pictura apud Bosium et Aringhium, veluti initiationem peragens Christianae virginis, etc., 251.
    Plinii locus, de Romatino portu et fluvio, 89.
    Poenarum aeternitas pro impiis, a S. Niceta luculenter asseritur, 232, 233.
    Poenitentia, prout est animi affectio, qua peccata detestamur, et pro peccatis Deo libere satisfacimus. Poenitentiam lapsis necessariam docebat S. Nicetas, 235. Secundum conscientiae molem exhibenda est poenitentiae magnitudo, ibid.
    Poenitentia, prout est veteris ecclesiasticae disciplinae pars. Communis Ecclesiae praxis erat, S. Nicetae Aquileiensis aetate, ut graviori poenitentia puniretur peccatum aliquod, quod inquisitione facta innotesceret, quam si illud ultro peccator confessus fuisset, 258. Quoti temporis poenitentiam indixerit S. Nicetas suae virgini lapsae? 260. Super poenitentia publica virginibus lapsis infligenda expenditur auctoritas S. Cypriani, et canon 13 concilii Illiberitani, 260, 261. Agonem poenitentiae appellat S. Nicetas cursum poenitentialem; et quare? 261. Quibus exterioribus actibus poenitentiam publicam agere debebat, ex S. Nicetae prescripto, [Col. 1243] lapsa virgo monasterii sui? 261. Quid agere quoque debebat eodem tempore ad concipiendum animo, nutriendumque dolorem perpetrati propudii? 262. Quoti temporis poenitentiam publicam indixerit S. Nicetas violatori virginis sacrae? 263. Quibus actibus poenitentialibus constare debebat hujus violatoris publica poenitentia? 263. In infligendis antiquitus publicis poenitentiis ratio habebatur et sexus, et virium, ibid.
    Poenitentia, prout est sacramentum, quo absolutio peccatoribus impertitur. Juxta veterem nonnullorum canonum sanctionem, quorumdam criminum reis, neque in exitu vitae absolutio impertiebatur, 285, 286. Ex hac veteri severitate processit fortasse hodiernus disciplinae vigor, quo absolutio quorumdam peccatorum, aut summo pontifici, aut locorum ordinariis reservatur, ibid. Vetus illa severitas non fuit tamen communis totius Ecclesiae disciplina: sed nihilominus alicubi obtinebat etiam saeculo quinto, atque eadem S. Nicetae aetate, 286, 287. Eodem quinto saeculo modum posuerunt Romani pontifices huic severitati: ac tandem S. Leo Magnus sancivit eamdem servandam esse in posterum tantummodo circa eorum personas qui in Deum a fide discedendo peccarunt, 287, 288.
    Politus Alexander. Novitatis accusat opinionem sanctitatis Nicetae episcopi apud Aquileienses; et cultum non approbat eidem ab ipsis praestitum, si id fecerint absque certo aliquo judicio Romanae Ecclesiae, 224.
    Pompae diaboli, quibus ante baptismum renuntiabant veteres Christiani ante Constantinum Magnum, quid? 44. Quid pomparum vocabulo intelligeretur, postquam pompae veri nominis, data Ecclesiae pace, desierunt? 44 et 45.
    Pomposianum monasterium. Celeberrimi hujus olim monasterii bibliotheca, saeculo cadente undecimo, possidebat S. Nicetae libellum de Fide unicae Majestatis, sive de Ratione Fidei, quem Gennadius memorat, quemque nos desideramus, 191. Cur vero libellus hic S. Nicetae, qui in Pomposiano monasterio undecimo desinente saeculo exstabat, postea perierit? 193. Duo alia S. Nicetae opuscula eadem bibliotheca habebat, eodem cum praecedenti libello compacta volumine, et a scriptoribus veteribus non memorata, 214.
    Portus Gruarius hodiernus non est portus Romatinus a Plinio indicatus, 91, 92. Portus Gruarius post Attilanam cladem e ruinis Concordiae crevit, ibid. Portus Gruarius probabiliter est illa civitas Romatiana, de qua Gennadius, 92, 93. Portus Gruarius, melius fortasse dici debuisset portus Romatinus novus, aut civitas Romatiana, ibid. Ad hunc portum Romatinum novum probabiliter aliquandiu sedit S. Nicetas episcopus Aquileiensis; indeque Romatianae civitatis episcopus appellatus fuit, 131. Ad hunc Portum Gruarium hodie sedet episcopus Concordiensis; qui ideo episcopus Portus Gruarii vulgo etiam appellatur, 133.
    Portus Romatinus a Plinio indicatus, trans Concordiam stetit, ad ostium Romatini fluminis, 91, 92. Post Aquileiae et Concordiae fatum, Romatinus Plinii portus veluti ab orbe evanuit, 92. Ad hunc Romatinum Plinii portum, ante Aquileiae et Concordiae fatum, probabiliter sederunt auxiliares episcopi Aquileiensis Ecclesiae in hac Venetiae parte siti, 123. Et fortasse etiam S. Nicetas, si auxiliaris episcopus Ecclesiae Aquileiensis fuit ad portum Romatinum, antequam ejusdem Ecclesiae clavum teneret, 124, 134.
    Presbyteri, et presbyterium. Omnes, aut pene omnes presbyterii episcopalis sacerdotes, antiquitus episcopali etiam ordinatione fulgebant, 97. Episcopi mere auxiliares a presbyteris, ut plurimum, non distinguebantur, et presbyteri etiam appellabantur, 100. Concilium Sardicense statuit ut episcopus non constitueretur in pago aut parva urbe, ubi presbyter sufficiebat, ibid. Hoc ipsum recolendum dedit Africanis episcopis S. Leo Magnus, 108. In concilio Aquileiensi anni 381, non plures quam duo presbyteri interfuerunt; et alii omnes fuerunt episcopi, 112. Presbyteri illi, qui in Actis S. Hermagorae protoepiscopi Aquileiensis dicuntur ab eodem directi ad civitatem Tergestinam, et ad alias similiter civitates, fortasse erant etiam episcopali gradu donati, 119.
    Prudentius. Num admiserit in alia vita medium quemdam statum pro adultis; ubi neque sit gloria, neque poena, 280, 281.
    Psalmi quinquagesimi recitatio quotidiana indicitur a S. Niceta virgini lapsae monasterii sui; sed usque ad versiculum decimum nonum, 262. Hujus ejusdem psalmi intercisa recitatio, sicut etiam aliorum similiter, praescribitur in antiquis poenitentialibus libellis, ibid.
    Pseudoecclesiae. Pseudoecclesias Manichaeorum, Cataphrygarum, Marcionistarum nominat S. Nicetas in Symboli Explanatione, 39. Cur non pseudoecclesiam Eutychianorum? 40. Pseudoecclesias, ut plurimum, non statim ab ertu errorum suorum constituerunt sibi haeretici homines; [Col. 1244] sed post temporis lapsum, 41. Pseudoecclesiae Arianorum exemplum, ibid. et 42.

R
    Ravennatensis Ecclesia. Haec ab aetate saltem S. Petri Chrysologi metropolis ecclesiastica facta fuit: et nihilomi nus illius antistites ante annum 553 simplici episcoporum titulo appellati fuerunt in papyris, 60.
    Renuntiatio. Vide Abrenuntiatio.
    Reservatio animarum, seu in loco lucis, seu in loco caliginis, ad diem usque adventus Domini; quid apud S. Nicetam? 275, 279.
    Residentia episcoporum. Liberum olim erat episcopis in propria dioecesi quocumque vellent loco permanere, 125, seqq. Vide etiam Cathedralis Ecclesia.
    Resurrectio mortuorum. Quid sibi velint S. Nicetae verba, quod, resuscitatis omnibus, justa erit bonorum malorumque distinctio; et quod tunc fulgebunt justi sicut sol, etc., impii vero, etc.? 277, 278.
    Revelationes divinae, alicui privatae personae de privatis rebus, sancti Ambrosii et sancti Nicetae Aquileiensis aetate, minime rarae, 132.
    Riphaei montes, sive Riphaeae orae, 13.
    Romana Ecclesia, Romana sedes, Romanus pontifex. Romani pontifices a priscis usque temporibus gentium episcopos ordinabant, pro gentilium conversione, pag. 11. S. Nicetas Dacus a Romana sede fortasse in Daciam barbaram missus fuit, ut ibi illarum gentium esset apostolus, 11, 15. Auxiliarium episcoporum Romanorum pontificum, qui Romae apud eosdem degebant, et Romae aut urbis Romae episcopi dicebantur, exempla tria, 97, 98. Dicti etiam fuere posterioribus saeculis episcopi dioecesani sanctae sedis apostolicae, 98. Alii alterius generis auxiliares episcopi Romanorum pontificum, qui ab ipsis passim constituebantur in Latio et Campania et in Tuscia suburbicaria, etiam in vilioribus oppidulis, 101, 102. Quam arctis limitibus circumscripta esset horum episcoporum auctoritas, 103. Apostolicae sedis providentia pro nimium multiplicato episcoporum numero in Ecclesiis Africae, 107. Romani pontifices, etiam quinto saeculo, dimicare debuerunt adversus ethnicam superstitionem in ipsa urbe Romae sese extollentem, 138. Romanae Ecclesiae praeconia, ibid. Consultationes synodicae Orientis et Occidentis ad apostolicam sedem, 184. Consultationes S. Nicetae Aquileiensis episcopi ad eamdem, ibid.
    Romatiana civitas; seu potius Remesiana, aut Remisiana, vel Romessiana, in Dacia Cisdanubiana sita erat, 10. Civitatis hujus non meminit S. Paulinus Nolanus in carmine ad Nicetam redeuntem in Daciam, ibid. Varietates veterum monumentorum in hac Daciae Cisdanubianae civitate nominanda, 84.
    Romatiana civitas, a Gennadio memorata in Niceae seu Nicetae articulo, non est in Dacia inquirenda, sed in veteri dioecesi, seu provincia Aquileiensi, 81, seqq. Fortasse non erravit Gennadius, dum Nicetam suum scripsit Romatianae civitatis episcopum; sed erraverunt potius illi qui eamdem civitatem, non modo extra dioecesim et provinciam Aquileiensem, sed etiam tam procul in Dacia Cisdanubiana quaesierunt, 83. At civitas illa Daciae in veterum monumentis numquam Gennadiano vocabulo Romatiana, seu Romaciana dicta fuit, 84.
    Cardinalis Baronius Romatianam civitatem Gennadii, Aquileiam esse dixit; et cardinali Baronio nonnulli ex eruditis consenserunt, 85. Longe tamen plures opinionem illius, et opinionis fundamentum in discrimen vocarunt, ut Romatianam Gennadii uno ore in Dacia Cisdanubiana collocarent, 86. Opinio Baronii, seu opinionis fundamentum, etiam in hac litterarum luce, si luberet, posset illustrari et aliquo modo fulciri, ibid. Sed deserendus hoc loco omnino videtur Baronius, in eo quod Romatianam Gennadii civitatem, ipsam voluit esse Aquileiam; defendendus vero, quod Romatianae civitatis nomine ipsum Nicetae intellexit Aquileiensem episcopatum, 87. Variantes lectiones vocis Romatianae in editionibus et codicibus Gennadianis, ibid., et 88, 89.
    Quisnam in Aquileiensi amplissima dioecesi, S. Nicetae tempore, locus, qui respondeat appellationibus Romatianae, etc., etc., quae inveniuntur in Gennadii editionibus atque codicibus? 89. Hic locus est portus Romatinus; et locum hunc primus omnium indicavit in sancto Aquileiensi episcopo Niceta noster Lucretius Treus, ibid. Verba Plinii afferuntur de portu Romatino, et variantes editionum Plinianarum lectiones in voce Romatinum, ibid. et 90. In Plinii verba animadversiones Philippi Cluverii: item Hofmanni, et Baudrandi sensus de Romatiana urbe, de Romatino fluvio, et Romatino portu, ibid. et 91. Portus tamen Plinii Romatinus post Attilanam cladem veluti ab orbe evanuit, 92. Portus Gruarius hodiernus, ad eumdem Romatinum [Col. 1245] fluvium situs, probabiliter est illa civitas Romatiana quam Gennadius memorat in Niceta, 92, 93. Vide Portus Romatinus, et Portus Gruarius. Vide etiam De Rubeis.
    Probabiliter ad portum Plinii Romatinum se recepit S. Chromatius Aquileiensis episcopus, anno praesertim 400, quo Aquileiensis ager patuit barbarorum copiis, Alarico duce; ubi etiam cum moram fortasse traxerit diuturniorem, Romatinus, seu Romatius episcopus dici potuit, potius quam Romanus, 129. Ad portum vero Romatinum novum, sive Gruarium probabiliter episcopatum suum Aquileiensem inchoavit S. Nicetas, ibique etiam diuturnam traxi moram, aut iterato ibidem etiam rediit, unde Romatianae civitatis episcopus dici potuit, et ita a Gennadio quoque nuncupari, 131. Exempla aliquot in hanc rem ex Ecclesia Mediolanensi; item ex Concordiensi, ac demum ex ipsa Aquileiensi Ecclesia, ibid., seqq.
    De Rubeis Bernardus Maria, Aquileiensium rerum illustrator, Baronii opinionem impugnavit de civitate Romatiana Gennadii, 86. Difficultatem nuncupationis Romani episcopi in S. Chromatio episcopo Aquileiensi apte diremit, ut eum potius Romatinum patria diceret, ex Romatino portu Aquileiensis ditionis, 93. Cur vero nihil saltem hujusmodi excogitavit pro sancto Niceta, quem Gennadius dixit Romatianae civitatis episcopum, aut etiam Romanae, ut in aliquo codice? 94. Duos Aquileienses episcopos nuncupatos, Marcellum et Alexandrum, rejecit; sed ad auxiliarium episcoporum disciplinam animum non advertit, 109, seqq.
    Rufinus Aquileiensis. Ejus Commentarius in Symbolum apostolorum, et hujus Commentarii laudes, 67. Quo anno, quove in loco positus Commentarium illum elucubraverit, nihil compertum apud scriptores, 68. Ab initio Commentarium hunc innotuisse Aquileiensibus dubitari nequit, 69. Rufini Commentarium veluti data opera in compendium redegit Venantius Fortunatus in sua Symboli expositione, 68, 69. Multa Rufini Commentario conformia in explanatione S. Nicetae, 70, 71. Probabiliter dum Aquileiae presbyterum ageret Rufinus, Commentarium illum suum concinnavit, 143. Rufinus in Commentario data opera et diligenter impugnavit gentilitatem, ibid. seqq, Rufinus Aquileiae baptismum accepit, non a S. Valeriano episcopo, sed a S. Chromatio tunc Aquileiensi presbytero, 150. In Commentario suo rationem affert cur Aquileienses praesules Symbolo apostolorum inseruerint nota Aquileiensis formulae additamenta, 160, 161. Explicatam quoque mentionem fecit processionis Spiritus sancti etiam a Filio, 273.

S
    Sabatierius Petrus, Italae Latinae versionis editor, vocem oculorum in textu Evangelico, Ibi erit fletus et stridor dentium, bis tantum usurpatam vidit apud veteres, ideoque eam in textu Italae suae non admisit, 7.
    Salvianus. Quid de Trevirensium insania erga circensia ac theatralia spectacula, in ipso eversae Urbis excidio? 49, 50. Num medium quemdam statum admiserit Salvianus pro adultis in alia vita, ubi neque sit gloria, neque poena? 282, 283.
    Sancti et sanctorum cultus. Omnes episcopi antiquitus sancti et sanctitatis titulo viventes donabantur, 216. Non ideo tamen omnes post mortem sanctitatis cultum obtinebant, exceptis episcopis martyrii gloria coronatis, ibid. Tres tantummodo sunt Aquileienses episcopi non martyres quinque priorum saeculorum, qui sanctitatis cultum obtinuerunt, ibid. Exempla afferuntur Aquileiensium episcoporum quinti saeculi, qui quamvis et sancti et sanctitatis titulo viventes honorati fuerint, sanctitatis cultum post mortem minime obtinuerunt, 217. Sanctitatis alicujus testimonium est, ipsa illius nominis in Martyrologiis recensio, ibid. Et hoc, etiamsi recenseatur absque ullo seu beati seu sancti titulo, 219. Sancti ac beati denominatio in veteribus Martyrologiis non est aestimanda juxta vigentem Ecclesiae disciplinam, qua beati inferiores gradu a sanctis censentur in cultu, 220. Quaenam antiquitus ratio fuerit colendi sanctos, cum viris clarissimis investigatur, 225. Soli sancti Martyres antiquitus in Ecclesia colebantur, festo die indicto cum peculiari officio et missa, paucis tantum, decursu temporis, eisque celebrioribus, inductis confessoribus, 226, 227. Sanctorum non martyrum paulo antiquiorum canonizatio ab inventione corporum sumebat initium, 229.
    Sanctorum merita et orationes pro nobis a S. Niceta asseruntur. Sanctorum invocationem docet, 233.
    Sardicensis concilii canon 6, de non constituendis episcopis in pagis vel parvis urbibus, sed tantum in urbibus populosis et episcopatu dignis, 101.
    Scythae, barbara gens, ubinam positi? 14.
    Sidonius Apollinaris in Epitaphio Claudiani Mamerti fratris S. Mamerti episcopi Viennensis eum vocat antistitem [Col. 1246] ordine in secundo, id est, ut videtur, episcopum auxiliarem S. Mamerti fratris illius, 99.
    Sirmondi opinio, non favet episcopis auxiliaribus, 99.
    Spiritus sanctus. Spiritus sancti processio, etiam a Filio. Hujus processionis Spiritus sancti etiam a Filio, explicate non meminit S. Nicetas Aquileiensis in sua Symboli Explanatione; sed id commune habuit cum aliis Patribus, tum ejusdem, tum anterioris aetatis, 270. Cur S. Nicetas aliique Patres, processionis Spiritus sancti etiam a Filio explicate non meminerint, ibid. 271. Non ideo tamen S. Nicetas, aliique Patres, negatae processionis Spiritus sancti etiam a Filio argui possunt, 271, 272. Fides processionis Spiritus sancti etiam a Filio, communis erat professionis, S. Nicetae aetate; licet explicate in Symbolo non traderetur, ibid., 273. S. Nicetas nihilominus hujus processionis sancti Spiritus etiam a Filio mentionem quamdam fecisse videtur, 273. Vid. Filioque.
    Status medius in alia vita, ubi neque sit gloria, neque poena. Huncne statum in alia vita admisit S. Nicetas? 279. Expenduntur complures sanctorum Patrum, tum Graecorum, tum Latinorum, Nicetae similes dicendi modi, ibid., usque 282. Cum Jacobo Billio recto sensu donantur tum sancti Nicetae, tum aliorum Patrum, scriptorumque, in hanc rem aut ambigua, aut non satis aperta loca, 282, 283. Verba eorumdem ambigua, aut non satis aperta, clarioribus aliis explicantur, maxime vero in S. Niceta, 283, 284.
    Stylus cognoscendorum operum optima regula, 4. Ex stylo germanitatem agnoscimus opusculorum S. Nicetae, de Symbolo, et ad Virginem lapsam, 5. Aliquid praeter stylum in dijudicandis scriptionibus desiderari solet, 6. Stylus Explanationis Symboli Nicetam auctorem illius prodit Aquileiensem, potius quam Dacum, 154. Stylus opusculorum S. Nicetae perpenditur, et sui generis stylus asseritur, 209, 210.
    Suffraganeae Ecclesiae, et suffraganei episcopi. Suffraganeae cathedrales ecclesiae metropolis Aquileiensis, ibi decursu temporis, ut plurimum, erectae fuerunt, ubi primitus auxiliares episcopi pro eadem Aquileiensi Ecclesia sedere consueverant. 116. Episcopi quatuor suffraganearum cathedralium Ecclesiae Aquileiensis, in monumentis duodecimi et decimi tertii saeculi, recensentur veluti canonici nati Aquileiensis Ecclesiae, 117. Adsunt exempla episcoporum et archiepiscoporum in Gallia, qui canonici erant ecclesiae sancti Martini Turonensis: nec non et episcoporum provinciae Cantuariensis in Anglia, qui canonici erant metropolitanae ipsius Cantuariensis Ecclesiae, ibid. At canonicatus in Aquileiensi Ecclesia quatuor suffraganeorum episcoporum ejusdem Ecclesiae, indicare videtur Aquileiensem eorum originem, ab eo tempore quo, auxiliares cum essent episcopi, ibidem fortasse constituti pro episcopo Aquileiensi, de ejusdem Aquileiensis Ecclesiae gremio censebantur, ibid., et 118. Suffraganeae Ecclesiae in Occidente quodammodo exstiterunt, etiam antequam earumdem Ecclesiae matres metropolitanarum nomine et dignitate gauderent, 120. Modus aperitur quo suffraganeae Ecclesiae primitivae in Christiano orbe surrexerunt, et quo etiam efformatae fuerunt suffraganeae ecclesiae metropolis Aquileiensis, 121. Quibus honoris significationibus suffraganeae Ecclesiae, maxime vero suffraganeae Aquileiensis provinciae, coluerint antiquitus metropolitanam? 121, 122. Filios vocabat suffraganeos episcopos suos, sed singulari exemplo, Folcus quidam Rhemensis archiepiscopus saeculo decimo, ibid.
    Symbolum apostolorum. Symbolum apostolorum Ecclesiae Aquileiensis, in quo differebat a veteri Symbolo apostolorum communi Romano? 63. Sancti Nicetae tempore jam obsoleverat usus Symboli Aquileiensis in ipsa Aquileiensi Ecclesia, maxime vero in publicis Symboli expositionibus, 64. Probabiliter multo etiam ante S. Nicetae episcopatum coepit in Ecclesia Aquileiensi Romanum Symbolum praevalere, ibid. Etiamsi S. Nicetae aetate Romanum Symbolum publice in Aquileiensi Ecclesiae traderetur, non ita tamen obsoleverat vetus Aquileiensis formula, ut ea privati non uterentur, et ut Ecclesiae ejusdem praesules ipsius additamenta quandoque non adhiberent, explicationis gratia, in Romani Symboli explanationibus, 66. Ubi in Romani Symboli explanationibus vestigia adsint veteris Aquileiensis Symboli, non immerito eaedem explanationes censeri possunt Ecclesiae Aquileiensis fetus, ibid. Apostolorum Symbolo additamenta inseruerunt Aquileienses praesules, ut obviam irent quibusdam haeresibus, quibus facilis esset accessus apud Aquileienses, ac probabiliter commercii causa, 160, 161.
    Symboli apostolici expositiones, aliae erant domesticae ac privatae, aliae publicae et solemnes, 151. Privatas dabant competentibus inferiores clerici, ac praesertim diaconi; publicas semper, aut fere semper, et ex munere proprio [Col. 1247] episcopi, 151, 152, 153. Symbolum competentibus oretenus tradebatur; a competentibus oretenus reddebatur, vetito prorsus quocumque scriptae paginae adminiculo, 238, seqq. Atque haec eadem erat Aquileiensis Ecclesiae disciplina, 240. Quamdiu haec disciplina in Ecclesia perduraverit, ac praesertim in Ecclesia Aquileiensi? 241.
    Symbolum fidei sanctus Nicetas appellat pactum a competentibus cum Domino factum, 242. Appellat quoque commonitorium fidei, 242.

T
    Tergestina Ecclesia. Tergestini episcopi, in veteribus monumentis Aquileiensibus, exhibentur veluti canonici nati metropolitanae Ecclesiae Aquileiensis, 117, 295. Ad Tergestinam civitatem presbyterum et diaconum primus direxit, apostolico aevo, S. Hermagoras protoepiscopus Aquileiensis, 119.
    Theatrum. Theatris instructa fuit Aquileiensis urbs ante Attilanam cladem, et fortasse etiam postea, 48, 49. Theatra frequentia erant in minoribus etiam urbibus ac municipiis, atque exstabant interdum in ipsis pagis, 48.
    Theophilus, Gothorum episcopus. Vide Gothi.
    Treus Lucretius, auctor operis cui titulus: Sacra Monumenta provinciae Fori-Julii, omnium primus Romatianam Gennadii et Martyrologii Romani civitatem in Aquileiensi Ecclesia invenit, 89.
    Trithemius Joannes. Ejus de S. Niceta testimonium in opere de Scriptoribus Ecclesiasticis ex editione Fabricii, 185. Quid vero peculiare in editione Francofurtiensi 1601, typis Wechelianis? 182. Libellum S. Nicetae primum ad competentes, quem Gennadius describit, unico vocabulo Praeparatorium appellat Trithemius, 187.

U
    Urbis Romae et Romae appellatione donabantur antiquitus in Hispania quaelibet regiae urbes, 86.
    Urbis Romae et Romae episcopi, priscis saeculis dicebantur auxiliares episcopi pontificum Romanorum, qui Romae degebant apud eosdem, 97, 98.

V
    S. Valerianus Aquileiensis episcopus. Eo sedente, ac praesidente una cum S. Ambrosio Mediolanensi episcopo, celebratum fuit Aquileiense concilium anno 381, 112. Ad hunc Valerianum probabiliter pertinebant aliqui ex episcopis absque sede, qui huic concilio interfuerunt, 113. Non baptizavit Rufinum, quia tunc aberat Aquileia, religionis causa, 150. S. Valeriani nomen abest a Kalendariis et Missalibus typis editis Aquileiensis ritus; et nihilominus astruitur illius cultus in Aquileiensi Ecclesia, 225, 226. Hujus sancti episcopi nullae in Aquileiensi Ecclesia notae sunt, aut fuerunt praeteritis saeculis, sacrorum cinerum reliquiae, 229.
    Velatio conjugalis, quid apud ethnicos Romanos? quid apud Christianos? 249, 250.
    Velationis mulierum in Ecclesia praeceptum ab Apostolo factum, ad virgines etiam Deo dicatas Tertullianus extendit; et quare? 249.
    Velatio virginalis. Vide Virginitas, et Virgines Sacrae.
    Venantius Fortunatus, in sua Symboli Expositione, veluti data opera, in compendium redegit Commentarium Rufini in Symbolum apostolorum, 68.
    Vercellensis Ecclesia. Monasterium virginale Vercellense, S. Eusebii nuncupatum, primum in Occidente asseritur in quodam libro, etc., 245.
    Vestimenta subtilia reprehendebat S. Nicetas in fidelibus sibi commissis: quid vero per hanc vestimentorum subtilitatem? 52. Horum vestimentorum abusus apud barbaras gentes non videtur obtinuisse; facile vero apud Aquileienses, etiam post Attilanam cladem, 52, 53.
    Vigiliae sacrae. Vigiliarum sacrarum usum in Aquileiensi Ecclesia vigentem memorat sanctus Nicetas, 242.
    Virginitas et Virgines sacrae. Ex libello S. Nicetae ad Virginem lapsam eruditi omnes sumpserunt, qui argumentum illustrarunt de sacris virginibus, earumque coetibus ac instituto, 72. Virginitas culta a muliebri sexu apud Aquileienses, 74. De virginibus, seu sacratis, seu non sacratis, quid sancitum fuerit in concilio Forojuliensi anni 796, sub S. Paulino patriarcha Aquileiensi? 75. S. Columba, virgo sacra Aquileiensis Ecclesiae, quae nonagenaria obiit anno 453, ejusque inscriptio sepulcralis, 76, 77. Quid de virginitatis proposito, ac de virginibus sancti Patres? 235. Quid virgo sacra apud S. Nicetam fuerit? 235. Quid virginale corpus in ore ejusdem atque aliorum Patrum? ibid. Quid Virginitatis gloria et virgines Deo sacrae in hominum opinione priscis saeculis? 236. Quanta cura probarentur puellae, antequam ad virginitatem Deo dicandam admitterentur? 236. Quid de virginitatis proposito solemniter explicito, S. Nicetae aetate, Ecclesiae doctrina ferebat? 237, 238. [Col. 1248] Quaenam aetas requirebatur in puellis ut ad virginitatis propositum emittendum admitterentur? 246.
    In velatione solemni sita erat virginalis propositi publica et plena professio, 248, 249. Quid velatio virginum indicaret; et unde sumpta haec velationis in virginibus caeremonia? ibid. Velationis virginum monumenta, primi et secundi saeculi, in Ecclesia Romana, 250, 251. Virginum velamen sacrum ac sanctum appellavit antiquitas: et unde illius sanctitas veniebat? 251. Plura de hoc velamine virginali traduntur, quae formam illius, materiam, qualitatem usumque respiciunt, ex quodam potissimum Tertulliani textu, 251, 252. Virginum velatio, consecratio antiquitus dicebatur; et ita semper appellata fuit, 252. Haec vero ad divinum altare peragebatur, ac maxime die sancta Dominicae Resurrectionis, 252, 253. Die quoque Natali Salvatoris nostri agebatur haec solemnitas; cui demum aliae quoque festivitates praestitutae fuerunt, ibid. Quid vero de habitu sacrarum virginum? ibid., et 254. Quis sacrarum virginum initiator? ibid. Virginum initiationem comitabatur episcopi ad eas allocutio, 255. Vide Crines sacrarum virginum.
    Processus virginum in ecclesiam, choro facto, ad hymnorum spiritalium cantum, ad lectiones coelestes, et etiam ad sacras vigilias noctis, 255. Cautiones a patribus inculcatae et a virginibus adhibitae pro ipso ad ecclesiam accessu, 256. Die tantum Dominico ad ecclesiam procedebant virgines Bethlehemitici monasterii, ibid. In ecclesia vero sacrae virgines omnes simul uno loco aderant; qui locus in ecclesia Aquileiensi erat etiam tabulis separatus, ac peculiari elegantia ornatus, 257. Ad hunc locum matronae religiosae ac nobiles veniebant, ut a sacris virginibus osculum pacis acciperent, ibid. Episcoporum peculiaris cura erga sacras virgines; ac praesertim S. Nicetae episcopi Aquileiensis erga sacras virgines monasterii sui. 257, 258.
    Virginem sacram quae se violari permisisset adulteram dixerunt sancti Patres, 259, 260. Bis adulteram appellavit S. Nicetas suam virginem lapsam; et quare? ibid. Ad peculiarem honorem servandum integrae virginitatis nulla viduarum admittebatur ad velum accipiendum; et virgines ipsae quae virginitatis jacturam fecissent absque propria culpa, amplius in virginum coetu ac numero non habebantur, ibid. In virgines sacras, quae pactum virginitatis sua culpa non servassent, semper animadvertit antiquitas severioribus poenis, ibid. Vide etiam Peccata, Poenitentia.
    Vita aeterna extra unam catholicam Ecclesiam comparari non potest, 232. In hac tamen etiam catholica Ecclesia vita aeterna solis est fidelibus et caste viventibus praeparata, ibid.
    Vivos et mortuos. Quomodo haec verba Symboli explicaverit Rufinus Aquileiensis in suo Commentario in Symbolum apostolorum? 71. Quomodo S. Nicetas in Symboli Explanatione? 266. Quomodo S. Augustinus aliique Patres? ibid., usque ad 270. Vide Judicium Extremum.

W
    Wesselingius Petrus, editor atque illustrator Itinerarii Antonini, opinionem carpit Antonii Pagii, qui in eodem Itinerario, pro voce Remisiana, videre voluisset vocem Gennadii Romatiana, 84.

Z
    Zabeus Joannes Prosdocimus, peculiari sua dissertatione Venetiis edita anno 1803, probandum sibi proposuit Explanationem Symboli tribuendam probabilius esse sancto Niceae Dacorum episcopo, quam beato Nicetae episcopo Aquileiensi, 1. In eorum sententiam ivit, qui Niceam seu Nicetam, a Gennadio appellatum Romatianae civitatis episcopum, alium ab Aquileiensi Nicea seu Niceta dixerunt, eumque propugnarunt illius in Dacia civitatis episcopum, quae Remisianae, aut parum dissimili alio nomine appellatur; eumdemque propterea qui S. Paulini Nolani amicus fuit, 1. Agnovit Zabeus germanitatem duorum opusculorum Romatiani Nicetae quae extant; Explanationis scilicet Symboli, et libelli ad lapsam Virginem, 5. In verbis S. Nicetae, Explanationis cap. 4, non animadvertit Zabeus confutationem noviter exorti Eutychiani erroris; sed obiter tantum aspexit reprobationem veterum illorum haereticorum, qui veram in Christo humanitatem negarunt, et ita quodammodo Eutychi praeluserunt, 27. Verba tituli ex codice Ghisiano, Beati Nicetae Aquileiensis episcopi, gratis asserit Zabeus converti debere in, Beati Nicetae vel Niceae Romatianae in Dacia episcopi, 56. Titulum Explanationis frustra falsatum putat ab illius exscriptore, qui vocem Aquileiensis arbitrario addiderit, 58. Non esse S. Nicetae Aquileiensis Explanatianem Symboli ostendere nititur Zabeus, quia in ea non peculiare Symbolum Ecclesiae Aquileiensis explanatur, sed commune Symbolum vetus Ecclesiae Romanae: neque advertit Symbolum Aquileiense S. Nicetae tempore jam in desuetudinem abiisse, quoad publicum [Col. 1249] ejusdem usum, ut Romano Symbolo locum daret, 63. Vocem Impassibilis, Aquileiensis Symboli, in Explanatione S. Nicetae adhibitam, Zabeus non vidit, 67. Voces alias, ex Aquileiensi Symbolo a S. Niceta in Explanatione usurpatas, quae indicia sunt Aquileiensis originis Explanationis illius nullius momenti existimat pro asserendo eidem Nicetae Aquileiensi episcopatu. ibid. Varietates veterum monumentorum in signanda Daciae civitate, cujus episcopus perhibetur Nicetas Gennadianus; inter quas ipsa Gennadii Romatiana seu Romaciana locum non habet, 84.
    Capite 7 data opera fit satis Zabei momentis contra Aquileiensem Niceae seu Nicetae Gennadiani episcopatum, 134, seqq. Non probat Zabeus Aquileiensem episcopum quinto saeculo non habuisse cur gentilitatem libello apposito aut data occasione impugnaret, prout impugnavit Gennadianus Nicetas, 135, seqq. Vide Gentilitas et Gentiles. Barbarae et efferatae gentis epitheta non conveniunt Dacorum populo cis Danubium sito, ubi Nicetae Gennadiani episcopatum figit Zabeus, 136. Non evincit Zabeus, non consuevisse Aquileienses episcopos per seipsos Symboli explicationem catechumenis tradere, 150. Non innititur veritati Zabei assertio, quod ii tantum episcopi consueverint per seipsos explicationem Symboli tradere catechumenis, aut quibus fuerit familiare loqui ex tempore, aut quibus consuetudo scribendi calamum effecerat promptiorem, 153. Stylus opusculorum Nicetae Gennadiani Zabeo non suffragatur, ut eumdem astruat non Aquileiensem fuisse, sed Dacum: quinimmo Aquileiensem illum fuisse, potius quam Dacum, ex stylo ipso cognoscimus, 154. Defectum exercitationis in scribendo non probat Zabeus in Aquileiensi Niceta, ex criminationibus quas eidem apponit; parcitatis nempe scribendi, etiam in urgenti necessitate Ecclesiae suae, et neglectus responsionis ad epistolam S. Leonis 157. Objectiones ex Latino sermone, quas praevidet [Col. 1250] Zabeus non solvit: quinimmo Ulfilae episcopi factum, quod sibi Zabeus objicit, tale est, ut omnino contra illius sententiam faciat, 159. Iterum barbaras ferasque nationes perperam appellat populos novae Daciae cis Danubium; et Dacos barbaros cum Romanis confundit, 160. Nihil omnino probat contra Aquileiensem Nicetae Gennadiani episcopatum mentio quae in Explanatione habetur Marcionitarum, Cataphrygarum, Manichaeorum, et erroris etiam Arianorum, 160, seqq. Immo rem nostram agit Zabeus, dum Marcionitarum, Cataphrygarum ac Manichaeorum errores obtinuisse asserit inter barbaras Dacorum regiones, etc., 164, 165. Hos enim errores barbarae gentes secum in Italiam tulerunt, atque in Aquileiensem ditionem, in tot eorum irruptionibus, etc., ibid. Manichaei vero, etsi non barbari, Nicetae aetate in Aquileiensi episcopatu adesse poterant, ob infelicem illorum temporum conditionem, 166. Non erat cur Pelagianorum aut Pelagianismi mentionem faceret S. Nicetas Aquileiensi in Explanatione capite 10, ubi de pseudoecclesiis haereticorum et schismaticorum; et quare? 167, seqq.
    Novum S. Nicetae Aquileiensis cultum probare nititur Zabeus in ipsa Aquileiensi Ecclesia, ex defectu Nicetae nominis in omnibus Kalendariis ac Missalibus propriis Aquileiensis Ecclesiae, quae supersunt: sed huic animadversionis fit satis, 224.
    Zaccharia Franciscus Antonius perperam Fontaninum criminatus est super interpretatione inscriptionis sepulcralis sacrae virginis Aquileiensis Columbae, 78.
    S. Zeno, Veronensium episcopus. Egregius illius tractatus, seu sermo, de duodecim Signis, ad neophytos post baptismum, 195, 196.
    S. Zosimus, Romanus pontifex, anno 418, tractoriam evulgavit adversus Pelagii ac Coelestii errores, 167.






[Col. 1249]
ORDO RERUM QUAE IN HOC TOMO CONTINENTUR.



S. PETRUS CHRYSOLOGUS.
    Seb. Pauli praefatio in novam hanc editionem. 
    VITA S. PETRI CHRYSOLOGI, ex Libro Pontificali AGNELLI. 13
    CAPUT PRIMUM. Ibid
    CAP. II.---Petri Chrysologi ordinatio coelitus imperata. 16
    CAP. III.---Aedes Petro curante constructae. Ejusdem cum Projecto Corneliense synchronologia. S. Barbatiani funus. 17
    CAP. IV.---Petrus mortem suam praevidet, praedicitque. Forum Cornelii pergit ibique decedit. Locus sepulcri. 18
    Observationes Bacchinii abbatis ad Vitam Petri Chrysologi ex Agnelli Pontificali. 19
    VITA PETRI CHRYSOLOGI, ex Castillo. 27
    § PRIMUS.---Chrysologi patria, ortus et nomen proponuntur. 27
    § II.---Chrysologi educatio, ad episcopatum Ravennae electio et ejusdem consecratio referuntur. 30
    § III.---Varia Chrysologi episcopi Ravennatis gesta virtutesque referuntur. 34
    § IV.---De pretiosa Chrysologi morte ejusque sepulcro glorioso. 37
    § V.---De scriptis divi Petri Chrysologi. 40
    VITA PETRI CHRYSOLOGI per Dominicum Mitam. 45
    SCHOENEMANNI NOTITIA, in qua locus, tempus et forma omnium editionum S. Petri Chrysologi indicantur. 79
    DISSERTATIO de Metropoli ecclesiastica Ravennatensi, per Jos. A. Amadesium. 91
    Prooemium. Ibid.
    CAPUT PRIMUM.---Utrum Mediolanensi Ecclesiae subjecta fuerit Ecclesia Ravennas quatuor prioribus aerae Christianae saeculis. 92
    CAP. II.---De litteris Clementis II, Romani pontificis praeeminentiam in conciliis Ravennati episcopo super Mediolanensem asserentis. 111
    CAP. III.---Quid operari liceat de origine Metropoliticae dignitatis in Ecclesia Ravennatense. 145
    CENSURA Sermonum Petri Chrysologi. 179
    PETRI CHRYSOLOGI SERMONES. 183
    SERMO PRIMUS.---De duobus filiis, prodigo et frugi, et primo de abscessu prodigi a patre. 183
    SERM. II.---De eisdem, ubi de reditu filii ad patrem. 187 [Col. 1250]
    SERM. III.---De eisdem, ubi de occursu patris ad fiilium. 190
    SERM. IV---De eisdem, ubi de livore senioris filii in prodigum redeuntem. 194
    SERM. V.---De eisdem, Judaeum et Gentilem figurantibus. 197
    SERM. VI.---De laetitia ob inductionem gentium ad fidem et gratiam. In Psalmum XCIX. 202
    SERM. VII.---De hypocrisi et eleemosyna. In illud Matthaei VI: Cum jejunatis, nolite fieri sicut hypocritae tristes. 205
    SERM. VIII.---De jejunio et eleemosyna. 208
    SERM. IX.---De eisdem. In illud Matthaei. Attendite ne justitiam vestram faciatis coram hominibus. 211
    SERM. X.---De infidelibus ad baptismum ducendis. In Psalmum XXVIII. 214
    SERM. XI.---De jejunio et tentationibus Christi. 219
    SERM. XII.---De eisdem. 222
    SERM. XIII.---De eisdem. 226
    SERM. XIV.---De fructibus eleemosynae. In Psal. XL. 231
    SERM. XV.---De centurione. 234
    SERM. XVI.---De duobus daemoniacis. 238
    SERM. XVII.---De daemoniaco. 243
    SERM. XVIII.---De socru Petri infirma et sanata. 246
    SERM. XIX.---De scriba, cui Christus sequi se non permisit. 249
    SERM. XX.---De sedata maris tempestate. 253
    SERM. XXI.---De eadem. 257
    SERM. XXII. De terrenorum cura despicienda, deque servo vigili. 259
    SERM. XXIII.---De terrenorum cura despicienda, et promissione Regni. 263
    SERM. XXIV.---De servo vigili et felicitate regni Dei. 266
    SERM. XXV. De terrenorum cura despicienda, et promissione regni. 269
    SERM. XXVI.---De fideli dispensatore. 272
    SERM. XXVII.---De scandalo tollendo. 275
    SERM. XXVIII.---De Matthaei publicani ac divitis vocatione, et de Christo cum publicanis manducante, et apostolos pauperes eligente. 278
    SERM. XXIX. De eisdem, et de auro. 281
    SERM. XXX.---De eisdem. 284
    SERM. XXXI.---De pharisaeorum et discipulorum Joannis jejunio. 287 [Col. 1251]
    SERM. XXXII.---De eo qui habebat manum aridam, 289
    SERM. XXXIII.---De filia archisynagogi, deque muliere sanguinis profluvio laborante. 292
    SERM. XXXIV.---De eisdem. 296
    SERM. XXXV.---De muliere profluvio sanguinis obnoxia, 299
    SERM. XXXVI.---De haemorrhoissa, et filia archisynagogi. 301
    SERM. XXXVII.---De Jonae prophetae signo. 303
    SERM. XXXVIII.---De injuria aequo animo toleranda, 306
    SERM. XXXIX.---De Perseverantia orationis. 309
    SERM. XL. De bono Pastore. 312
    SERM. XLI.---De jejunio et eleemosyna. 314
    SERM. XLII.---De eisdem. 317
    SERM. XLIII.---De oratione, jejunio et eleemosyna, 320
    SERM. XLIV.---De consilio impiorum, via peccatorum, et cathedra pestilentiae. In Psalmum I. 322
    SERM. XLV.---De homine fragili Deum orante, ne se arguat in ira. In Psalmum VI. 325
    SERM. XLVI.---De exsultatione spirituali, et confessione peccatorum. In Psalmum XCIV. 328
    SERM. XLVII.---De parabolis inventae margaritae, et sagenae missae in mare. 331
    SERM. XLVIII.---De Christo, fabri filio appellato, et de invidia. 333
    SERM. XLIX.---De eisdem, secundum Marcum. 337
    SERM. L.---De paralytico curato. 339
    SERM. LI.---De daemoniaco surdo et muto curato. 342
    SERM. LII.---De eodem. 344
    SERM. LIII.---De pace. 347
    SERM. LIV.---De Zachaeo. 348
    SERM. LV.---De paterna Dei in nos dilectione, de patrum in filios charitate, et de Judaeorum poena. 352
    SERM. LVI.---De Symbolo apostolorum. 354
    SERM. LVII.---In Symbolum apostolorum. 357
    SERM. LVIII.---In idem. 360
    SERM. LIX.---In idem. 362
    SERM. LX.---In idem. 365
    SERM. LXI.---In idem. 368
    SERM. LXII.---In idem. 371
    SERM. LXIII.---De Lazaro a mortuis suscitato. 375
    SERM. LXIV.---De eodem. 379
    SERM. LXV.---De eodem. 382
    SERM. LXVI.---De divite et Lazaro. 386
    SERM. LXVII.---In Orationem Dominicam. 390
    SERM. LXVIII.---In eamdem. 393
    SERM. LXIX.---In eamdem. 396
    SERM. LXX.---In eamdem. 398
    SERM. LXXI.---In eamdem. 401
    SERM. LXXII.---In eamdem. 404
    SERM. LXXIII.---De paschali solemnitate. 406
    SERM. LXXIV.---De Resurrectione Christi. 408
    SERM. LXXV.---De eadem. 411
    SERM. LXXVI.---De eadem, deque secunda Christi manifestatione facta mulieribus a monumento regredientibus. 414
    SERM. LXXVII.---De resurrectione Christi. 417
    SERM. LXXVIII.---De septima Christi manifestatione facta discipulis ad mare Tiberiadis. 420
    SERM. LXXIX.---De resurrectione Christi. 422
    SERM. LXXX.---De Christi resurrectione, et secunda manifestatione facta mulieribus a monumento regredientibus. 424
    SERM. LXXXI.---De quinta Christi manifestatione facta discipulis, cum Thomas abesset. 427
    SERM. LXXXII.---De Christi resurrectione, et quarta manifestatione facta duobus euntibus in castellum. 430
    SERM. LXXXIII.---De nona Christi manifestatione facta recumbentibus undecim discipulis. 432
    SERM. LXXXIV.---De quinta Christi manifestatione facta discipulis, cum abesset Thomas, deque sexta, cum adesset. 436
    SERM. LXXXV.---De ingressu Christi in templum, et Judaeorum admiratione. 440
    SERM. LXXXVI.---De Annuntiatione et Conceptione D. Joannis Baptistae. 441
    SERM. LXXXVII.---De eisdem. 444
    SERM. LXXXVIII.---De eisdem. 446
    SERM. LXXXIX.---De eisdem. 450
    SERM. XC.---De eisdem. 452
    SERM. XCI.---De eisdem. 455
    SERM. XCII.---De eisdem. 458
    SERM. XCIII.---De conversione Magdalenae. 460
    SERM. XCIV---De eadem, et Pharisaeo murmurante, ac Christo respondente. 464 [Col. 1252]
    SERM. XCV.---De eadem, ubi de Magdalenae allegorica conversione. 467
    SERM. XCVI.---De parabola zizaniorum. 469
    SERM. XCVII.---De eadem. 471
    SERM. XCVIII.---De parabola grani sinapis. 474
    SERM. XCIX.---De parabola fermenti. 477
    SERM. C.---De Syrophoenissa, sive Cananaea. 479
    SERM. CI.---De morte contemnenda a fidelibus, et quare illam permiserit Deus. In illud Lucae: Nolite timere eos qui occidunt corpus, etc. 481
    SERM. CII.---De centurione. 484
    SERM. CIII.---De filio viduae excitato a mortuis, deque corporum resurrectione. 487
    SERM. CIV.---De divite cujus ager ferax fuit. 490
    SERM. CV.---De muliere quae habebat spiritum infirmitatis. 492
    SERM. CVI.---De ficu quae fructum non protulit. 495
    SERM. CVII.---In D. Petrum episcopum Ravennae. 497
    SERM. CVIII.---De homine, ut sit hostia et sacerdos Dei. In verba Apostoli: Obsecro vos per misericordiam Dei, etc. 499
    SERM. CIX.---De hostia corporis et animae, Deo rationabiliter offerenda. In eadem verba Apostoli. 501
    SERM. CX.---De salute sub fide reposita, justificatione a Deo per Christum, et de morte pro Christo subeunda. In verba ejusdem: Non est autem scriptum propter Abraham tantum, etc. 503
    SERM. CXI.---De peccato originali. In verba ejusdem: Propterea sicut per unum hominem peccatum in hunc mundum intravit. 505
    SERM. CXII.---De morte per hominem, vita et gratia per Christum habita, deque abundantia delicti propter legem: In verba ejusdem: Si enim unius delicto mors regnavit per unum. 507
    SERM. CXIII.---De non permanendo in peccato, ut gratia abundet, et de virtutibus inserviendo. In verba ejusdem: Quid ergo dicemus? Permanebimus in peccato, ut gratia abundet? etc. 510
    SERM. CXIV.---De servis legis et gratiae. In verba ejusdem: Peccabimus, quia non sumus sub lege, sed sub gratia, etc. 512
    SERM. CXV.---De lege abrogata per gratiam. In verba ejusdem: An ignoratis, fratres, scientibus enim legem loquor, etc. 515
    SERM. CXVI.---De cognitione peccati per legem. In verba ejusdem: Quid ergo dicemus? Lex peccatum est? Absit, etc. 517
    SERM. CXVII.---De Adam primo et novissimo. In verba ejusdem: Factus est primus homo Adam in animam viventem. 520
    SERM. CXVIII.---De morte et resurrectione carnis. 522
    SERM. CXIX.---De vero cursu pro corona gloriae. In verba ejusdem: Nescitis quod hi qui in stadio currunt, etc. 524
    SERM. CXX.---De figura saeculi vitanda, et forma Salvatoris assumenda. In verba ejusdem: Nolite configurari huic saeculo, etc. 526
    SERM. CXXI.---De divite et Lazaro. 529
    SERM. CXXII.---De eisdem. 533
    SERM. CXXIII.---De eisdem. 536
    SERM. CXXIV.---De eisdem. 540
    SERM. CXXV.---De villico iniquo. 543
    SERM. CXXVI.---De eodem. 546
    SERM. CXXVII.---De Decollatione D. Joannis Baptistae. 549
    SERM. CXXVIII.---In Apollinarem episcopum et martyrem. 552
    SERM. CXXIX.---In D. Cyprianum martyrem. 555
    SERM. CXXX.---In consecratione episcopi. 556
    SERM. CXXXI.---De Deo, ut videatur; de livore et pertinacia Judaeorum, deque hominis Morte. 557
    SERM. CXXXII.---De unitate fidelium. 561
    SERM. CXXXIII.---In D. Andream apostolum. 563
    SERM. CXXXIV.---In D. Felicitatem martyrem. 564
    SERM. CXXXV.---In D. Laurentium. 565
    SERM. CXXXVI.---In Adelphum episcopum. 567
    SERM. CXXXVII.---De praedicatione D. Joannis Baptistae. 568
    SERM. CXXXVIII.---De pace. 572
    SERM. CXXXIX.---De remittendo fratri delicto. Ibid.
    SERM. CXL.---De Annuntiatione D. Mariae Virginis. 573
    SERM. CXLI.---De Incarnatione Christi. 577
    SERM. CXLII.---De Annuntiatione D. Mariae Virginis. 579
    SERM. CXLIII.---De eadem. 582
    SERM. CXLIV.---De eadem. 585
    SERM. CXLV.---De generatione Christi, et Joseph Mariam dimittere volente. 588 [Col. 1253]
    SERM. CXLVI.---De eadem, ac Joseph sponso, et sponsa matre. 591
    SERM. CXLVII.---De Incarnationis sacramento. 594
    SERM. CXLVIII.---De eodem. 596
    SERM. CXLIX.---De Nativitate Christi, et pace Christianorum. 598
    SERM. CL.---De fuga Christi in Aegyptum. 599
    SERM. CLI.---De eadem. 602
    SERM. CLII.---De infantium Nece. 604
    SERM. CLIII.---De eadem. 607
    SERM. CLIV.---In D. Stephanum protomartyrem. 608
    SERM. CLV.---De kalendis Januarii, quae varia gentium superstitione polluebantur. 609
    SERM. CLVI.---De Epiphania et Magis. 611
    SERM. CLVII.---De eisdem. 614
    SERM. CLVIII.---De eisdem. 616
    SERM. CLIX.---De eisdem. 619
    SERM. CLX.---De eisdem. 620
    SERM. CLXI.---De parabola servi ab agro regressi, deque hominis erga Deum gratitudine. 622
    SERM. CLXII.---De eo qui volebat dividere haereditatem. 625
    SERM. CLXIII.---De terrenorum cura despicienda. 628
    SERM. CLXIV.---De igne coelesti, de separatione facta a Christo, et de Ecclesiae et Synagogae divisione. In illud Lucae: Ignem veni mittere in terram, etc. 630
    SERM. CLXV.---De consecratione D. Projecti episcopi Forocorneliensis. 633
    SERM. CLXVI.---De quadragesimali jejunio. 634
    SERM. CLXVII. De D. Joanne Baptista praedicante, deque poenitentia agenda. 636
    SERM. CLXVIII.---De parabola centum ovium. 639
    SERM. CLXIX.---De parabola drachmae perditae. 641
    SERM. CLXX.---De Christo pro nobis varias formas suscipiente, apostolos vocante, morbos curatum mittente, et paupertatem praecipiente. 644
    SERM. CLXXI.---De discipulis illotis manibus prandentibus. 647
    SERM. CLXXII.---De invidia et hyprocrisi. 648
    SERM. CLXXIII.---De D. Joanne Baptista, et Herode. 650
    SERM. CLXXIV.---De Decollatione D. Joannis Baptistae. 653
    SERM. CLXXV.---De Marcellino episcopo Vicohaventino, et D. Mariae Virginis partu. 656
    SERM. CLXXVI.---De caeco. 663

APPENDIX.
    SERM. I.---De Oratione Dominica. 665
    SERM. II.---De eadem. 668
    SERM. III.---De eadem. 670
    SERM. IV.---De eadem. 673
    SERM. V.---De eadem. 675
    SERM. VI.---De verbis Evangelii Matth. XVII: Hoc genus in nullo ejicitur, nisi oratione et jejunio. 678
    SERM. VII.---De verbis Evangelii Joann. XIV: Pacem meam do vobis, pacem meam relinquo vobis. 679

S. VALERIANUS.
    J. Sirmondi Epistola de hac S. Valeriani editione. 681
    Notitia in S. Valerianum. 683
    Testimonia de S. Valeriano. 689
    S. VALERIANI HOMILIAE. 691
    HOMILIA PRIMA.---De bono disciplinae. Ibid.
    HOMIL. II.---De arcta et angusta via. 696
    HOMIL. III.---Item de arcta et angusta via. 700
    HOMIL. IV.---De promissis et non redditis. 702
    HOMIL. V.---De oris insolentia. 706
    HOMIL. VI.---De otiosis verbis. 709
    HOMIL. VII.---De misericordia. 713
    HOMIL. VIII.---Item de misericordia. 716
    HOMIL. IX.---Iterum de misericordia. 719
    HOMIL. X.---De parasitis. 722
    HOMIL. XI.---Qui gloriatur in Domino glorietur. 725
    HOMIL. XII.---De bono conservandae pacis. 728
    HOMIL. XIII.---De eodem. 731
    HOMIL. XIV.---De bono humilitatis. 735
    HOMIL. XV.---De bono martyrii. 738
    HOMIL. XVI.---De eodem. 741
    HOMIL. XVII.---De eodem. 744
    HOMIL. XVIII.---De Machabaeis. 746
    HOMIL. XIX.---De Quadragesima. 749
    HOMIL. XX.---De avaritia. 751
    S. VALERIANI Epistola ad Monachos. 755
    APOLOGIA PRO S. VALERIANO, auctore. Theophilo Raynaudo. 757 [Col. 1254]
    PROLOQUIUM.---Agendi pro Valeriano causae et modus. 757
    CAPUT PRIMUM.---Valeriani sedes.---De ejusdem aetate, natione, genere, statu privato, conjectanea. 759
    CAPUT II.---Quae adversus Valerianum facere visa, aut videri potuerunt. 764
    CAPUT III.---Quae prima Valeriani quoad Semipelagianismum defensio, ejusque improbatio. 771
    CAPUT IV.---Germana Semipelagianismi expositione tradenda, proluditur ad legitimam Valeriani ab ea labe exemptionem. 774
    CAPUT V.---Demonstratur directe Valerianum a Semipelagianismo proxime exposito abhorruisse. 789
    CAPUT VI.---Quae prioribus locis Semipelagianismum subolere in Valeriano visa, demonstrantur catholica. 792
    CAPUT VII.---Catholice omnino a Valeriano dictum esse, nostrum esse velle, Dei autem perficere, multipliciter ostenditur. 801
    CAPUT VIII.---Valerianus modum loquendi Scripturarum aemulatus, atque adeo male notatus. 811
    CAPUT IX.---Cum Valeriano gravissimi Patres aeque causa caderent. 816
    CAPUT X.---An Valerianus Sancti titulo, quo jam olim in mss. potitur, exuendus. 832

S. NICETAS.
    Petri Braidae Praefatio. 837
    Notitia in S. Nicetam. 839
    De S. Niceta Veterum testimonia. 843
    DE RATIONE FIDEI. 847
    DE SPIRITUS SANCTI POTENTIA. 853
    DE DIVERSIS APPELLATIONIBUS D. N. JESU CHRISTO CONVENIENTIBUS. 863
    EXPLANATIO SYMBOLI. 865
    Fragmenta sex. 873
    DISSERTATIO BRAIDAE in S. Nicetam. 875
    PROLOQUIUM.---Scopus et ordo dissertationis. 
    CAPUT PRIMUM.---Sive Aquileiensis Ecclesiae episcopus sit, sive alterius in Dacia, ille quem Gennadius Romatianae civitatis appellat episcopum, procul dubio unius auctoris sunt tum Explanatio Symboli ad competentes, tum libellus ad lapsam Virginem, quae duo nunc primum una simul snb nomine sancti Nicetae Aquileiensis episcopi damus opuscula. 877
    CAPUT II.---Niceas seu Nicetas sancti Paulini Nolani episcopi amicitia clarus, non fuit episcopus civitatis Romatianae in Dacia cis Danubium constitutae, quinimmo trans Danubium episcopatum gessit. 882
    CAPUT III.---Romatianae civitatis episcopus Niceas, seu Nicetas, a Gennadio memoratus, non est Niceas seu Nicetas ille Dacus sancti Paulini Nolani episcopi amicus, ejusdemque laudibus celebratus. 893
    CAPUT. IV.---Romatianae civitatis episcopus Niceas seu Nicetas, a Gennadio memoratus, est dubio procul Niceas, seu Nicetas, episcopus Aquileiensis, qui sancti Leonis Magni tempore floruit, et ad quem ejusdem sancti pontificis exstat epistola. 924
    CAPUT. V.---Romatiana civitas a Gennadio memorata, non est in Dacia inquirenda, sed in veteri dioecesi seu provincia Aquileiensi; et probabiliter illa est quae Portus Romatianus, seu Romatinus, aut Romatius, non ita procul a Concordia, ex fluvio ejusdem nominis a Plinio appellata fuit; aut illa quae hodie Portus-Gruarius dicitur, et ad eumdem Romatium, seu Romatinum, aut Romatianum fluvium sita est, qui eam interfluit. 947
    CAP. VI.---Niceas seu Nicetas, episcopus Aquileiensis, Romatianae civitatis episcopus probabiliter dictus fuit, seu quia antequam episcopalem sedem Aquileiensem conscenderet, episcopus auxiliaris fuit Aquileiensis Ecclesiae ad portum Romatium sive Romatinum situs, seu quia ad portum vel civitatem ejusdem nominis non infrequenter sedebat, etiam cum Aquileiensis Ecclesiae clavum teneret. 959
    CAP. VII.---Clarissimi Zabei, contra Aquileiensem Niceae seu Nicetae Gennadiani episcopatum, momentis fit satis. Occurritur quoque auctoritati et animadversionibus clarissimi viri Michaelis Denis. 995
    CAP. VIII.---De sancto Niceta episcopo Aquileiensi, ejusque opusculis, tum nunc editis, tum etiam aut deperditis, aut adhuc latentibus; nec non et de fragmentis quae nobis innotuerunt studio et industria eruditissimi viri Michaelis Denis. De illius quoque sanctitate ac cultu. 1033
    CAP. IX.---Nonnulla exhibentur observatu digna, tum quoad dogmata et mores, tum quoad disciplinam, ex sancti Nicetae opusculis atque fragmentis. 1080
    CAP. X.---Nonnulla expenduntur, quae a sancto Nicetae aut minus exacte, aut durius dicta videri possent. 1110
    APPENDICULA.---VETERA MONUMENTA DUO CAPITULI AQUILEIENSIS. 1135




FINIS TOMI QUINQUAGESIMI SECUNDI
